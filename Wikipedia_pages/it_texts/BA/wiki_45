{"id": "5319935", "revid": "729019", "url": "https://it.wikipedia.org/wiki?curid=5319935", "title": "Eccessiva sonnolenza diurna", "text": "L'eccessiva sonnolenza diurna (ESD) \u00e8 un sintomo medico che consiste in una sonnolenza ostinata, spesso accompagnata da una generale mancanza di energia, che pu\u00f2 essere presente nonostante un sonno notturno apparentemente adeguato o anche prolungato. L'ESD pu\u00f2 essere la manifestazione di parecchi disturbi del sonno, come la sindrome delle apnee nel sonno, la narcolessia, l'ipersonnia idiopatica, i disturbi del ritmo circadiano e altri ancora.\nLe persone con ESD (specialmente coloro che presentano sintomi simil-narcolettici) sono costrette a schiacciare ripetutamente dei piccoli sonnellini durante il giorno, combattendo continuamente l'incessante bisogno di dormire in situazioni inappropriate, per esempio mentre sono alla guida, al lavoro, durante i pasti o in una conversazione. Quando l'impulso a dormire si fa pi\u00f9 forte, la capacit\u00e0 di portare a termine le mansioni diminuisce nettamente, sembra quasi che il soggetto sia sotto gli effetti di un'intossicazione. \u00c8 stato dimostrato che la diminuzione delle prestazioni dovuta alla sonnolenza pu\u00f2 essere peggiore di quella associata all'ebbrezza da alcol. Ma \u00e8 anche possibile che, in circostanze uniche e/o stimolanti, una persona con ESD possa rimanere animata, sveglia e vigile per periodi di tempo brevi o prolungati.\nL'ESD pu\u00f2 colpire duramente la capacit\u00e0 di affrontare i propri impegni familiari, sociali, occupazionali. Una corretta diagnosi della causa sottostante e un suo appropriato trattamento possono aiutare a mitigare queste complicazioni sociali.\nDescrizione.\nLa sonnolenza pu\u00f2 essere considerata uno stato fisiologico o un \"bisogno\" che promuove l'addormentamento e che pu\u00f2 essere invertito o soddisfatto (sebbene non sempre) attraverso un riposo adeguato. I pazienti potrebbero usare altri termini, come \"stanchezza\" o \"spossatezza\" per descrivere la sonnolenza, portando cos\u00ec a una confusione semantica. \u00c8 importante per l'esaminatore valutare accuratamente la storia medica del paziente, poich\u00e9 i percorsi diagnostici per valutare e trattare la sonnolenza possono divergere considerevolmente da quelli di altri sintomi come la fatica fisica.\nAnatomia e fisiologia.\nI fondamenti neurologici della sonnolenza non sono stati compresi completamente. La sonnolenza potrebbe riflettere il declino dei processi che mantengono la veglia, o potrebbe scaturire da un sistema neurale distinto che agisce promuovendo il sonno. Si conoscono numerose aree del cervello che partecipano alla comparsa e al mantenimento del sonno e della veglia, come il sistema reticolare attivatore ascendente del tronco encefalico, il locus caeruleus, i nuclei dorsali del rafe e i nuclei di altre parti del tronco encefalico, il prosencefalo basale, il talamo, la corteccia e i loci dell'ipotalamo. Rimane da determinare come queste e altre strutture del cervello agiscano e interagiscano nel generare l'ESD nei vari disordini. Anche molti neurotrasmettitori e peptidi giocano un ruolo fondamentale nella manifestazione della veglia e del sonno, tra i quali l'ipocretina/oressina la noradrenalina, la serotonina, la dopamina, l'acido \u03b3-amminobutirrico (GABA), l'acetilcolina, l'istamina, il glutammato, l'adenosina, la sostanza P, l'interleuchina 1 e le prostaglandine, solo per citarne qualcuna.\nDiagnosi.\nUn adulto costretto a schiacciare ripetutamente dei sonnellini durante il giorno potrebbe soffrire di ESD. Comunque \u00e8 bene operare una distinzione tra \"sonnolenza diurna occasionale\" ed \"eccessiva sonnolenza diurna\": quest'ultima infatti \u00e8 una condizione cronica.\nLa sonnolenza diurna \u00e8 comune ma spesso non identificata. Come con la maggior parte delle condizioni mediche, la diagnosi di ESD inizia con un'accurata anamnesi. Il paziente potrebbe lamentare \"stanchezza\" o \"affaticamento\" pi\u00f9 che uno specifico sintomo di \"sonnolenza\". Dunque domande come \"Schiacci dei pisolini (o lo faresti, se ne avessi l'opportunit\u00e0)?\", \"Ti addormenti facilmente in situazioni passive o monotone?\", \"Dormi di pi\u00f9 durante i fine settimana e quando sei in vacanza rispetto ai giorni lavorativi?\", \"Quanto tempo ci metti ad addormentarti la sera?\" potrebbero aiutare il medico a distinguere la reale sonnolenza da altri sintomi meno specifici. Nell'anamnesi bisognerebbe anche preoccuparsi della sicurezza del paziente, indagando su difficolt\u00e0 e incidenti alla guida o durante l'utilizzo di macchinari. Anche se il paziente \u00e8 consapevole della propria sonnolenza, potrebbe ignorare o negare problemi secondari come il declino delle prestazioni e delle funzioni neurocognitive. Il declino delle prestazioni non sempre \u00e8 un buon segnale di ESD, in quanto potrebbe essere temporaneamente nascosto da entusiasmo e motivazione. Potrebbero essere chiamate in causa anche strategie compensatorie; per esempio un aumento degli errori potrebbe essere evitato lavorando pi\u00f9 lentamente. Inoltre gli individui potrebbero anche accettare di convivere con un rendimento pi\u00f9 basso.\nSono stati sviluppati vari strumenti per valutare la sonnolenza in modo pi\u00f9 obiettivo. Ognuno di essi ha dei limiti, in quanto esamina un differente aspetto della sonnolenza e per valutare un singolo paziente potrebbe essere necessario utilizzarne parecchi. I medici devono conoscere le limitazioni dei metodi disponibili e sceglierli a seconda del problema clinico che si intende investigare.\nPer parecchio tempo per misurare la sonnolenza sono state usate scale introspettive del comportamento e test delle prestazioni. Le scale soggettive si basano sulla percezione individuale della propria vigilanza/sonnolenza. Uno dei problemi di questo approccio \u00e8 che i soggetti devono avere una buona intuizione ed essere capaci di discernere la sonnolenza da altri fattori che influenzano le prestazioni. La Scala di Stanford della sonnolenza e la Scala di Karolinska della sonnolenza valutano il grado di vigilanza/sonnolenza in un particolare momento, ma non riescono a valutare il problema su un periodo pi\u00f9 esteso di tempo. La Scala di Epworth della sonnolenza offre un metodo pi\u00f9 appropriato per valutare la sonnolenza \"complessiva\"; consiste di otto domande, alle quali \u00e8 possibile rispondere con un'intensit\u00e0 che va da zero a 3. Il punteggio complessivo pu\u00f2 andare da zero a 24; con un punteggio superiore a dieci sarebbe consigliabile consultare uno specialista in medicina del sonno per ulteriori approfondimenti (un test di autovalutazione \u00e8 disponibile nel sito web dell'autore). La limitazione di questa scala \u00e8 che chiede al soggetto di immaginare s\u00e9 stesso in situazioni in cui nella realt\u00e0 potrebbe essersi ritrovato di rado; anche le ambiguit\u00e0 semantiche potrebbero influenzare l'esito del test. Inoltre nel corso del tempo il punteggio di un soggetto potrebbe variare.\n'Nella nostra esperienza le scale visive analogiche, nelle quali il soggetto indica come si sente lungo una linea di 100\u00a0mm tra gli estremi \"\"molto assonnato\" e \"molto vigile\"\", possono essere validi come ogni altro approccio. \u00c8 anche utile chiedere ad altri individui vicini al soggetto (coniugi, compagne/i e colleghi) di completare le scale per conto dei pazienti; in questo modo si possono raccogliere delle informazioni meno soggettive.'\nAnche i test delle prestazioni possono essere usati per misurare la sonnolenza, ma sono condizionati dal fatto che il soggetto, nel corso delle prove, prende pi\u00f9 familiarit\u00e0 con l'azione che deve compiere; perci\u00f2 possono essere usati solo quando il paziente ha raggiunto la massima dimistichezza. Le tipologie di test meno discutibili misurano delle reazioni semplici e complesse; le oscillazioni dei tempi di reazione forniscono un indice della sonnolenza. I dati possono poi essere elaborati ottenendo diversi parametri, come il tempo di reazione, le variazioni della velocit\u00e0 di risposta, i 10 pi\u00f9 lunghi tempi di reazione, ecc.\nSono ampiamente disponibili dei test pi\u00f9 oggettivi, che si basano sulla misurazione di parametri fisiologici. Pu\u00f2 essere usata la pupillografia; misura i cambiamenti nella stabilit\u00e0 della pupilla, i quali variano in base al livello di vigilanza. \u00c8 per\u00f2 limitata dalla ptosi palpebrale che pu\u00f2 presentarsi con la sonnolenza e tende a oscurare la pupilla. I potenziali evocati sensitivi sono impiegati raramente.\nPi\u00f9 comunemente il test oggettivo si basa sul monitoraggio polisonnografico. Il test delle latenze multiple del sonno (MSLT) viene eseguito immediatamente dopo una polisonnografia notturna (per assicurarsi che il soggetto abbia dormito a sufficienza nella notte precedente e per escludere alcuni disturbi del sonno che potrebbero spiegare i sintomi). Esso si basa sull'idea che pi\u00f9 una persona \u00e8 assonnata, pi\u00f9 velocemente si addormenter\u00e0; infatti esso misura proprio la velocit\u00e0 di addormentamento di un soggetto. Il test consiste di cinque prove da 30 minuti a distanza di due ore l'una dall'altra; il paziente si sdraia su un letto posto in una stanza silenziosa, buia e confortevole e gli viene chiesto di rilassarsi e di non resistere al sonno. Vengono monitorati i parametri elettroencefalografici, elettromiografici e i movimenti degli occhi. Durante ogni prova al soggetto sono concessi 20 minuti per addormentarsi. Se in una prova il soggetto non si addormenta ai fini della media complessiva il risultato di quella singola prova verr\u00e0 considerato di 20 minuti, se invece si addormenta il monitoraggio proseguir\u00e0 per altri 15 minuti per vedere se si presentano episodi di sonno REM (SOREMPs). Una latenza del sonno media maggiore di 10 minuti \u00e8 considerata normale, una latenza minore di 8 minuti \u00e8 patologica, mentre l'intervallo 8-10 minuti \u00e8 considerato una zona \"grigia\". La presenza di due o pi\u00f9 SOREMPs \u00e8 considerata patologica.\nIl test del mantenimento della veglia (MWT) impiega un protocollo simile a quello del MSLT, ma al soggetto viene chiesto di provare a rimanere sveglio; ogni prova termina non appena il soggetto si addormenta e, se non si addormenta, la prova finisce dopo 20 minuti. Questo test \u00e8 usato a scopo legale per dimostrare la capacit\u00e0 del paziente di rimanere sveglio (per esempio prima della restituzione di una patente sospesa).\nNella valutazione della sonnolenza di un soggetto possono essere impiegati parecchi dei metodi sopracitati, anche se i risultati dei vari test di una singola persona spesso possono essere poco correlati. Per il medico di base o per il neurologo semplici misure soggettive (come la scala di Epworth della sonnolenza o altre scale visive analogiche) rappresentano un buon punto di partenza nella valutazione dell'ESD. Gli esami pi\u00f9 dispendiosi e oggettivi probabilmente \u00e8 meglio lasciarli ai centri del sonno specializzati.\nCause e trattamento.\nL'ESD pu\u00f2 essere il sintomo di una svariata gamma di fattori e disordini; proprio per questo motivo non \u00e8 possibile pianificare un trattamento adeguato se non si conosce la causa specifica del problema. Quando si parla di ESD, gli specialisti in medicina del sonno sono la figura medica di riferimento, essendo appositamente formati per vagliare tutte le possibili ipotesi.\nSonno insufficiente.\nLa causa pi\u00f9 comune di sonnolenza diurna \u00e8 un riposo notturno insufficiente, che potrebbe riflettere una cattiva igiene del sonno o una privazione del sonno autoimposta dal soggetto o richiesta dalla societ\u00e0. Da un sondaggio internazionale condotto nel 2013 in Canada, Stati Uniti, Messico, Regno Unito, Germania e Giappone \u00e8 emerso che il 64% degli adulti dorme meno del necessario. Bisogna notare che \u00e8 stato sfatato il mito delle 8 ore per notte, ogni persona ha una diversa necessit\u00e0 individuale e per ogni fascia di et\u00e0 esiste un diverso intervallo di ore raccomandate. Le proverbiali 8 ore potrebbero essere sufficienti per molti individui, ma alcuni necessitano di pi\u00f9 ore. Per esempio gli adolescenti generalmente necessitano di dormire di pi\u00f9 degli adulti, ma \u00e8 anche meno probabile che dormano un numero di ore adeguate. I diari del sonno (dettagliati resoconti nei quali i pazienti riportano gli orari e le caratteristiche del proprio sonno) sono utili nel documentare schemi sonno-veglia che portano alla deprivazione di sonno, anche la presenza di sonnellini diurni o di un riposo pi\u00f9 lungo nel fine settimana sono indizi importanti.\nLe persone indaffarate tendono a vedere il sonno come una banca dalla quale, se necessario, si pu\u00f2 prendere in prestito del tempo per portare a termine dei lavori importanti. In questo modo col passare dei giorni si accumula un debito di sonno; se il debito non \u00e8 ripagato dormendo di pi\u00f9, allora verr\u00e0 ripagato in qualche altra valuta, sotto forma di disfunzioni diurne come disturbi cognitivi, problemi d'umore, prestazioni pi\u00f9 basse e affaticamento fisico o mentale.\nFrammentazione del sonno.\nLa \"qualit\u00e0\" del sonno \u00e8 importante come la \"quantit\u00e0\". Il fattore pi\u00f9 importante nel determinare quanto il sonno sia riposante \u00e8 proprio la \"continuit\u00e0:\" un sonno continuo e ininterrotto \u00e8 molto pi\u00f9 ristoratore di un sonno inframezzato da risvegli. Se il sonno \u00e8 frammentato da episodi di veglia il paziente chiaramente ne sar\u00e0 consapevole, ma vi \u00e8 un tipo di frammentazione pi\u00f9 insidiosa, costituita da brevi risvegli di cui \u00e8 impossibile rendersi conto, sia per il paziente che per chi dorme con lui. Di seguito vengono esposte le cause conosciute che determinano questi risvegli.\nDisturbi respiratori nel sonno.\nI disturbi respiratori nel sonno (SRBD, acronimo inglese di \"sleep-related breathing disorders\") rappresentano una causa di frammentazione del sonno, e quindi di ESD, molto comune ma sottodiagnosticata. Questi disturbi dipendono dalla presenza congiunta di un'anomalia anatomica (un restringimento delle vie respiratorie) e di un normale fenomeno fisiologico del sonno (la riduzione del tono muscolare). Durante l'inspirazione la pressione nelle vie respiratorie si abbassa rispetto alla pressione atmosferica. Se la pressione nelle vie respiratorie si abbassa oltre una certa soglia, queste, in una certa misura, collassano e si restringono. Quando il cervello \u00e8 in stato di veglia viene mantenuto un sufficiente tono muscolare in modo da evitarne il collasso. Ma quando ci si addormenta il tono muscolare diminuisce e i tessuti molli delle vie respiratorie si rilassano. A questo punto se la pressione raggiunge la soglia critica avverr\u00e0 un collasso completo o parziale. Tale collasso sar\u00e0 facilitato da qualsiasi fattore che possa contribuire ad abbassare la pressione nelle vie respiratorie (il restringimento anatomico \u00e8 uno di questi possibili fattori).\nL'apnea ostruttiva nel sonno (OSA, acronimo inglese \"obstructive sleep apnoea\") \u00e8 stato il primo SRBD descritto. Di solito, ma non sempre, si presenta nei soggetti roncopatici. Nelle persone affette da tale disturbo avviene il completo collasso delle vie respiratorie; ci\u00f2 conduce a episodi di cessazione del respiro che durano pi\u00f9 di 10 secondi, causando la desaturazione ossiemoglobinica e la frammentazione del sonno. A provocare brevi risvegli del cervello (di un paio di secondi) possono contribuire anche l'aumento delle sforzo meccanico e l'ipossiemia. Il risveglio riporta immediatamente il tono muscolare ai livelli di quando si \u00e8 svegli; i muscoli delle vie respiratorie si raddensano e si tonificano, la perviet\u00e0 aumenta e la respirazione riprende. Quando il cervello si riaddormenta e il tono muscolare decade nuovamente, il processo apnoico tende a ripresentarsi. Questo ciclo di risveglio/riaddormentamento si ripete per tutta la notte. I pazienti con OSA hanno un rischio pi\u00f9 elevato di sviluppare ipertensione, aritmia cardiaca, infarto del miocardio e ictus. Altri problemi e sintomi associati sono: nicturia, impotenza, cefalea, reflusso gastroesofageo e depressione. Quando l'OSA \u00e8 associata a sonnolenza diurna, il disordine viene chiamato sindrome delle apnee ostruttive nel sonno (OSAS, acronimo di \"obstructive sleep apnoea syndrome\"). Negli Stati Uniti la OSAS affligge il 4% degli uomini e il 2% delle donne tra i 30 e i 60 anni. In un campione rappresentativo della popolazione britannica la prevalenza era del 2%. Ma la maggior parte degli studi \u00e8 stata condotta su persone di etnia caucasica, la prevalenza negli altri gruppi etnici non \u00e8 ben documentata. La OSAS ha importanti conseguenze negative, tra le quali una ridotta produttivit\u00e0, disfunzioni cognitive, irritabilit\u00e0, errori di valutazione e maggiori probabilit\u00e0 di incorrere in incidenti.\nPossono presentarsi anche forme meno marcate di SRBD. Potrebbero esserci parziali collassi delle vie respiratorie superiori, che portano a episodi di riduzione del flusso (chiamate ipopnee) pi\u00f9 che a una apnea vera e propria. Esiste anche una forma ancora pi\u00f9 subdola di SRBD, chiamata sindrome da aumentata resistenza delle vie aeree superiori (UARS, acronimo inglese di \"upper airway resistance syndrome\"). Nella UARS si verificano episodi di aumentata resistenza delle vie aeree durante la notte, dovuti a un meccanismo simile a quello descritto nell'OSA. Sebbene non si verifichino n\u00e9 la desaturazione ossiemoglobinica n\u00e9 significative limitazioni del flusso aereo, quest'ultimo viene mantenuto a un livello sufficiente attraverso un accresciuto sforzo respiratorio e ci\u00f2 provoca una frammentazione del sonno. Se non vengono impiegati speciali strumenti per monitorare la pressione esofagea questo disturbo potrebbe essere facilmente trascurato. I pazienti con UARS soffrono delle stesse conseguenze diurne dei pazienti con OSA.\nMovimento periodico degli arti nel sonno.\nIl disturbo da movimento periodico degli arti nel sonno (PLMD, acronimo inglese di \"periodic limb movements disorder\") rappresenta un'altra causa molto comune di frammentazione del sonno. Originariamente era stato chiamato \"mioclono notturno\", ma in realt\u00e0 si tratta di movimenti degli arti ripetitivi e involontari (non di veri spasmi mioclonici) che si presentano durante il sonno (solitamente il problema riguarda le gambe, ma occasionalmente anche le braccia). La patogenesi dei movimenti non \u00e8 chiara; gli impulsi potrebbero nascere in aree del cervello\n o in aree del midollo spinale..\nI movimenti sembra che siano pi\u00f9 frequenti nelle fasi non-REM meno profonde, sono meno comuni nel sonno a onde lente e raramente sono presenti nelle fasi REM. Alcune volte il movimento \u00e8 associato con brevi risvegli registrati nell'EEG. Il PLMD, se presente in quantit\u00e0 sufficiente, pu\u00f2 frammentare il sonno e influire sulla funzionalit\u00e0 diurna. L'esatta prevalenza del disturbo \u00e8 sconosciuta, ma aumenta con l'et\u00e0 e si avvicina al 30% dopo i 50 anni. Il PLMD si presenta nella maggior parte degli individui con la sindrome delle gambe senza riposo, la quale ha una prevalenza del 5% circa, ma la maggioranza dei pazienti con PLMD non presentano i sintomi di questa sindrome. Il PLMD e questa sindrome sono associati a diversi disordini, tra i quali carenza di ferro, deficit di folati, disturbi renali, neuropatia periferica, parkinsonismi e malattie spinali. Il movimento \u00e8 esacerbato da caffeina, neurolettici e antidepressivi. Molti pazienti con PLMD non sono consapevoli dei loro movimenti involontari e sarebbe opportuno interrogare chi vi dorme assieme per giungere a una corretta diagnosi. Il PLMD, solitamente, risponde bene al trattamento farmacologico. Gli agonisti dopaminergici sono la terapia di prima linea, ma ci sono molte altre classi di farmaci che si sono dimostrate efficaci, tra le quali benzodiazepine, oppioidi, anticonvulsivanti e betabloccanti.\nAltre condizioni mediche.\nUna variet\u00e0 di disordini potrebbe essere associata con la frammentazione del sonno, tra le quali artrite, fibromialgia, spondilolisi, dolore cronico di qualsiasi natura, angina pectoris notturna, epilessia, rinite allergica, asma, broncopneumopatia cronica ostruttiva, alcolismo, disfunzioni urinarie, disturbi gastrointestinali (come l'ulcera peptica), reflusso gastroesofageo e sindrome del colon irritabile.\nDisturbi primari della vigilanza.\nLa ESD pu\u00f2 essere causata dal malfunzionamento dei meccanismi cerebrali che regolano il ritmo sonno/veglia, in questo caso il paziente ricadr\u00e0 nella diagnosi di ipersonnia primaria. Esistono tre forme di ipersonnia primaria: narcolessia, ipersonnia idiopatica e ipersonnie ricorrenti. Nonostante si tratti di entit\u00e0 cliniche ben delineate, esiste comunque un certo margine di sovrapposizione e non \u00e8 escluso che un paziente che inizialmente rientri in una certa diagnosi possa in seguito sviluppare nuove caratteristiche che lo facciano rientrare in un'altra diagnosi (per esempio, se un paziente presenta inizialmente un sonno notturno prolungato e notevole ESD, potrebbe ricevere una diagnosi di ipersonnia idiopatica; ma, se in seguito svilupper\u00e0 anche la cataplessia, la diagnosi sar\u00e0 cambiata in narcolessia).\nNarcolessia.\nLa prevalenza della narcolessia si stima che sia tra lo 0,03% e lo 0,05%. I sintomi possono esordire virtualmente a ogni et\u00e0, ma statisticamente c'\u00e8 un picco principale nell'adoloscenza e un altro picco secondario nella quarta decade. L'ESD \u00e8 il sintomo pi\u00f9 eclatante, ma alcuni pazienti possono presentare altre peculiarit\u00e0, come cataplessia (improvvisa e reversibile perdita del tono muscolare, solitamente in risposta a uno stimolo emozionale), paralisi nel sonno, allucinazioni ipnagogiche o ipnopompiche e sonno notturno discontinuo. La sonnolenza diurna \u00e8 spesso irresistibile e causa degli \"attacchi di sonno\", ovvero degli episodi di sonno che si verificano in momenti inappropriati. Possono presentarsi comportamenti automatici, causati da brevi intrusioni di sonno (microsonni) nelle fasi di veglia.\nLa patogenesi della narcolessia umana rimane sfuggente, sebbene ci siano stati dei progressi, come verr\u00e0 spiegato pi\u00f9 avanti. La manifestazione clinica del disturbo dipende probabilmente da un'interazione tra fattori genetici e ambientali. Una base genetica \u00e8 suggerita dall'associazione con specifici alleli HLA e una prevalenza della malattia 40 volte pi\u00f9 alta nei parenti di primo grado rispetto alla popolazione generale. Presi da soli questi fattori genetici non sono sufficienti a spiegare il disturbo, infatti i casi familiari non sono cos\u00ec frequenti e c'\u00e8 una bassa concordanza (25-30%) nei gemelli monozigoti.\nL'associazione tra la narcolessia e gli antigeni HLA-DR2 e HLA-DQ6 fu scoperta per la prima volta nella popolazione giapponese. L'associazione \u00e8 stata confermata nel 96% dei caucasoidi narcolettici. L'incidenza dell'HLA-DR2 \u00e8 diversa nei vari gruppi etnici, negli africani di pelle nera \u00e8 pi\u00f9 bassa. L'antigene HLA-DQ6 (e pi\u00f9 nello specifico il DQ\u03b21*0602) \u00e8 un marcatore pi\u00f9 sensibile ed \u00e8 indipendente dal gruppo etnico. Il DQ\u03b21*0602 si presenta pi\u00f9 spesso nei narcolettici con cataplessia (76%) che in quelli senza cataplessia (41%). La forte associazione con gli antigeni HLA suggerisce che potrebbe essere coinvolto un processo autoimmune. In generale la tipizzazione HLA \u00e8 poco utile nella diagnosi di narcolessia, visto che quei sottotipi si presentano di frequente anche in individui sani e che l'associazione \u00e8 pi\u00f9 forte negli individui con cataplessia (per i quali \u00e8 facile porre la diagnosi); in ogni caso, la negativit\u00e0 dell'HLA potrebbe far dubitare della diagnosi.\nNel 1998 venne trovato un mRNA specifico dell'ipotalamo che codificava il precursore di un paio di peptidi simili alla secretina. Questi peptidi vennero chiamati ipocretina-1 e ipocretina-2 (Hcrt1 e Hcrt2, acronimi inglesi di \"hypocretin-1\" e \"hypocretin-2\") per sottolineare il fatto che si trovavano nell'ipotalamo e che assomigliavano alla secretina.\nNel 1999 venne trovata nei cani narcolettici una mutazione del gene codificante il recettore dell'ipocretina-2. Nello stesso periodo vennero prodotti in laboratorio dei topi modificati geneticamente, nei quali il gene addetto alla produzione della prepro-ipocretina (precursore dell'ipocretina-1 e -2) era stato reso inattivo; essi manifestarono un comportamento simil-narcolettico. Venne ipotizzato che la narcolessia umana fosse correlata ad alterazioni della neurotrasmissione ipocretinica. Di conseguenza fu misurato il livello di ipocretina nel liquido cerebrospinale di nove pazienti narcolettici cataplettici e di otto soggetti di controllo; l'ipocretina-1 fu rilevata in tutti i campioni di controllo (con una concentrazione tra gli 85 e i 250 pg/ml), invece sette dei nove narcolettici presentavano un livello di ipocretina non rilevabile (al di sotto dei 40 pg/ml). Venne poi dimostrata l'assenza di neuroni ipocretinici nell'ipotalamo dei narcolettici (nei due studi erano stati messi a confronto con soggetti sani della stessa et\u00e0).\nInsieme alla storia clinica, l'esame polisonnografico \u00e8 essenziale per confermare la diagnosi. Le registrazioni notturne spesso dimostrano una latenza del sonno REM accorciata, cos\u00ec come alterazioni dell'architettura del sonno e brevi risvegli. I risultati del MSLT sono anomali, con una latenza media del sonno minore di 5 minuti e la presenza di SOREMPs. Anche la misurazione del livello di oressina/ipocretina nel liquido cefalorachidiano pu\u00f2 aggiungere ulteriori elementi utili per la formulazione della diagnosi.\nAllo stato attuale il trattamento della narcolessia comprende intervento farmacologico, modifiche comportamentali, educazione e sostegno. Per l'ESD vengono impiegati stimolanti o promotori della veglia. Sostanze come anfetamine, metilfenidato, pemolina e modafinil hanno dimostrato di avere qualche efficacia, ognuna in misura diversa. Gli stimolanti migliorano lo stato di vigilanza agendo sul rilascio della dopamina e inibendo la sua ricaptazione. Sebbene il modafinil, che non \u00e8 uno stimolante nel senso tradizionale, abbia un qualche effetto sulla ricaptazione della dopamina, il suo meccanismo d'azione \u00e8 ancora dibattuto. Studi sugli animali suggeriscono che potrebbe agire sul neucleo tuberomammillare e sui neuroni oressinici/ipocretinici dell'ipotalamo.\n\u00c8 meglio cominciare con una dose bassa e aumentarla gradualmente in base all'efficacia e alla tolleranza. Sfortunatamente gli stimolanti, quando presi a dosi tali da alleviare l'ESD, producono spesso degli effetti collaterali, tra i quali nervosismo, irritabilit\u00e0, tremori, anoressia, disturbi gastrointestinali, cefalea, sudorazione e palpitazioni, ma nella maggior parte dei casi questi effetti sono minori e tollerabili; comunque sono stati riportarti anche effetti collaterali pi\u00f9 significativi come tachicardia, ipertensione, discinesia, ictus e psicosi. Alcuni pazienti, tra le varie sostanze, hanno una tolleranza migliore per il modafinil; le cefalee sono comunemente associate a questo farmaco, ma raramente sono severe e solitamente si affievoliscono entro un paio di giorni. Durante la gravidanza lo stimolante pi\u00f9 sicuro da usare sembra che sia la pemolina, ma \u00e8 caduto in disuso a causa della sua potenziale tossicit\u00e0 epatica e in alcuni Stati non \u00e8 pi\u00f9 disponibile. Qualche paziente narcolettico trova che la caffeina sia utile, in aggiunta a farmaci pi\u00f9 efficaci. Tra le altre sostanze che in alcuni pazienti hanno dimostrato di alleviare l'ESD possiamo ricordare la protriptilina, gli inibitori della monoamino ossidasi e la codeina. \u00c8 importante notare che nessuno dei farmaci attualmente disponibili restituisce al paziente narcolettico un normale stato di veglia, neanche alla massima dose raccomandata.\nNegli anni sessanta si scopr\u00ec che l'imipramina era efficace nel ridurre la cataplessia; in seguito vennero impiegati anche altri antidepressivi triciclici. Questi farmaci continuano a essere i pi\u00f9 utilizzati (in particolare l'imipramina, la cloripramina e la protriptilina) ma non sono l'ideale a causa dei loro effetti collaterali; in aggiunta all'effetto anticolinergico, i triciclici possono provocare aumento del peso, disfunzioni sessuali, ipotensione ortostatica e sintomi simili agli antistaminici. I triciclici probabilmente agiscono sulla cataplessia attraverso l'azione inibitoria sulla ricaptazione delle catecolamine (in particolare la noradrenalina).\nPossono essere impiegati anche gli inibitori selettivi della ricaptazione della serotenina (SSRI), gli inibitori della ricaptazione della serotonina e della noradrenalina (SNRI) e altri antidepressivi pi\u00f9 recenti; essi producono minori effetti collaterali rispetto ai triciclici. Anche i farmaci della classe delle anfetamine hanno delle propriet\u00e0 anticataplettiche, in virt\u00f9 della loro azione adrenergica e, secondariamente, anche per quella dopaminergica; comunque, a meno che il paziente non abbia una cataplessia leggera, un secondo farmaco \u00e8 necessario. \u00c8 bene notare che, se questi farmaci vengono ridotti o sospesi, potrebbe presentarsi una cataplessia di rebound, in alcuni casi anche severa; bisognerebbe ricordarsi di questo problema anche quando il paziente passa dalle anfetamine al modafinil, che non ha nessuna azione anticataplettica. I farmaci anticataplettici sono efficaci anche contro la paralisi del sonno e le allucinazioni ipnagogiche.\nL'acido \u03b3-idrossibutirrico \u00e8 una sostanza, naturalmente presente nell'organismo, la cui azione \u00e8 quella di consolidare il sonno; promuove sia il sonno REM che il sonno a onde lente; la sua forma farmaceutica \u00e8 l'ossibato di sodio. Sperimentazioni cliniche di questo farmaco su pazienti narcolettici hanno rilevato dei miglioramenti in tutti gli aspetti del disturbo: alterazione del sonno, ESD, cataplessia, paralisi del sonno e allucinazioni ipnagogiche. L'ossibato di sodio ha un'azione rapida e agisce per poco tempo, solitamente va preso prima di andare a dormire e spesso \u00e8 necessario prenderne un'altra dose durante la notte. Pu\u00f2 dare come effetti collaterali nausea, vomito (di solito temporaneo), perdita di peso, occasionalmente sonnolenza residua e raramente enuresi. Tra gli altri farmaci usati per consolidare il sonno notturno troviamo benzodiazepine, trazodone e melatonina (anche se l'impiego di quest'ultima \u00e8 ancora discusso). I narcolettici che soffrono anche di disturbi respiratori nel sonno solitamente non riescono a tollerare l'uso del C-PAP, che aggiunge ulteriore disagio a un sonno notturno gi\u00e0 disturbato; essi potrebbero beneficiare di farmaci ipnotici a emivita breve.\nIl trattamento farmacologico della narcolessia dovrebbe essere coadiuvato da cambiamenti comportamentali. Pianificare brevi sonnellini di 10-20 minuti durante tutto l'arco della giornata aiuta il paziente ad affrontare le attivit\u00e0 quotidiane; molti pazienti, infatti, riportano un temporaneo miglioramento nella vigilanza durante i 90-120 minuti successivi a un sonnellino. Anche dei cambiamenti nella dieta possono dare benefici, dato che molti pazienti si sentono peggio dopo pasti carichi di carboidrati. Il paziente, quando accusa sonnolenza, dovrebbe guidare con molta cautela e, in generale, evitare tutte le attivit\u00e0 potenzialmente pericolose.\nCos\u00ec come in ogni disturbo cronico e debilitante, l'educazione e il sostegno sono essenziali per il benessere del paziente. I professionisti del sistema sanitario dovrebbero spiegare alle persone vicine al paziente (insegnanti, datori di lavoro e familiari) tutti gli aspetti della narcolessia. Esistono anche gruppi di educazione e sostegno; il paziente dovrebbe essere messo al corrente dell'esistenza di queste risorse e dovrebbe essere incoraggiato a farne uso.\nIpersonnia idiopatica.\nL'ipersonnia idiopatica \u00e8 caratterizzata da ESD in assenza di cataplessia e alterazioni del sonno notturno. Si pensa che sia meno comune della narcolessia, ma la sua prevalenza \u00e8 difficile da determinare, poich\u00e9 non ci sono criteri diagnostici stringenti. La malattia comincia a manifestarsi quando si \u00e8 adolescenti o giovani adulti. L'eziologia del disturbo non \u00e8 nota, sebbene un'infezione virale possa anticipare l'esordio della sonnolenza in un sottogruppo di pazienti. In alcuni casi pu\u00f2 essere presente una familiarit\u00e0, con un'aumentata frequenza dell'HLA-Cw2; la tipizzazione dell'HLA pu\u00f2 tornare utile. Esistono due forme di ipersonnia idiopatica, una pi\u00f9 comune caratterizzata un incremento nella quantit\u00e0 totale di sonno, e un'altra con durata del sonno normale. Per quanto possano dormire, l'ESD degli ipersonni idiopatici non viene mai alleviata e i sonnellini generalmente sono lunghi e poco ristoratori. La malattia pu\u00f2 avere un forte impatto negativo a livello occupazionale e sociale.\nLa polisonnografia di solito mostra una latenza del sonno accorciata e un'architettura del sonno normale. Al MSLT la latenza media del sonno \u00e8 solitamente ridotta, spesso nell'intervallo degli 8-10 minuti, ma i SOREMPs sono generalmente assenti. Il trattamento spesso \u00e8 poco soddisfacente e consiste di farmaci stimolanti (gli stessi usati nella narcolessia) e cambiamenti nello stile di vita. Di recente \u00e8 stato scoperto un possibile marcatore biologico; infatti una buona parte degli ipersonni idiopatici con durata del sonno prolungata presentano nel proprio liquor una sostanza endogena simil-benzodiazepinica, che agisce come agonista del recettore GABAA; per questo gruppo di pazienti si \u00e8 dimostrato efficace un antagonista del recettore GABAA, il flumazenil, e, a sorpresa, anche la claritromicina, anche se non si sa bene in quale modo essa agisca. Comunque non tutti gli ipersonni idiopatici presentano questa anomalia nel liquido cerebrospinale; di conseguenza la rilevazione di tale sostanza permette di delineare una nuova entit\u00e0 diagnostica, l\"'ipersonnia GABA-correlata\"; lasciando la diagnosi di \"ipersonnia idiopatica\" solo per coloro che non presentano tale alterazione.\nIpersonnie ricorrenti.\nLa sindrome di Kleine-Levin \u00e8 una forma periodica di ipersonnia e si presenta principalmente negli adolescenti; sembra avere una preponderanza maschile, ma non \u00e8 stato confermato. \u00c8 caratterizzata da periodi di ESD, di solito accompagnati da iperfagia, aggressivit\u00e0 e ipersessualit\u00e0; questi periodi possono durare giorni o settimane e sono separati da periodi di remissione dei sintomi che durano settimane o mesi. Durante i periodi sintomatici i pazienti dormono fino a 18 ore al giorno e sono di solito assonnati, confusi e irritati per il resto del tempo. L'eziologia di questa sindrome debilitante non \u00e8 nota. Il trattamento con farmaci stimolanti di solito \u00e8 solo parzialmente efficace. Litio, acido valproico e carbamazepina hanno un effetto variabile, ma generalmente poco soddisfacente. Fortunatamente, in molti casi, gli episodi diventano meno frequenti nel corso del tempo e infine scompaiono. Bisogna fare attenzione a non confondere questa sindrome con l'ipersonnia catameniale, nella quale i sintomi si presentano alcuni giorni prima della mestruazione; in questo disturbo sono efficaci i farmaci che bloccano la mestruazione: estrogeni e progesterone (le pillole anticoncezionali).\nDisturbi circadiani.\nI periodi di vigilanza e sonnolenza nell'arco delle 24 ore sono determinati principalmente dal ritmo circadiano, un meccanismo biologico regolato dal nucleo soprachiasmatico dell'ipotalamo. Il ritmo interno viene regolato da fattori esterni; in primis dalla luce ambientale, ma anche dall'attivit\u00e0 fisica. Se il ritmo circadiano interno si desincronizza rispetto al ritmo esterno, l'individuo avvertir\u00e0 il bisogno di consumare il \"periodo principale di sonno\" (che in una persona sana coincide col sonno notturno) in orari inappropriati, e rimarr\u00e0 sveglio e vigile durante la notte. L'ESD in questo caso sopravviene per una duplice motivazione: 1) perch\u00e9 il ritmo circadiano del paziente lo invita ad addormentarsi in orari inappropriati e 2) perch\u00e9 il paziente, tentando di mantenere uno schema sonno-veglia normale, va incontro a privazione di sonno.\nPer esempio, se il ritmo circadiano del paziente \u00e8 posticipato, egli prover\u00e0 il bisogno di coricarsi all'alba e svegliarsi nelle prime ore del pomeriggio; nonostante la forte sonnolenza, potrebbe imporsi di restare sveglio durante la mattina per far fronte a degli impegni lavorativi, ma la sera non riuscir\u00e0 comunque a prendere sonno poich\u00e9 il suo orologio biologico predispone che quello sia il momento in cui c'\u00e8 bisogno della massima allerta, dunque non riuscir\u00e0 a dormire adeguatamente finch\u00e9 non sar\u00e0 libero di dormire negli orari che il suo ritmo biologico trova erroneamente pi\u00f9 appropriati. Problemi transitori di questo tipo, come il jet-lag, non pongono nessuna difficolt\u00e0 diagnostica, ma delle condizioni croniche potrebbero passare inosservate se non vengono accuratamente studiati gli abituali schemi di veglia del paziente.\nLa \"fase del sonno ritardata\" \u00e8 una tendenza del ritmo circadiano che spinge a cominciare e a finire pi\u00f9 tardi il periodo maggiore di sonno, cio\u00e8 ad addormentarsi tardi la notte e a svegliarsi tardi al mattino; \u00e8 comune nella pubert\u00e0 e potrebbe essere associata con alcuni cambiamenti ormonali che avvengono in quel periodo. La sindrome da sonno posticipato (DSPS, acronimo inglese di \"delayed sleep phase syndrome\" \u00e8 meno comune. Nella DSPS lo spostamento dell'episodio maggiore di sonno causa dei problemi nello svolgimento delle normali attivit\u00e0 e spesso \u00e8 motivo di conflitto all'interno della famiglia.\nNe soffre tipicamente il rendimento scolastico, particolarmente durante le lezioni mattutine, quando l'individuo \u00e8 in uno stato di vigilanza non ottimale. Spesso pu\u00f2 prendere parte al problema una componente psicologica o psichiatrica (come un disturbo di personalit\u00e0); se questo aspetto non viene considerato i programmi di trattamento potrebbero fallire. Un altro disturbo cronico del ritmo circadiano \u00e8 la sindrome da sonno anticipato (ASPS, acronimo inglese di \"advanced sleep phase syndrome\"); \u00e8 caratterizzata da un avanzamento dell'episodio maggiore di sonno, ovvero il paziente si corica presto alla sera e si sveglia molto presto al mattino; questa condizione di solito si presenta nelle persone anziane. Il sonno dei pazienti con DSPS e ASPS \u00e8 normale in qualit\u00e0 e architettura, ma essi sono soliti dormire in orari socialmente non convenzionali e ci\u00f2 pu\u00f2 essere problematico. La DSPS pu\u00f2 essere scambiata per insonnia, visto che il paziente si presenta dal medico lamentando principalmente difficolt\u00e0 ad addormentarsi.\nAnalogamente il paziente con ASPS potrebbe essere erroneamente diagnosticato con depressione visto che lamenta il fatto di svegliarsi troppo presto. Un'attenta indagine delle abitudini del paziente, magari supportata da un diario del sonno o da un'actigrafia, generalmente elimina ogni incertezza diagnostica. Questi disturbi del ritmo circadiano possono essere trattati con la fototerapia, cio\u00e8 l'esposizione a luce brillante (5000-10000 lux) ad ampio spettro (non ultravioletta). \u00c8 fondamentale che la fototerapia venga effettuata nel giusto momento, per riuscire a spostare la fase del sonno nella direzione desiderata. Il punto di riferimento \u00e8 il nadir circadiano della temperatura corporea, ovvero il momento della giornata in cui la temperatura corporea \u00e8 pi\u00f9 bassa (tipicamente si presenta 2-3 ore prima del risveglio). L'esposizione alla luce prima del nadir tende a posticipare la fase, mentre l'esposizione alla luce dopo il nadir tende ad anticipare la fase.\nL'ESD \u00e8 un tipico problema dei lavoratori turnisti, i quali, oltre ad avere dei ritmi circadiani stravolti, tendono anche a dormire meno tempo nell'arco delle 24 ore; il disturbo del sonno da lavoro a turni affligge severamente la vita di questa categoria ed \u00e8 un grave problema sociale. Molto meno comuni sono i pazienti con la sindrome da ciclo sonno-veglia alterato; molti di questi individui sono ciechi e il loro nucleo soprachiasmatico non riceve segnali dal nervo ottico, perci\u00f2 non hanno la capacit\u00e0 di sincronizzare il proprio ritmo circadiano con la luce ambientale. I loro ritmi circadiani si comportano liberamente e giorno dopo giorno tendono a posticipare sempre di pi\u00f9 l'ora di addormentamento; col passare del tempo l'episodio maggiore di sonno si sposter\u00e0 percorrendo tutte le ore del giorno. Cos\u00ec i sintomi del paziente varieranno in base a quanto il suo ritmo circadiano interno sia sfalsato rispetto al tempo esterno in quel particolare periodo. Questo disturbo pu\u00f2 raramente presentarsi in pazienti con anomalie strutturali nell'ipotalamo. Un altro disturbo circadiano poco comune \u00e8 il disturbo da ciclo sonno veglia irregolare; gli individui che ne sono affetti non mostrano un vero e proprio episodio maggiore di sonno, essi presentano piuttosto periodi di sonno e di veglia irregolari nell'arco delle 24 ore, comportandosi come se non avessero un ritmo circadiano. Questa condizione potrebbe essere indotta da fattori sociali o ambientali o anche da una patologia intrinseca del cervello; nei casi in cui il disturbo abbia un esordio acuto, andrebbe seriamente considerata la possibilit\u00e0 di una lesione strutturale.\nDisturbi del sistema nervoso.\nL'ESD potrebbe essere associata con disturbi del sistema nervoso centrale o periferico. L'ESD \u00e8 una caratteristica clinica di molti processi encefalopatici tossici o metabolici; questi disturbi spesso si presentano con altri sintomi e segni, ma l'ESD potrebbe dominare il quadro, particolarmente nei casi cronici. Possono causare ESD anche delle lesioni strutturali al cervello, come ictus, tumori, cisti, ascessi, ematomi, malformazioni artero-venose e placche della sclerosi multipla. La sonnolenza pu\u00f2 essere causata dal coinvolgimento diretto di precise aree del cervello (specialmente il sistema reticolare attivatore ascendente del tronco encefalico o le strutture mediane del diencefalo) o a causa di fattori che influenzano la continuit\u00e0 del sonno (come le crisi epilettiche notturne o i disturbi respiratori nel sonno).\nL'ESD \u00e8 stata anche riportata come conseguenza di un'encefalite o di un trauma cranico. Inoltre sono stati descritti casi in cui la narcolessia con cataplessia si sia sviluppata in seguito a un trauma. I pazienti epilettici potrebbero soffrire di ESD a causa dell'effetto dei farmaci o, meno banalmente, per colpa di attivit\u00e0 epilettiche notturne. Sonno disturbato ed ESD sono comuni nelle malattie neurodegenerative, come la malattia di Parkinson, la malattia di Alzheimer e altre forme di demenza, o anche nell'atrofia multi-sistemica. Anche i pazienti con un disturbo neuromuscolare o una neuropatia periferica potrebbero sviluppare ESD a causa della possibile comparsa di disturbi respiratori nel sonno (apnea ostruttiva o centrale), dolore o movimento periodico degli arti.\nDisturbi psichiatrici.\nI disturbi psichiatrici sono spesso associati con un sonno disturbato, particolarmente nella depressione. Anche se la maggioranza dei pazienti depressi soffre di insonnia, qualcuno presenta ESD. Questo sottogruppo di pazienti ha spesso una diagnosi di depressione atipica o depressione con caratteristiche atipiche (che includono, oltre all'ipersonnia, umore reattivo, iperfagia, pesantezza degli arti e sensibilit\u00e0 al rifiuto). Questi pazienti si pensa che rispondano meglio agli inibitori della monoamino ossidasi e, forse, agli inibitori della ricaptazione di noradrenalina piuttosto che agli altri tipi di antidepressivi.\nCi sono anche pazienti che si pu\u00f2 dire abbiano un\"'ipersonnia psicogena\". Generalmente sono giovani adulti che lamentano ESD e al MSLT una latenza media del sonno tra 7 e i 10 minuti. La polisonnografia dimostra che passano molto tempo a letto e hanno una bassa efficienza del sonno (rapporto tra tempo totale di sonno e tempo totale passato a letto). Spesso sviluppano i sintomi dopo un periodo di stress prolungato o in seguito a un periodo di sonno disturbato. Possibili trattamenti consistono nella gestione dello stress, nell'igiene del sonno (devono ridurre il tempo passato a letto) e nella riduzione del tempo passato a dormire. Anche la fototerapia al mattino si \u00e8 dimostrata efficace.\nFarmaci.\nOvviamente numerosi farmaci possono produrre ESD, tra questi ricordiamo sedativi, ipnotici, ansiolitici, antistaminici, antidepressivi, antipertensivi, anticonvulsivanti e neurolettici. Ma gli effetti variano molto a seconda della sensibilit\u00e0 individuale. \u00c8 anche importante ricordare che le interazione tra farmaci e i disturbi metabolici (come un problema al fegato) possono amplificare gli effetti dei farmaci e scatenare ESD anche con delle dosi che sarebbero normalmente insignificanti. La sospensione di farmaci stimolanti solitamente produce un'ipersonnia di rebound. \u00c8 stato riportato che gli agonisti dopaminergici possono produrre ESD nei pazienti affetti da malattia di Parkinson.\nSociet\u00e0 e cultura.\nL'ESD \u00e8 un pesante fardello per l'individuo e per la societ\u00e0.\nA livello individuale non solo riduce il profitto scolastico o lavorativo, ma pu\u00f2 anche condurre a problemi di concentrazione, di memoria e d'umore.\nA livello sociale gli impatti negativi dell'ESD sono altrettanto emblematici. In uno studio, condotto in Finlandia, \u00e8 stato rilevato che il 40% degli autotrasportatori che opera su lunghe distanze ha avuto difficolt\u00e0 nel rimanere sveglio almeno nel 20% dei viaggi, e il 20% ha ammesso di essersi appisolato almeno due volte mentre stava guidando. Ogni anno negli Stati Uniti pi\u00f9 di 50'000 incidenti stradali sono stati attribuiti alla sonnolenza. In un altro studio \u00e8 stato appurato, mediante il test di vigilanza psicomotoria (PVT), che l'allungamento dei tempi di reazione indotto da una sindrome delle apnee nel sonno lieve-moderata \u00e8 paragonabile a quello indotto da un tasso alcolemico pari a 0,8 g/L, (raggiungibile con l'ingestione a stomaco pieno di 4 bicchieri di vino in una donna di 60\u00a0kg, e con 5 bicchieri di vino in un uomo di 70\u00a0kg)."}
{"id": "5319937", "revid": "110157", "url": "https://it.wikipedia.org/wiki?curid=5319937", "title": "Saint-Augustin-de-Desmaures", "text": "Saint-Augustin-de-Desmaures \u00e8 una citt\u00e0 nel centro del Qu\u00e9bec, Canada, sul fiume San Lorenzo, adiacente a Quebec City.\nLa citt\u00e0 \u00e8 stata fondata nel 1691 da tre famiglie (Desroches, Racette, Couture). \u00c8 stata fusa con Quebec City il 1\u00ba gennaio 2002, come parte della riorganizzazione comunale 2000-2006 in Qu\u00e9bec e divenne parte del borgo di Laurentien di quella citt\u00e0. Tuttavia, dopo un referendum del 2004 \u00e8 stata ristabilita come una citt\u00e0 separata il 1\u00ba gennaio 2006.\nL'ufficio postale locale \u00e8 stato precedentemente chiamato Saint-Augustin-de-Portneuf dal 1852, poi Saint-Augustin-de-Qu\u00e9bec dal 1918 fino a quando questo \u00e8 stato rinominato con il nome attuale della comunit\u00e0 nel 1986."}
{"id": "5319947", "revid": "88740", "url": "https://it.wikipedia.org/wiki?curid=5319947", "title": "Veit", "text": ""}
{"id": "5319948", "revid": "47767", "url": "https://it.wikipedia.org/wiki?curid=5319948", "title": "V\u00edt", "text": ""}
{"id": "5319951", "revid": "2091899", "url": "https://it.wikipedia.org/wiki?curid=5319951", "title": "La Prospettiva Nevskij", "text": "La Prospettiva Nevskij (\"Nevskij Prosp\u00e8kt\") \u00e8 un racconto dello scrittore Nikolaj Vasil'evi\u010d Gogol'. Scritto tra il 1831 e il 1834, venne pubblicato per la prima volta nel 1835 (all'interno della raccolta \"Arabeschi\") e nel 1842 fu inserito nel terzo volume delle opere dello scrittore.\n\"La Prospettiva Nevskij\", come pure le altre opere narrative che successivamente all'edizione del 1842 saranno note come i \"Racconti di Pietroburgo\", incontr\u00f2 molte difficolt\u00e0 nell'ottenere il visto della censura, la quale impose un taglio all'episodio della punizione del tenente Pirog\u00f2v.\nTrama.\nIl racconto si apre con una lunga descrizione della Prospettiva Nevskij, la pi\u00f9 grande ed importante via di Pietroburgo. Questa via \u00e8 il nucleo caldo della citt\u00e0, dove la gente, durante quasi tutto il giorno, va a passeggio e sfoggia baffi, vestiti, occhiali: una vera e propria passerella. Qui si trovano persone di qualsiasi estrazione, dagli impiegati statali, ai militari, alle donne mature, alle giovani ragazze, agli scapoli in cerca di una donna. La via brulica sempre di persone ed \u00e8 piena di negozi. Gli unici momenti in cui \u00e8 vuota \u00e8 a met\u00e0 mattinata e a met\u00e0 pomeriggio, negli orari lavorativi. La sera la strada si tinge di una luce sensuale che fa cambiare aspetto a qualsiasi cosa. Proprio in questo momento della giornata inizia la storia.\nIl giovane tenente Pirogov si trova con un amico sulla prospettiva quando entrambi adocchiano due ragazze: una castana ed una bionda.\nL\u2019altro ragazzo si chiama P\u00ecskar\u00ebv, un artista timido che Gogol\u2019 descrive come artista grigio del nord, prigioniero di questa condizione. Egli prende a seguire la ragazza sulla Prospettiva Nevskij fino a quando lei non si accorge che qualcuno la segue. La ragazza sembra, in un primo momento, stizzita riguardo a questa cosa; ma poi, nel vedere la perseveranza del giovane artista, compare sul suo volto un leggero sorriso. Egli la segue fino alla sua casa e sale le scale insieme a lei. Arrivati alla porta dell\u2019appartamento trovano ad aprirgli una ragazza di bella presenza e con una candela in mano. L\u2019appartamento \u00e8 trasandato: niente dipinti sui muri, polvere sui mobili, disordine e, cosa pi\u00f9 importante, altre tre ragazze che non sembrano affatto sorprese di vedere entrare quel giovane sconosciuto. La ragazza dice qualcosa a P\u00ecskar\u00ebv, cose sudicie e volgari, che gli fanno capire che \u00e8 capitato in un appartamento di prostitute. Invece di approfittare della situazione egli scappa via e, una volta tornato a casa, l\u2019insonnia dovuta alla perdita cos\u00ec repentina di un sentimento cos\u00ec bello che era nato in lui non gli fa chiudere occhio. Verso mezzanotte e mezza arriva presso la sua abitazione un servo, il quale invita il giovane a seguirlo poich\u00e9 la ragazza ha chiesto di vederlo. Egli arriva presso la casa in carrozza. Il cortile \u00e8 gremito di carrozze, c\u2019\u00e8 un gran vociare e le luci della casa sono tutte accese. Entra nella casa e ci sono molte ragazze che ballano e uomini, sia anziani che giovani, che hanno fatto un cerchio umano intorno a due ragazze. Egli si fa largo e scorge la ragazza che aveva seguito. Inizia a parlare con lei ma subito dopo arriva un signore anziano che la porta via e lei supplica P\u00ecskar\u00ebv di attendere il suo ritorno. P\u00ecskar\u00ebv inizia a cercarla ma non la trova.\nLa scena seguente che gli si palesa \u00e8 quella della sua stanza illuminata dalla luce fioca di una candela ormai consumata. Ha sognato, ma quel sogno \u00e8 stato per lui stupendo perch\u00e9 ha rivisto la sua amata. Passa l\u2019intera giornata come un fantasma aspettando che il sonno sopraggiunga per vederla di nuovo. Ed \u00e8 cos\u00ec il giorno seguente e quello dopo ancora. In conclusione la sua vita cambia del tutto: da sveglio \u00e8 sempre pi\u00f9 spento, come se dormisse, mentre quando dorme riesce a vivere. Ma con il passare del tempo, inizia a soffrire di insonnia.\nDecide cos\u00ec di recarsi da un persiano dal quale prende dell\u2019oppio in cambio di un dipinto. Egli torna a casa e grazie all\u2019oppio comincia a dormire e sognare la ragazza sempre di pi\u00f9. Questa routine si interrompe quando egli pensa che forse la ragazza era stata costretta da avvenimenti passati a fare quello che faceva. Decide cos\u00ec di salvarla da quella condizione chiedendole la mano. Arriva alla sua abitazione e nel vederla inizia a tremare investito da un\u2019onda di gioia. Le fa la sua proposta, ma le parole di lei lasciano trasparire una vita dedita alla corruzione dell\u2019animo ed abbietta. Egli non pu\u00f2 sopportarlo e se ne va a vagabondare per la citt\u00e0. Si chiude dentro alla sua stanza per giorni, fino a quando la porta viene aperta con la forza perch\u00e9 dall\u2019interno non arrivava nessuna risposta. P\u00ecskar\u00ebv giace a terra con la gola tagliata, morto suicida per il suo amore malato.\nA questo punto il racconto si sposta su Pigorov, che aveva anch'egli iniziato a seguire la sua bella quella sera. Pigorov appartiene al ceto medio, e come si \u00e8 detto \u00e8 un ufficiale. Segue la biondina fino a casa sua, e dopo esservi entrato si trova davanti a una strana scena: ci sono un tale Schiller (non Schiller lo scrittore ma un calzolaio di quella via) e Hoffmann (non Hoffmann lo scrittore, ma un artigiano di quelle parti). Entrambi tedeschi e ubriachi, stanno farneticando: Schiller vuole che Hoffman gli tagli il naso, perch\u00e9 non necessario. Quando vede entrare Pigorov, Schiller gli urla di andarsene. Il giorno dopo Pigorov si presenta per\u00f2 alla sua bottega, per rivedere la bella biondina che \u00e8 la moglie di Schiller. Trova la scusa di farsi fare degli speroni pur di continuare a frequentare il posto, anche se lei ha palesemente rifiutato le sue avances. Quando gli speroni sono pronti, trova un\u2019altra scusa: il fodero del pugnale. Infine una domenica Pigorov torna a farle visita in assenza del marito, e la convince a ballare insieme. A quel punto l'ufficiale si lascia andare alla passione e inizia a baciarla insistentemente; ma proprio in quel momento entrano Schiller, Hoffmann e un altro uomo. I tre tedeschi lo tengono fermo e lo picchiano violentemente. Inizialmente Schiller si aspettava una punizione esemplare da parte dello Stato, ma Pigorov - dopo aver mangiato dei pasticcini e letto un po\u2019 - si calma e decide di non denunciarlo.\nIl racconto si conclude con l\u2019autore che avverte di non fidarsi della Prospettiva Nevskij, perch\u00e9 essa mente ad ogni ora del giorno, ma soprattutto quando scende la notte, \u201cquando il demonio stesso accende le lampade solo per mostrare ogni cosa sotto un aspetto non vero\u201d."}
{"id": "5319953", "revid": "775372", "url": "https://it.wikipedia.org/wiki?curid=5319953", "title": "XVIII Congresso del Partito Socialista Italiano", "text": "Il XVIII Congresso del Partito Socialista Italiano si tenne a Milano dal 10 al 14 ottobre 1921, a pochi mesi dal drammatico Congresso di Livorno che aveva segnato la scissione tra socialisti e comunisti e la nascita del Partito Comunista d'Italia.\nPremesse.\nIl III Congresso dell'Internazionale Comunista svoltosi a Mosca nell'estate 1921, pur prendendo atto del rallentamento della situazione rivoluzionaria mondiale, aveva approvato la scissione e respinto la richiesta del PSI di aderire al Comintern, ribadendo la condizione inamovibile dell'espulsione della corrente riformista. I delegati socialisti presenti a tale congresso, Costantino Lazzari, Fabrizio Maffi ed Ezio Riboldi, ritornarono in Italia con l'obiettivo di portare il partito sulle posizioni internazionali. I mesi che precedettero il Congresso furono caratterizzati dal dilagare dello squadrismo, che spinse il PSI e la CGL a sottoscrivere in agosto un patto di pacificazione con i fascisti, rotto da questi ultimi dopo poco pi\u00f9 di un mese con l'uccisione del sindacalista Giuseppe Di Vagno.\nI lavori congressuali.\nIl congresso si svolse presso il Teatro Lirico Internazionale di Milano, e si incentr\u00f2 sulla discussione di quattro mozioni. Il documento massimalista, sostenuto da Giacinto Menotti Serrati e Adelchi Baratono, da un lato rifiutava l'espulsione dei riformisti e dall'altro respingeva ogni ipotesi di collaborazione con i governi borghesi. La mozione della destra \"concentrazionista\", firmata da Filippo Turati, rivendicava invece la possibilit\u00e0 di far collaborare i parlamentari del PSI alla formazione di esecutivi che fossero a tutela delle libert\u00e0 civili e politiche delle classi lavoratrici. I reduci dal Congresso di Mosca Lazzari, Maffi e Riboldi presentarono una propria mozione detta \"massimalista secessionista\" o \"terzinternazionalista\", visto che perorava la causa dell'espulsione dei riformisti, richiesta dai dirigenti della Terza Internazionale. Fu inoltre presentato un quarto documento di compromesso, la mozione \"centrista\" di Cesare Alessandri.\nLa relazione introduttiva del presidente del congresso Giovanni Bacci descrisse l'impotenza del movimento operaio di fronte alla violenza fascista, e in quest'ottica difese il patto di pacificazione e rivendic\u00f2 la necessit\u00e0 che il partito rimanesse unito di fronte alle gravi minacce in atto. Il dibattito si incentr\u00f2 quindi sulla contrapposizione tra l'ipotesi di intransigente rifiuto della partecipazione a governi borghesi e l'ipotesi collaborazionista, che venne fortemente criticata dai delegati stranieri (francese, belga, del Komsomol) e dalla rappresentante dell'Internazionale Comunista Clara Zetkin, il cui discorso in tedesco venne tradotto da Gustavo Sacerdote. Nel proprio intervento, la Zetkin sottoline\u00f2 come il collaborazionismo fosse sempre stato rovinoso per il proletariato, e come fosse necessario scegliere tra Marx e Kautsky, tra Lenin e Briand, e quindi cacciare i riformisti prima che questi potessero dettare legge dentro il partito.\nA controbattere fu Claudio Treves, che difese la proposta collaborazionista di fronte alla necessit\u00e0 pratica di fronteggiare il fascismo, \u00abche non \u00e8 - come ci faceva comodo pensare - un fuoco di paglia\u00bb, e per sostenere i comuni, le cooperative e le leghe. Il deputato boll\u00f2 inoltre l'Internazionale come un \u00abprolungamento della Russia\u00bb che non rappresentava sufficientemente il proletariato occidentale. Ferdinando Cazzamalli sostenne invece la mozione unitaria, ritenendo opportuno \u00abcorreggere, non scompigliare il nostro partito\u00bb, procedendo quindi non a fratture ma a \u00abgraduali e libere epurazioni\u00bb, difendendo il PSI dalle due minacce della scissione e del riformismo.\nL'esponente del Partito Comunista di Polonia Henryk Walecki (\u00abun Kabaceff \"(sic)\" abbellito\u00bb e che \u00abparla italiano\u00bb), anch'egli in rappresentanza del Comintern, fu molto duro con il PSI e con tutte le frazioni contrarie alla cacciata dell'ala destra. In un intervento interrotto da varie contestazioni, Walecki ribad\u00ec le responsabilit\u00e0 dei riformisti, ivi compresa la CGL, nel fallimento della rivoluzione in Italia durante il biennio rosso. Evidenziando, rivolto ai massimalisti, come i gradualisti fossero aumentati rispetto al Congresso di Livorno, il comunista polacco not\u00f2 inoltre che se \u00abieri essi volevano collaborare con voi, oggi vogliono collaborare con la borghesia\u00bb, ed esort\u00f2 all'espulsione paragonandola all'amputazione di un arto in gangrena.\nIl successivo intervento del concentrazionista Giacomo Matteotti mise al centro il tema del fascismo, che era stato invece trascurato nel congresso precedente. Matteotti evidenzi\u00f2 l'impellenza di affrontare in unit\u00e0 di intenti la lotta al fascismo anzich\u00e9 concentrarsi sulle diatribe dottrinali. Fu poi Serrati a parlare, sostenendo come la vittoria del proletariato non potesse arrivare dalla divisione, e polemizz\u00f2 con i cosiddetti \u00abpellegrini di Mosca\u00bb, Lazzari, Maffi e Riboldi, \u00abche mai prima ci avevano parlato di scissione\u00bb. Pi\u00f9 tardi Serrati avrebbe ripreso la parola per puntualizzare la propria contrariet\u00e0 alla collaborazione e per invitare i riformisti alla disciplina, ribadendo la posizione massimalista di sostegno alla violenza rivoluzionaria e alla dittatura del proletariato. Prima di quest'ultimo intervento di Serrati c'erano stati significativi tumulti dettati dalla presenza del socialdemocratico austriaco Friedrich Adler, contestato dai secessionisti.\nNell'ultimo giorno di congresso il riformista Giuseppe Emanuele Modigliani critic\u00f2 Serrati e la posizione massimalista, che pur rigettando l'ipotesi dell'espulsione della destra, prefigurava la successiva epurazione per collaborazionismo di \u00abtutti coloro che non possono essere vili\u00bb di fronte al perseguimento degli interessi concreti del proletariato. Altrettanto fece poi Filippo Turati, definendo la scissione un \u00abdelitto contro il proletariato\u00bb, lo \u00absfasciare quell'edificio che ho costituito in 40 anni di lotte\u00bb.. Per Adelchi Baratono la mozione massimalista, che non intendeva ricorrere ad espulsioni in assenza di palesi atti di indisciplina, era \u00abla migliore risoluzione dei nostri problemi interni\u00bb, mentre ultimo oratore fu Lazzari, sulla linea dell'adesione al Comintern accettandone le condizioni.\nLa votazione finale vide il prevalere della mozione massimalista unitaria, che ottenne oltre 47.000 voti, contro i quasi 20.000 della mozione di \"concentrazione\". Solo 3.700 suffragi furono ottenuti dalla mozione dei massimalisti secessionisti, mentre altri 8.000 voti andarono al documento centrista. La mozione vittoriosa, pur ribadendo la volont\u00e0 del PSI di far parte dell'Internazionale Comunista, non fu sufficiente a risolvere in senso positivo i rapporti con Mosca, che giudic\u00f2 gli esiti del congresso come la riprova del fatto che il Partito socialista italiano era diventato ormai schiavo dell'opportunismo."}
{"id": "5319971", "revid": "661526", "url": "https://it.wikipedia.org/wiki?curid=5319971", "title": "Bianca Atzei", "text": "Dopo aver pubblicato alcuni singoli con l'etichetta Ultrasuoni tra il 2012 e il 2014, ha partecipato al Festival di Sanremo 2015, con il brano \"Il solo al mondo\", che ha anticipato l'uscita del suo album di debutto \"Bianco e nero\", pubblicato nello stesso anno dalla Baraonda Edizioni Musicali, e al Festival di Sanremo 2017 con il pezzo \"Ora esisti solo tu\".\nBiografia.\nFiglia unica, Veronica Atzei nasce a Milano da genitori di origini sarde. Inizia a studiare canto a 8 anni, ascoltando Whitney Houston e Mariah Carey, ma si appassiona anche alla musica anni '60 di interpreti come Luigi Tenco, Patty Pravo e Sergio Endrigo. Interrompe la scuola superiore durante il 4\u00ba anno per problemi di salute. A 17 anni si iscrive al MAS di Milano, che frequenta per due anni, compiendo anche le prime esperienze in qualit\u00e0 di cantante: collabora alla realizzazione di sigle televisive e jingle pubblicitari, lavorando anche, per un periodo, come corista al talent di Rai 2 \"CD Live\" e al programma \"Domenica Cinque\" condotto da Barbara D'Urso.\nEsordi: \"La gelosia\" e \"La paura che ho di perderti\".\nEsordisce nel 2012 partecipando a Sanremo Social, selezione per la successiva edizione del Festival di Sanremo con il suo primo singolo \"La gelosia,\" scritto da Marco Ciappelli, Lapo Consortini e Diego Calvetti, ma il pezzo viene scartato. Il 3 agosto viene pubblicato il singolo \"L'amore vero\", che ottiene un ottimo riscontro a livello radiofonico e su internet: in breve tempo il video supera il milione di visualizzazioni su YouTube. Il 16 novembre dello stesso anno viene pubblicato il singolo \"La gelosia\", riarrangiato da Marco Barusso ed interpretato in duetto con i Mod\u00e0. Sempre nel 2012 firma insieme a Diego Calvetti il brano \"Folle stronza\", contenuto nel terzo album di Loredana Errore intitolato \"Pioggia di comete\".\nNel 2013 tenta di partecipare al Festival di Sanremo nella sezione \"Nuove proposte\" con il brano \"Arido\", ma non rientra tra i concorrenti. Duetta con Niccol\u00f2 Agliardi nel brano \"Fino in fondo\", pubblicato il 2 maggio, e continua la collaborazione con Kekko Silvestre: il frontman dei Mod\u00e0 \u00e8 infatti autore per la Atzei della sua hit dell'estate \"La paura che ho di perderti\" pubblicata il 4 luglio 2013 (certificata dalla FIMI disco d'oro per le oltre 15.000 copie vendute), con la quale partecipa a giugno al Summer Festival in Piazza del Popolo a Roma (trasmesso su Canale 5), arrivando in finale. Dopo un tour in Sardegna viene scelta per aprire i concerti della tourn\u00e9e autunnale dei Mod\u00e0. Il 1\u00ba ottobre viene pubblicato l'album di Gianni Morandi \"Bisogna vivere\", contenente il brano \"Ti porto al mare\", realizzato in collaborazione con la Atzei. L'8 ottobre si esibisce all'Arena di Verona, duettando sulle note della canzone \"In amore\" con Gianni Morandi in uno dei due concerti del \"Gianni Morandi - Live in Arena\". A dicembre pubblica il singolo \"One Day I'll Fly Away\", cover del brano di Randy Crawford, realizzato per la colonna sonora della miniserie televisiva di Rai 1 \"Anna Karenina\", tratta dall'omonimo romanzo di Lev Tolstoj. Il 24 dicembre si esibisce con il brano \"La paura che ho di perderti\" al Concerto di Natale all'Audirorium della Conciliazione di Roma, in onda su Rai 2.\nNel 2014 insieme ad Alex Britti tenta di partecipare al Festival di Sanremo nella sezione \"Big\" con il brano \"Non \u00e8 vero mai\", scritto da Marco Ciappelli, Diego Calvetti e lo stesso Britti, ma non rientra tra i concorrenti. La canzone verr\u00e0 poi pubblicata come singolo il 14 marzo. A giugno partecipa nuovamente al Summer Festival con il singolo \"Non puoi chiamarlo amore\", pubblicato il 23 giugno. Il 14 settembre in occasione del matrimonio tra la show girl Elisabetta Canalis e Brian Perri canta, nel corso della cerimonia, l\"'Ave Maria\" in lingua sarda accompagnata dall'Insieme Vocale Nova Euphonia.\nIl Festival di Sanremo 2015 e \"Bianco e nero\".\nNel febbraio 2015 partecipa alla 65\u00aa edizione del Festival di Sanremo con il brano \"Il solo al mondo\", scritto da Kekko Silvestre, classificandosi al 14\u00ba posto. Per le quattro sere del festival veste abiti disegnati per l'occasione dallo stilista sardo Antonio Marras. Il 12 febbraio, terza serata dedicata alle cover, interpreta il brano \"Ciao amore, ciao\" di Luigi Tenco con un nuovo arrangiamento composto da Alex Britti. Nello stesso giorno viene pubblicato il suo primo album \"Bianco e nero\", contenente 20 brani, tra cui alcune delle sue precedenti pubblicazioni. La sua cover di \"Ciao amore, ciao\" in duetto con Alex Britti \u00e8 stata poi pubblicata come secondo singolo dell'album il 13 aprile 2015.\nNel giugno 2015 la cantante partecipa alla terza edizione del \"Summer Festival\" con i brani \"Ciao amore, ciao\" in duetto con Alex Britti e \"In un giorno di sole\", nuovo singolo di \"Bianco e nero\" pubblicato il 24 giugno, ottenendo due nomination per il \"Premio RTL 102.5 - Canzone dell'estate\". Il 22 settembre 2015 viene pubblicato il quarto singolo estratto da \"Bianco e nero\", \"Riderai\", arrangiato in una nuova versione. Nell'autunno dello stesso anno collabora con Gigi D'Alessio nel singolo \"Torna a Surriento\", estratto dal suo album \"Malaterra\", e con J-Ax in una nuova versione del suo brano \"Intro\", pubblicato come primo singolo estratto dalla \"Multiplatinum Edition\" dell'album \"Il bello d'esser brutti\".\nDal 2015 \u00e8 testimonial ufficiale della onlus di Don Mazzi, Exodus. Nel 2016 collabora con Loredana Bert\u00e8, nel duetto \"Cos\u00ec ti scrivo\" e nel brano corale \"Amici non ne ho\", contenuti nel suo album \"Amici non ne ho... ma amiche s\u00ec!\", e con Ron, nel duetto \"Per questa notte che cade gi\u00f9\" e nel brano corale \"Una citt\u00e0 per cantare\", contenuti nel suo album \"La forza di dire s\u00ec\". Il 13 marzo 2016 canta il brano \"Amor mio\" di Mina durante il variet\u00e0 di Rete 4 \"Una serata bella per te, Mogol!\" condotto da Alfonso Signorini e Rosita Celentano. Il 17 giugno viene pubblicato il quinto singolo estratto da \"Bianco e nero\", \"La strada per la felicit\u00e0 (Laura)\"; l'uscita del singolo anticipa l'inizio del \"Bianco e nero Live\", tour che la vedr\u00e0 impegnata nei mesi estivi nelle piazze di tutta Italia.\nDal 16 settembre al 4 novembre 2016 \u00e8 concorrente della sesta edizione del programma \"Tale e quale show\", condotto da Carlo Conti su Rai 1, in cui imita nell'ordine: Rita Pavone, Anna Tatangelo, Loredana Bert\u00e8, Amy Winehouse, Ivana Spagna, Tina Turner, Giorgia (interpretazione che le fa vincere la puntata) e Malika Ayane. Alla fine del programma si classifica ottava. Accede dunque alla fase seguente dello show: la quinta edizione del torneo, nella quale interpreta: Giusy Ferreri, Mariah Carey e Ornella Vanoni. Alla fine di questa fase si classifica sesta. Il 7 dicembre 2016 partecipa alla tradizionale accensione dell'albero di Natale in piazza del Duomo di Milano assieme ai bambini del Piccolo Coro \"Mariele Ventre\" dell'Antoniano di Bologna: evento trasmesso live da RTL 102.5 e in differita su DeAJunior (canale del gruppo De Agostini, 623 di Sky) il 24 dicembre 2016.\nIl Festival di Sanremo 2017, \"L'isola dei famosi\" e il primo romanzo.\nIl 12 dicembre \u00e8 stata annunciata da Carlo Conti la sua partecipazione al Festival di Sanremo 2017 col brano \"Ora esisti solo tu\". Il brano, giunto in finale, si piazza al nono posto. Per le quattro sere del Festival la Atzei indossa sul palco quattro abiti realizzati dallo stilista Antonio Marras. L'8 maggio il brano sanremese \u00e8 certificato disco d'oro FIMI per le 25.000 copie vendute.\nIl 12 maggio esce in rotazione radiofonica e download digitale il nuovo singolo \"Abbracciami perdonami gli sbagli;\" in contemporanea, in tutte le librerie, la Atzei pubblica il suo primo romanzo \"Ora esisti solo tu - Una storia d'amore\" per la collana \"Leggi Rtl 102.5\" edita da Mursia; la presentazione ufficiale del libro avviene il 17 maggio presso l'atelier dello stilista Antonio Marras. Il 12 maggio a Nova Gorica parte il Bianca Atzei Live 2017, che la vedr\u00e0 coinvolta per tutta l'estate in varie piazze italiane.\nDa novembre a dicembre 2017 rientra a far parte del cast della sesta edizione di \"Tale e quale show - Il torneo\", in cui imita Emma, Noemi e Patty Pravo; nella classifica finale risulta essere ottava. Nel 2018 partecipa alla tredicesima edizione de \"L'isola dei famosi\", condotto da Alessia Marcuzzi su Canale 5, classificandosi seconda. Il 26 gennaio 2018 viene pubblicato il singolo \"Fire on Ice\", colonna sonora dei Campionati mondiali di pattinaggio di figura 2018.\nIl 15 giugno 2018 esce il singolo \"Risparmio un sogno\", scritto da Ultimo, a cui segue, il 20 dello stesso mese un video musicale per la regia di Gaetano Morbioli. Il 31 agosto viene pubblicato il singolo \"Come in un'isola\", in collaborazione con Jerico e Il Cile. Dal 31 dicembre 2018 al 20 gennaio 2019 \u00e8 scritturata nel musical di Alfonso Lambo, \"Men in Italy,\" al teatro Linear Ciak di Milano.\nIl 4 giugno 2019 esce su YouTube il singolo estivo \"La mia bocca\", di cui \u00e8 anche autrice. Nell'estate del 2020 pubblica con Chili Giaguaro e Michael Franti il singolo \"Da domani\". Il 5 febbraio 2021 esce in collaborazione con i Legno il brano \"John Travolta\" a cui segue, il 7 luglio dello stesso anno, \"Straniero\" in collaborazione con il cantante Nicola Cavallaro, in arte Seryo, e il produttore Boss Doms che ne cura l\u2019arrangiamento. Il singolo entra in rotazione radiofonica venerd\u00ec 9 luglio.\nIl 31 dicembre 2021, ospite del programma \"Capodanno in musica\", ha cantato \"Ora esisti solo tu\"."}
{"id": "5319972", "revid": "253269", "url": "https://it.wikipedia.org/wiki?curid=5319972", "title": "Rhoda Williams", "text": "Biografia.\nAll'et\u00e0 di 5 anni, inizi\u00f2 a lavorare a Hollywood, tra i giovani, nel mondo della radio.\nNel 1937, a 7 anni entr\u00f2 nel mondo del cinema; \u00e8 molto nota come attrice ma anche come doppiatrice, per aver dato la voce a Genoveffa in \"Cenerentola\" (1950). Continu\u00f2 la carriera cinematografica fino al 1977.\nNel 1952 spos\u00f2 David Van Meter, con cui rimase fino alla morte, avvenuta nel 2006, a 75 anni, per un arresto cardiaco. Dal marito ebbe quattro figli: Janis, Debra, Jon e Steve."}
{"id": "5319978", "revid": "838137", "url": "https://it.wikipedia.org/wiki?curid=5319978", "title": "Austrian Volley League Women", "text": "La Austrian Volley League Women \u00e8 la massima serie del campionato austriaco di pallavolo femminile: al torneo partecipano dodici squadre di club austriache e la squadra vincitrice si fregia del titolo di campione di Austria."}
{"id": "5319981", "revid": "1632387", "url": "https://it.wikipedia.org/wiki?curid=5319981", "title": "Sappy", "text": "Sappy \u00e8 un brano musicale del gruppo rock statunitense Nirvana. Il brano fu pubblicato per la prima volta come hidden track nella compilation di beneficenza \"No Alternative\" nel 1993. All'epoca la traccia veniva indicata con il titolo Verse Chorus Verse, che \u00e8 anche il titolo di un altro brano dei Nirvana completamente differente. Entrambi i brani, sono stati inclusi nel cofanetto antologico dei Nirvana \"With the Lights Out\", pubblicato nel 2004.\nIl brano.\nOriginariamente incisa con il titolo di lavorazione provvisorio \"Sad\", la composizione di \"Sappy\" risale alla fine del 1987, e venne provata svariate volte in studio dai Nirvana in cerca della versione migliore. L'autore del brano, Kurt Cobain, non fu mai completamente soddisfatto del risultato ottenuto in studio. Il pezzo venne provato in differenti tonalit\u00e0 ed anche il testo sub\u00ec numerose revisioni nel corso degli anni. L'ultima versione venne registrata da Steve Albini ai Pachyderm Studios nel 1993 durante le sessioni per \"In Utero\", ed infine pubblicata come \"ghost track\" sulla compilation \"No Alternative\". In questo periodo, la traccia venne ribattezzata \"Verse Chorus Verse\", anche se esisteva gi\u00e0 un'altra canzone inedita precedente dei Nirvana con lo stesso titolo che nulla aveva in comune con \"Sappy\", n\u00e9 dal punto di vista musicale n\u00e9 da quello testuale. In virt\u00f9 di questo fatto, la canzone viene chiamata abitualmente \"Sappy\" per evitare confusione.\nDal punto di vista delle liriche, la tematica del brano \u00e8 incentrata sulla religione e sulla Chiesa come istituzione repressiva in generale.\nAnche se \"Sappy\" era stata pubblicata come traccia nascosta non accreditata all'interno della compilation \"No Alternative\", ben presto si sparse la voce della presenza dei Nirvana sull'album, e la gente inizi\u00f2 a comprare l'album proprio per poter ascoltare \"Sappy\", e la canzone divenne anche una richiesta abbastanza frequente durante i concerti che la band fece nel 1994 in Europa. L'ultima esecuzione live della canzone risale al concerto milanese del febbraio 1994. "}
{"id": "5319982", "revid": "610351", "url": "https://it.wikipedia.org/wiki?curid=5319982", "title": "Brazil (serie televisiva)", "text": "Brazil (\"Amizade Colorida\") \u00e8 una miniserie televisiva brasiliana in 11 episodi prodotta e trasmessa dal 20 aprile al 29 giugno 1981 da TV Globo.\nScritta da Armando Costa, Br\u00e1ulio Pedroso, Domingos de Oliveira, Joaquim Assis e Lenita Ponczynski e diretta da Ary Coslov, Dennis Carvalho, Paulo Afonso Grisolli e Walter Campos, \"Brazil\" fu la prima miniserie televisiva prodotta da Rede Globo, fino ad allora impegnata solo sul fronte delle telenovele.\nTrama.\nLa serie tratta, in forma di commedia, i dubbi e le debolezze dell'uomo moderno di fronte alle sue relazioni amorose e sessuali - spesso passeggere - con le donne e la loro nuova indipendenza acquisita.&lt;br&gt;Protagonista assoluto \u00e8 Eduardo \"Edu\" Lusceno, interpretato da Ant\u00f4nio Fagundes, scapolo e incorreggibile playboy ultratrentenne. Fotografo freelance di moda, Edu intrattiene diverse avventure sessuali con svariati tipi di donne di classi differenti, donne che per lavoro egli spesso conduce nella sua casa-studio.&lt;br&gt;Sebbene sessista per formazione e abitudine, Edu si sforza di imparare le nuove regole del gioco dell'amore e di mantenere un rapporto onesto con le donne. Nonostante il suo buon carattere e le sue buone intenzioni, l'uomo deve far fronte alla sua confusione e alle sue convinzioni poco solide - ha l'abitudine di terminare ogni ragionamento con l'espressione \"... o no?\" - assumendo la funzione di critico involontario dei valori della societ\u00e0 moderna.\nIn tutti gli episodi della serie, Edu deve affrontare problemi di relazione con le donne che incontra. Nell'episodio-pilota, per esempio, \"Isso Acontece\", scritto da Lenita Plonczynski, Edu conosce Vera Bianca (Sandra Br\u00e9a), ma nell'attimo culminante del loro rapporto l'uomo rimane vittima di un momento di vera e propria impotenza sessuale. In \"Em Vertigem de Altura\" di Br\u00e1ulio Pedroso, per conquistare Patr\u00edcia (Christiane Torloni), Edu deve cercare di superare la sua acrofobia, visto che la donna \u00e8 una deltaplanista. Nell'episodio \"As Dificuldades de Ser Homem\", il fotografo conosce S\u00f4nia (Ren\u00e9e de Vielmond), donna emancipata, indipendente e professionalmente realizzata (lavora nel campo della moda), ma per poterla considerare una \"donna senza difetti\" Edu deve affrontare e superare il proprio \"machismo\" e la propria insicurezza affettiva e professionale. In \"Mam\u00e3e, Eu Quero\", i problemi di Edu sono strettamente legati a sua madre che si presenta inaspettatamente nel suo appartamento portando scompiglio nella vita dell'uomo.&lt;br&gt;\nNell'episodio \"Barriga\", scritto dallo stesso Fagundes, M\u00f4nica (L\u00facia Alves) - che ha avuto una breve relazione con Edu - lo informa di attendere un bambino da lui ma che ha intenzione di crescerlo da sola, visto che il loro rapporto era comunque ridotto al semplice atto sessuale. La notizia causa nell'uomo una \"strana\" reazione: decide infatti di provare sulla sua pelle cosa significa rimanere in stato interessante. Legge molti manuali di gravidanza, utilizza una finta pancia per sentire gli effetti sul suo corpo (come per esempio i dolori alla colonna vertebrale) e va addirittura da un ginecologo, il quale ovviamente lo butta fuori dal suo studio pensando che sia pazzo.\nAccoglienza del pubblico e censura.\nLa miniserie fu letta come la risposta \"maschile e maschilista\" a una serie televisiva di Rede Globo, \"Mal\u00f9 donna\" (\"Malu Mulher\"), che trattava - con toni pi\u00f9 drammatici - le difficolt\u00e0 della vita quotidiana, tra famiglia e lavoro, di una donna appena divorziata alle prese con una nuova indipendenza. Questa lettura non fu casuale: la serie venne trasmessa in patria lo stesso giorno e nello stesso orario di \"Mal\u00f9 donna\". In pi\u00f9, in un primo momento, i produttori avevano pensato di intitolare la serie \"Edu Homem\", ma alla fine si opt\u00f2 per \"Amizade Colorida\" proprio per evitare di far sembrare la serie come una presa in giro del telefilm interpretato da Regina Duarte.&lt;br&gt;Le reazioni del pubblico alla serie furono spesso di turbamento, soprattutto a causa della disinvoltura con cui Edu si relazionava alle sue donne e alle sue avventure sessuali (in un episodio, \"Gatinhas e Gat\u00f5es\", diretto da Dennis Carvalho, l'uomo ha due relazioni simultaneamente: con L\u00facia Siqueira (Tamara Taxman) e la figlia diciassettenne di questa, Bebel (Carla Camurati)).\nLa censura elimin\u00f2 varie scene degli episodi della serie, come in \"Bagun\u00e7a\", scritto da Ant\u00f4nio Fagundes e diretto da Dennis Carvalho, che sub\u00ec molti tagli tanto da risultare pressoch\u00e9 incomprensibile: per questo motivo alla fine non fu trasmesso. All'ora in cui l'episodio era programmato, fu letta una nota dove si informava gli spettatori che i legali dell'emittente avevano fatto ricorso contro il Servizio di Censura Federale, in segno di rifiuto dei tagli.\nColonna sonora.\nLa colonna sonora della serie fu curata dal compositore e arrangiatore Waltel Blanco, mentre la sigla \"Lente do Amor\" fu composta ed eseguita da Gilberto Gil.\nTrasmissione italiana.\nIn Italia, la miniserie \u00e8 stata trasmessa - condensata in 6 episodi - dal 1\u00ba al 7 agosto 1985 su Rete 4."}
{"id": "5319984", "revid": "599013", "url": "https://it.wikipedia.org/wiki?curid=5319984", "title": "Mileta Lisica", "text": ""}
{"id": "5319987", "revid": "109893", "url": "https://it.wikipedia.org/wiki?curid=5319987", "title": "Brazil (telenovela)", "text": ""}
{"id": "5320008", "revid": "775372", "url": "https://it.wikipedia.org/wiki?curid=5320008", "title": "XIX Congresso del Partito Socialista Italiano", "text": "Il XIX Congresso del Partito Socialista Italiano si tenne a Roma dal 1\u00b0 al 4 ottobre 1922.\nPremesse.\nIl tema al centro della discussione fu quello dell'espulsione della corrente riformista, che animava il dibattito interno al PSI fin dal II Congresso dell'Internazionale Comunista del 1920, quando il Comintern aveva stabilito tale condizione tra i 21 punti che ciascun partito avrebbe dovuto osservare per poter essere ammesso a far parte dell'Internazionale stessa. Il rifiuto della maggioranza massimalista di mettere in atto tale epurazione era stato all'origine della scissione della frazione comunista al Congresso di Livorno del gennaio 1921. Tale posizione era stata confermata anche al successivo Congresso di Milano dell'ottobre dello stesso anno, nonostante i tentativi di una frazione, detta \"Terzinternazionalista\", formata dai delegati socialisti al III Congresso dell'Internazionale Comunista (Costantino Lazzari, Fabrizio Maffi ed Ezio Riboldi), che erano tornati da Mosca decisi a portare il partito sulle posizioni del Comintern. A cambiare le carte in tavola rispetto alla posizione della maggioranza del partito era per\u00f2 intervenuto l'atto di indisciplina dei riformisti e in particolare di Filippo Turati che, in contrasto con le deliberazioni del congresso milanese, si era recato dal re Vittorio Emanuele III per partecipare alle consultazioni nella fase della crisi del primo Governo Facta.\nI lavori congressuali.\nPer il Congresso di Roma la maggioranza massimalista, con Giacinto Menotti Serrati e Fabrizio Maffi, present\u00f2 dunque una mozione che prevedeva l'espulsione dell'ala riformista, e si contrappose ad un documento che invece insisteva ancora sull'opportunit\u00e0 di mantenere unito il partito, e fu perci\u00f2 detta \"unitaria\". Tale documento era appoggiato dalla corrente riformista di Turati e da una parte di massimalisti contrari all'epurazione dell'ala destra, tra cui Adelchi Baratono e Ferdinando Cazzamalli. Tra i sostenitori dell'opportunit\u00e0 della scissione, Serrati giudic\u00f2 impossibile continuare a convivere con chi era disposto alla collaborazione con la borghesia, analizzando anche il fatto che, nella nuova fase di difesa dalla violenza fascista che ormai imperversava in molte regioni italiane, il fattore numerico garantito dall'unit\u00e0 era meno rilevante rispetto alle fasi di attacco, ed era invece necessario conservare accesa una fiaccola \u00abche nel momento determinato dal fatale svolgersi della lotta di classe divamper\u00e0\u00bb.\nIl riformista Claudio Treves difese la collaborazione, temporanea e finalizzata a impedire che la reazione distruggesse le conquiste del proletariato. Treves, pur constatando che la scissione fosse ormai scontata, sostenne la necessit\u00e0 di mantenere il Partito socialista unito al proprio interno e indipendente dai comunisti e dal Comintern, accusato di essere diventato uno strumento sotto l'esclusivo controllo dello Stato russo, che lo utilizzava per i propri interessi specifici.\nAlla fine, la sera del 3 ottobre, la mozione massimalista prevalse di stretta misura, per 32.106 voti contro 29.119. \nRassegnato, Turati cos\u00ec espresse il rammarico degli esponenti della mozione unitaria: \u00abNoi ci separiamo da voi: o, forse pi\u00f9 esattamente (non vi sembri una sottigliezza), voi vi separate da noi. Comunque ci separiamo. Accettiamo l'esito della votazione.\u00bb Termin\u00f2 con queste parole: \u00abAccomiatiamoci al grido augurale di \"Viva il socialismo!\", auspicando che questo grido possa un giorno - se sapremo esser saggi - riunirci ancora una volta in un'opera comune di dovere, di sacrificio, di vittoria!.\u00bb\nGli aderenti alla mozione unitaria, guidati da Turati, diedero vita la mattina successiva al Partito Socialista Unitario. Di esso fu eletto segretario Giacomo Matteotti, mentre Treves assunse la direzione del periodico \"La Giustizia\", la cui sede venne trasferita da Reggio Emilia a Milano e divenne l'organo ufficiale del nuovo partito. Nelle file del PSU confluirono oltre i due terzi del gruppo parlamentare socialista.\nI delegati della mozione maggioritaria, invece, ratificarono la rinnovata richiesta di adesione del Partito socialista all'Internazionale, confermarono Domenico Fioritto segretario del partito e Serrati direttore dell\"Avanti!\".\nSviluppi successivi.\nDopo la scissione, o, meglio, l'espulsione dei riformisti, iniziarono le trattative per ottenere l'accettazione del PSI nel Comintern, che una delegazione guidata da Serrati e composta anche da Maffi, Tonetti, Garuccio e Romita condusse a Mosca in occasione del IV Congresso dell'Internazionale Comunista. I rappresentanti del Partito Comunista d'Italia chiedevano \u00abuna resa senza condizioni\u00bb, cio\u00e8 l'adesione dei socialisti al PCd'I come singoli, ma la mediazione dell'Esecutivo dell'Internazionale port\u00f2 ad un compromesso che prevedeva un percorso di fusione tra i due partiti. All'interno del Partito socialista si apr\u00ec quindi un nuovo scontro tra i sostenitori di tale linea, tra cui Serrati, e i contrari, tra i quali emergeva Pietro Nenni insieme ad Arturo Vella e Gustavo Sacerdote, che gi\u00e0 al Congresso di Roma avevano sollevato riserve sull'opportunit\u00e0 di tentare nuovamente l'adesione al Comintern. Le due correnti si sarebbero fronteggiate nell'aprile del 1923 a Milano nel corso del XX Congresso del PSI."}
{"id": "5320011", "revid": "1652635", "url": "https://it.wikipedia.org/wiki?curid=5320011", "title": "Blue Magic (serie animata)", "text": " \u00e8 una serie anime di genere fantastico di 39 episodi da 25 minuti l'uno creata da Osamu Tezuka e trasmessa in Giappone dal 7 aprile 1989 al 16 marzo 1990 sulla rete televisiva NHK. In Italia \u00e8 andata in onda nei primi anni novanta su RAI 1 all'interno del programma per ragazzi \"Big!\".\nFu l'ultimo lavoro di Osamu Tezuka, che mor\u00ec durante la realizzazione dell'anime, il 9 febbraio 1989. Sebbene egli avesse avuto il tempo di scrivere solo i soggetti dei primi cinque episodi, lo studio riusc\u00ec tuttavia a completare la serie secondo i suoi progetti e desideri. Tezuka trasse la sua ispirazione da un classico film d'animazione russo, \"Kon\u00ebk-Gorbunok\", che aveva visto pi\u00f9 volte e dal quale era rimasto particolarmente affascinato.\nTrama.\nBrunello (\"Kakeru\" in originale) \u00e8 un ragazzino dall'indole di sognatore. Mentre \u00e8 in viaggio per raggiungere suo padre Francesco, scrittore di storie fantastiche per l'infanzia, si perde e viene sorpreso da un temporale. Scorge allora, all'interno di un fulmine, uno strano essere, che cade gi\u00f9 dal cielo in un grande lago. Quando raggiunge suo padre, si accorge che si tratta di un puledrino blu simile alla creatura chiamata \"la figlia di Pegaso\" in uno dei racconti fantastici del padre. Prendendosene cura con suo padre, Brunello scopre che l'animale si nutre di elettricit\u00e0. \nSuccessivamente, una gigantesca giumenta capace di volare ed emettere fulmini attacca Brunello: si tratta della madre del puledrino, convinta che il ragazzo l'abbia rapito. Quest'ultimo, per\u00f2, interviene in favore del suo amico umano, rivelando il suo nome (Magic) e la sua capacit\u00e0 di parlare: come segno di gratitudine, gli promette che in caso di bisogno accorrer\u00e0 in suo aiuto se Brunello chiamer\u00e0 per tre volte il suo nome. Nel frattempo Francesco \u00e8 rapito dagli uomini dell'Imperatore Nero, un personaggio uscito anch'egli dalle sue storie fantastiche. Brunello parte cos\u00ec per un mondo parallelo alla ricerca del padre assieme a Magic, a Tomba, guidatore di un autobus in grado di passare tra i due mondi, ai due sciocchi ladri Ettore e Nestore e alla principessa Kimara, una capricciosa monella che si mette a seguire il protagonista per scoprire il mondo.\nAlla fine del loro viaggio, Brunello e Magic incontrano l'Imperatore Nero e scoprono la sua vera identit\u00e0: si tratta dello stesso Francesco, il padre del ragazzo che voleva mostrare a suo figlio come si pu\u00f2 viaggiare attraverso un libro. Brunello torna allora nel mondo reale e dice addio a Magic."}
{"id": "5320023", "revid": "1926649", "url": "https://it.wikipedia.org/wiki?curid=5320023", "title": "Domenico De Simone (calciatore)", "text": "Ha collezionato 69 presenze in Serie B con le maglie di , e Verona realizzando una rete.\nCarriera.\nGiocatore.\nEsordisce con l'Ischia in Serie C1 a 19 anni. Con l', dopo mezza stagione in Serie C1, debutta in Serie B il 19 ottobre 2003 nella partita Avellino- 2-2.\nAllenatore.\nDalla stagione 2012-2013 a quella 2016-2017 \u00e8 allenatore nelle giovanili del venendo promosso a collaboratore tecnico della prima squadra nel 2017. Si \u00e8 svincolato durante la stagione 2017-2018 in seguito alla radiazione della societ\u00e0. Nel gennaio 2019 segue Ezio Capuano come collaboratore tecnico al . Dalla stagione 2020-2021 diventa vice di Piero Braglia all'."}
{"id": "5320028", "revid": "203463", "url": "https://it.wikipedia.org/wiki?curid=5320028", "title": "Independence Avenue (Washington D. C.)", "text": ""}
{"id": "5320030", "revid": "287204", "url": "https://it.wikipedia.org/wiki?curid=5320030", "title": "Cannoni per la libert\u00e0", "text": "Cannoni per la libert\u00e0 (\"A Breath of Snow and Ashes\") \u00e8 un romanzo di Diana Gabaldon uscito nel 2005. Si tratta del secondo volume italiano di \"A Breath of Snow and Ashes\", sesto capitolo della serie di Outlander.\nTrama.\nAgosto 1774. Mentre Jamie cerca dei fucili con cui armare gli indiani e le sommosse contro la corona inglese si fanno sempre pi\u00f9 violente, Claire rincontra Wendigo Donner, un altro viaggiatore nel tempo che vuole tornare nella sua epoca. Intanto a Fraser's Ridge scoppia un'epidemia di dissenteria amebica, e anche Claire si ammala misteriosamente, per\u00f2, al contrario di tanti altri, riesce a sopravvivere. Dopo aver consegnato agli indiani i fucili ed essersi dimesso dal suo incarico per l'Inghilterra, Jamie e Claire si trovano ad affrontare varie questioni: Fergus e Marsali si trasferiscono a New Bern come nuovi proprietari di una tipografia; la domestica personale di Jocasta, Fedra, scompare; Lizzie, incinta di uno dei gemelli Beardsley, riesce a sposarli entrambi con uno stratagemma, e Roger riceve la conferma che Jemmy \u00e8 suo figlio quando sul corpo del bambino viene trovato un neo che ha anche lui. Ad aprile 1775, mentre a Lexington scoppia la guerra, Malva Christie accusa Jamie di averla messa incinta. Il mese seguente, la giovane viene trovata nell'orto apparentemente uccisa da un orso. Le voci, per\u00f2, sostengono che sia stata Claire a ucciderla per gelosia, e sia lei, sia Jamie vengono prelevati per essere sottoposti a processo. Durante il viaggio, la coppia viene separata con la forza e Claire finisce a New Bern, ospite del governatore Martin per assistere sua moglie incinta. Claire viene scagionata dalle accuse quando Thomas Christie, pur non essendo colpevole, confessa l'omicidio della figlia per salvare Claire della quale si \u00e8 innamorato. Claire apprende anche che Malva ha cercato pi\u00f9 volte di ucciderla, come durante l'epidemia di dissenteria.\nNel frattempo, l'oro custodito nel mauseoleo di Hector Cameron scompare e Brianna viene rapita da Bonnet, pagato dall'avvocato Neil Forbes, nemico di Jamie, per portarla a Londra. Brianna riesce a consegnare a una prostituta un messaggio con cui informa la famiglia che, prima di farla salpare per l'Inghilterra, verr\u00e0 condotta a Ocracoke dove Bonnet ha una casa e deve incontrare qualcuno. Durante la prigionia, Brianna scopre che anche Fedra si trova l\u00ec: la ragazza le racconta di essere stata venduta da Ulisse perch\u00e9 lo aveva minacciato di rendere pubblica la storia che lui e Jocasta avevano da pi\u00f9 di vent'anni se avesse continuato a dirle d'interrompere la sua relazione con Duncan, il marito di Jocasta. Una volta salva, Brianna decide che a uccidere Bonnet deve essere la forca, non lei, e annuncia a Roger di essere di nuovo incinta. Jocasta e Duncan, invece, decidono di andare in Canada, mentre Jamie si unisce ai ribelli e il 15 maggio 1776 la Carolina del Nord diventa indipendente. Brianna partorisce una femmina, Amanda \"Mandy\", che, per\u00f2, ha un dotto arterioso pervio curabile soltanto nel mondo moderno. Mentre si prepara a tornare con Roger e i bambini nella loro epoca, Brianna incontra per caso il diciottenne William, suo fratellastro, e d\u00e0 il colpo di grazia a Bonnet condannato a un lento annegamento. Una volta partiti Brianna e Roger, Allan Christie, fratello di Malva, suo assassino e vero padre del bambino che la ragazza aspettava, viene ucciso da Ian, mentre Donner aggredisce Claire e Jamie per avere una pietra preziosa con cui tornare indietro: la colluttazione si risolve con l'esplosione della casa per colpa dell'etere, e Jamie scopre anche che Arch Bug era il terzo uomo con cui Hector Cameron aveva diviso l'oro e che \u00e8 stato lui a rubarlo."}
{"id": "5320046", "revid": "964734", "url": "https://it.wikipedia.org/wiki?curid=5320046", "title": "G. R. R. Martin", "text": ""}
{"id": "5320047", "revid": "1543377", "url": "https://it.wikipedia.org/wiki?curid=5320047", "title": "FED Cup 1998 (football americano)", "text": "La FED Cup 1998 \u00e8 stata la 2\u00aa e ultima edizione della Fed Cup di football americano, organizzata dalla EFAF."}
{"id": "5320048", "revid": "838137", "url": "https://it.wikipedia.org/wiki?curid=5320048", "title": "Austrian Volley League Men", "text": "La Austrian Volley League Men \u00e8 la massima serie del campionato austriaco di pallavolo maschile: al torneo partecipano dodici squadre di club austriache e la squadra vincitrice si fregia del titolo di campione di Austria."}
{"id": "5320051", "revid": "268129", "url": "https://it.wikipedia.org/wiki?curid=5320051", "title": "Associazione Calcio Liguria 1943-1944", "text": "Questa voce raccoglie le informazioni riguardanti l'Associazione Calcio Liguria nelle competizioni ufficiali della stagione 1943-1944."}
{"id": "5320053", "revid": "287204", "url": "https://it.wikipedia.org/wiki?curid=5320053", "title": "Nash 600", "text": "La 600 \u00e8 un'autovettura prodotta dalla Nash Motors dal 1941 al 1942 e dal 1946 al 1949, dopo di cui il modello venne rinominato Statesman. La 600 era posizionata alla base della gamma Nash. Il nome della vettura deriva dalla distanza che era in grado di percorrere con un pieno di carburante: 600 miglia. Poco dopo il lancio, la 600 divent\u00f2 il modello di bassa fascia con costruzione a monoscocca pi\u00f9 venduto negli Stati Uniti.\nStoria.\nLa Nash fu il primo modello statunitense prodotto su larga scala ad avere una costruzione a monoscocca. Questa caratteristica permise alla Nash di pubblicizzare il modello come un'auto leggera, silenziosa e pi\u00f9 rigida delle vetture della concorrenza. La struttura a monoscocca rese infatti il modello, rispetto ad una vettura con telaio tradizionale, pi\u00f9 leggero di 230 kg.\nEra disponibile in versione fastback quattro porte, berlina quattro porte e coup\u00e9 due porte. Il motore era a sei cilindri in linea e valvole laterali da 2,8 L di cilindrata. Questo propulsore erogava 83 CV di potenza. Il cambio, che era provvisto di un overdrive elettrico, era manuale a tre rapporti. Gli interni erano relativamente curati, e sul frontale era presente la scritta cromata \"NASH\". Molte 600 prebelliche furono acquistate dal governo statunitense. La produzione del modello fu sospesa nel 1942 a causa dell'entrata degli Stati Uniti nella seconda guerra mondiale. Gli impianti industriali delle aziende statunitensi furono infatti temporaneamente convertiti alle necessit\u00e0 belliche.\nLa produzione di autovetture riprese nel 1946 a conflitto terminato. Le 600 postbelliche erano quasi identiche a quelle prodotte prima della guerra. Nel 1946 fu introdotto un \"optional\" che comprendeva l'installazione di un sedile posteriore abbattibile che poteva essere utilizzato come letto, con le gambe che venivano posizionate nel bagagliaio. Nel 1948 fu lanciata una versione coup\u00e9 commerciale, cio\u00e8 destinata ad essere utilizzata come veicolo da lavoro. Questa versione era la pi\u00f9 economica ed era sprovvista dei sedili posteriori. L'equipaggiamento era spartano.\nLa 600 usc\u00ec definitivamente di produzione nel 1949."}
{"id": "5320058", "revid": "729019", "url": "https://it.wikipedia.org/wiki?curid=5320058", "title": "Flotta del Pei-yang", "text": "La flotta del Pei-yang, (Cinese semplificato: \u5317\u6d0b\u8230\u961f; Cinese tradizionale: \u5317\u6d0b\u8266\u968a; pinyin: B\u011biy\u00e1ng Ji\u00e0ndu\u00ec; Wade\u2013Giles: Pei-yang Chien-tui; letteralmente: \"Flotta dell'Oceano Settentrionale\", alternativamente Flotta dei Mari del Nord), nota anche come Squadra del Nord, fu una delle forze navali dell'Impero Cinese alla fine del diciannovesimo secolo. All'epoca l'Impero non aveva un esercito ed una marina unificati, ma una serie di forze a livello locale pi\u00f9 o meno organizzate. La flotta del Pei-yang era il complemento del Corpo d'armata del Pei-yang, e venne praticamente distrutta nella battaglia del fiume Yalu.\nDopo la battaglia le navi catturate, tra cui l'ammiraglia, vennero immesse in servizio dalla Marina imperiale giapponese e la \"Zhenyuan\" partecip\u00f2 sotto il nome di \"Chin'en\" alla battaglia di Port Arthur.\nNavi in servizio.\nLe navi erano tutte di costruzione europea, alcune anche di tonnellaggio consistente."}
{"id": "5320071", "revid": "339392", "url": "https://it.wikipedia.org/wiki?curid=5320071", "title": "B\u011biy\u00e1ng Ji\u00e0ndu\u00ec", "text": ""}
{"id": "5320072", "revid": "339392", "url": "https://it.wikipedia.org/wiki?curid=5320072", "title": "Beiyang Fleet", "text": ""}
{"id": "5320074", "revid": "22475", "url": "https://it.wikipedia.org/wiki?curid=5320074", "title": "Il pianeta dei venti", "text": "Il pianeta dei venti (\"Windhaven\") \u00e8 un romanzo di fantascienza scritto da George R. R. Martin e Lisa Tuttle. Il romanzo raccoglie tre racconti, pubblicati in edizione unica per la prima volta nel 1981. \nAmbientazione.\nLa vicenda \u00e8 ambientata sull'immaginario Pianeta dei Venti. Gli abitanti sono i discendenti di astronauti umani che naufragarono sul pianeta sette secoli addietro. Dopo il naufragio, i sopravvissuti si diffusero sulle molte isolette che punteggiavano la superficie prevalentemente oceanica del pianeta. Come sistema di comunicazione furono costruite, a partire dalla gigantesca vela dell'astronave (utilizzata per imbrigliare i venti stellari), delle semplici ali meccaniche che permettevano ai portatori di planare per un tempo praticamente indefinito sulle sempre forti correnti ventose. Durante i secoli, in cui sul pianeta si \u00e8 andata formando una societ\u00e0 di stampo medievaleggiante, le ali vengono tramandate al proprio primogenito, cos\u00ec che sul pianeta si costituisce una casta di \"volatori\", messaggeri cosmopoliti e imparziali che guardano al volo come a un privilegio da conservare in forma dinastica.\nIl romanzo racconta la vita di Maris, giovane raccoglitrice di conchiglie che viene presa come figlia adottiva da Russ, un volatore apparentemente destinato a non avere figli."}
{"id": "5320075", "revid": "657000", "url": "https://it.wikipedia.org/wiki?curid=5320075", "title": "Blood Blockade Battlefront", "text": " \u00e8 un manga \"sh\u014dnen\" scritto e disegnato da Yasuhiro Nightow, serializzato inizialmente sul \"Jump Square\" di Sh\u016beisha e poi trasferito sul \"Jump SQ.19\" a partire dal 2010. Un adattamento anime, prodotto dalla Bones, \u00e8 stato trasmesso in Giappone tra il 4 aprile e il 3 ottobre 2015. In Italia il manga \u00e8 edito dalla J-Pop, mentre l'anime \u00e8 stato acquistato dalla Dynit. Una seconda stagione anime \u00e8 stata trasmessa nel 2017.\nTrama.\nLa storia \u00e8 ambientata nella citt\u00e0 di Hellsalem's Lot, che sorge sulle rovine di New York, distrutta in una sola notte dalla collisione del nostro mondo e quello di Beyond, popolato da esseri mostruosi. La citt\u00e0 adesso \u00e8 diventata la casa di umani ma anche di creature soprannaturali, come vampiri e licantropi, in una sorta di pacifica convivenza: a combattere i crimini per mantenere la pace e l'equilibrio tra le due comunit\u00e0 \u00e8 la societ\u00e0 segreta \"Libra\", composta da superuomini e mostri e capeggiata da Klaus V. Reinherz.\nPersonaggi.\nMembri del Libra.\nLibra \u00e8 una societ\u00e0 segreta che mantiene l'equilibrio nella citt\u00e0 di Hellsalem's Lot. Nonostante il suo nome sia sulla bocca di tutti, la sua rete di agenti e le informazioni riguardo ad essa sono segretissime, tanto che c'\u00e8 chi pagherebbe miliardi per ottenerle (specie mafiosi o demoni). Nata inizialmente come societ\u00e0 di cacciatori di vampiri, Libra ha ora il compito di assicurarsi che ci\u00f2 che si trova a Hellsalem's Lot non esca dalla citt\u00e0 e circoli per il mondo. La maggior parte dei suoi membri pratica \"L'arte della manipolazione del sangue\", che gli permette appunto di modificare tramite artefatti o manualmente il proprio sangue, tuttavia tali capacit\u00e0 sono differenti in quanto ciascuno ha appreso tale arte da una scuola differente (Zapp, per esempio, lo pu\u00f2 bruciare, mentre K.K. lo trasforma in proiettili elettrici). i restanti membri o sono mostri o demoni o hanno capacit\u00e0 fuori dal comune (Leonardo, per esempio, ha gli Occhi Divini, mentre Chain \u00e8 una licantropa).\nMedia.\nManga.\nIl manga, pubblicato inizialmente nel 2008 come \"one-shot\" sul \"Jump Square\" di Sh\u016beisha, ha iniziato la serializzazione sulla stessa rivista a partire dal numero di febbraio 2009, per poi essere trasferito sul \"Jump SQ.19\" nel 2010. Il primo volume \"tank\u014dbon\" \u00e8 stato pubblicato il 4 gennaio 2010 ed entro il 3 aprile 2015 ne sono stati messi in vendita dieci in tutto. In Italia i diritti sono stati acquistati dalla J-Pop, che ha pubblicato il primo volume nell'aprile 2012, mentre in America del Nord la serie \u00e8 stata concessa in licenza alla Dark Horse Comics.\nAnime.\nLa serie televisiva anime, prodotta dalla Bones e diretta da Rie Matsumoto, ha iniziato la messa in onda il 4 aprile 2015 ed \u00e8 terminata in ritardo il 3 ottobre a causa di alcuni problemi col palinsesto. Le sigle di apertura e chiusura sono rispettivamente \"Hello, world!\" dei Bump of Chicken e \"Sugar Song to Bitter Step.\" degli Unison Square Garden. In Italia i diritti sono stati acquistati dalla Dynit, che ha trasmesso gli episodi in streaming su VVVVID, sottotitolati in italiano, a partire dal 7 aprile 2015. In America del Nord, invece, la serie \u00e8 stata concessa in licenza alla Funimation, mentre in Australia e Nuova Zelanda gli episodi sono stati resi disponibili dalla Madman Entertainment su AnimeLab. Un episodio OAV \u00e8 stato pubblicato in allegato a una guida ufficiale della serie il 3 giugno 2016. Una seconda stagione anime, intitolata , \u00e8 stata annunciata il 2 dicembre 2016 sul \"Jump Square\" per il 2017. Quest'ultima \u00e8 stata poi trasmessa dal 7 ottobre al 23 dicembre 2017.\nPubblicazioni.\nGli episodi di \"Blood Blockade Battlefront\" sono stati raccolti in sei volumi BD/DVD, distribuiti in Giappone per il mercato home video dal 17 giugno al 18 novembre 2015.\nGli episodi di \"Kekkai sensen &amp; beyond\" sono stati raccolti in sei volumi BD/DVD, distribuiti in Giappone per il mercato home video dal 13 dicembre 2017 al 23 maggio 2018."}
{"id": "5320080", "revid": "114287352", "url": "https://it.wikipedia.org/wiki?curid=5320080", "title": "Cheriton", "text": "Cheriton \u00e8 un suburbio settentrionale di Folkestone nel Kent che ospita il terminale britannico del tunnel della Manica.\nIl nome Cheriton significa \"Church Farm\" ossia chiesa di campagna.\nStoria.\nSorge sulla pianura costiera dove le colline del North Downs incontrano lo Stretto di Dover; di importanza strategica fin dai tempi antichi, in epoca romana era nota come Portus Lemanis ed era un importante porto romano.\nPresso la collina dove sorge il Castello Lympne vi era precedentemente una fortezza pi\u00f9 antica.\nI Normanni costruirono il Castello di Folkestone su una collina presso Cheriton.\nInteressante risulta anche la chiesa di San Martino, che risale al periodo sassone."}
{"id": "5320081", "revid": "1543377", "url": "https://it.wikipedia.org/wiki?curid=5320081", "title": "Associazione Nazionale Subvedenti", "text": "L\u2019Associazione Nazionale Subvedenti o in sigla A.N.S. \u00e8 una ODV Organizzazione di Volontariato ONLUS di diritto costituita in forma di \"Associazione di volontariato senza fini di lucro\", che opera dal 1970\nLa sede legale \u00e8 in via Clericetti 22 a Milano, nell'edificio in cui, per tanti anni hanno avuto sede il Centro di Oculistica Infantile e la scuola speciale A. Scarpa per alunni ambliopi e quindi ipovedenti. La sede operativa \u00e8 in Largo Volontari del Sangue 1 a Milano. \n\u00c8 associata alla LEDHA Milano \"Lega per i diritti delle persone con disabilit\u00e0\" e federata a Retina Italia che \u00e8 la Federazione nata per la tutela dei malati affetti da patologie distrofiche retiniche ereditarie,\nI campi d'azione a favore dei subvedenti e degli ipovedenti sono:\nSezione Ipovedenti e Servizio Tommaso.\nPresso la Biblioteca Comunale Valvassori Peroni, in via Valvassori Peroni 56 Milano, A.N.S. gestisce la \"Sezione Ipovedenti\". All'interno della Sezione Ipovedenti si svolge il \"Servizio Tommaso\" dove \u00e8 possibile conoscere, provare e confrontare gratuitamente ausili quali: monocolini, lenti d'ingrandimento, videoingranditori da tavolo, portatili e palmari, software ingrandenti e altro ancora, assistito da operatori esperti e qualificati.\nNel 2010 in occasione del quarantennale A.N.S. ha avuto l'Attestato di pubblica benemerenza \"Ambrogino d'oro\"\nServizio RoboBraille.\nIn collaborazione con Synscenter (Istituto dei Ciechi danese \u2013 Capofila) e Sensus Aps \u2013 Danimarca, e ed anche istituzioni irlandesi, cipriote, ungheresi e del Regno Unito l'ANS \u00e8 stata partner del progetto Europeo \u201cLeonardo da Vinci -Robobraille in Education\u201d, per promuovere nelle scuole italiane, un servizio gratuito TTS (texto to speech) che trasforma il materiale di studio e di lettura da testo ad audio, senza l'intervento di software specifici.\nANS per la scuola.\nL'Associazione Nazionale Subvedenti Onlus, da sempre si occupa dell'integrazione scolastica degli alunni con disabilit\u00e0 visiva. Il percorso prevede sostegno e consulenza pedagogico/didattica per una corretta integrazione scolastica alle famiglie e agli insegnanti."}
{"id": "5320083", "revid": "729019", "url": "https://it.wikipedia.org/wiki?curid=5320083", "title": "Stanley Cup 1980", "text": "La finale della Stanley Cup 1980 si disput\u00f2 al meglio delle sette gare e determin\u00f2 il vincitore della National Hockey League 1979-1980.\nAl termine dei playoff si qualificarono per la serie finale e .\nI Flyers nella serie finale di Stanley Cup usufruirono del fattore campo in virt\u00f9 del maggior numero di punti ottenuti nella stagione regolare, 116 punti contro i 91 degli Islanders. La serie inizi\u00f2 il 13 maggio e fin\u00ec il 24 maggio con la conquista della Stanley Cup da parte degli Islanders per 4 a 2.\nPer l'ultima volta nella storia della NHL giunsero all'atto finale della Stanley Cup due formazioni provenienti dalla stessa divisione, in questo caso la Patrick Division. Questa fu la seconda finale dopo quella del 1975 ad essere stata disputata da due formazioni nate dopo l'epoca delle Original Six e gli Islanders vincendo il titolo divennero la seconda formazione nata dopo il 1967 capace di conquistare la Stanley Cup succedendo proprio a Philadelphia. L'allenatore di New York Al Arbour divent\u00f2 il quarto uomo capace di vincere la coppa con quattro franchigie diverse dopo averle gi\u00e0 vinte da giocatore con Detroit, Chicago e Toronto. Ken Morrow divenne invece il primo atleta capace di vincere nella stessa stagione la Stanley Cup e l'oro olimpico.\nAl termine della serie l'attaccante canadese Bryan Trottier fu premiato con il Conn Smythe Trophy, trofeo assegnato al miglior giocatore dei playoff.\nContendenti.\nNew York Islanders.\nI New York Islanders conclusero la stagione regolare al secondo posto nella Patrick Division con 91 punti qualificandosi al quinto posto della lega. Al primo turno superarono per 3-1 i Los Angeles Kings, mentre al secondo turno sconfissero i Boston Bruins per 4-1. Nelle semifinali affrontarono i Buffalo Sabres e li superarono per 4-2.\nPhiladelphia Flyers.\nI Philadelphia Flyers conclusero la stagione regolare in prima posizione nella Patrick Division con 116 punti che valsero loro il primo posto nella lega. Al primo turno sconfissero gli Edmonton Oilers per 3-0, mentre al secondo turno superarono per 4-1 i New York Rangers. Nelle semifinali sconfissero infine per 4-1 i Minnesota North Stars."}
{"id": "5320085", "revid": "1788047", "url": "https://it.wikipedia.org/wiki?curid=5320085", "title": "Gruppo Sportivo Modena 1943-1944", "text": "Questa voce raccoglie le informazioni riguardanti il Gruppo Sportivo Modena nelle competizioni ufficiali della stagione 1943-1944."}
{"id": "5320088", "revid": "1043175", "url": "https://it.wikipedia.org/wiki?curid=5320088", "title": "Y\u016bsuke Minagawa", "text": ""}
{"id": "5320106", "revid": "729019", "url": "https://it.wikipedia.org/wiki?curid=5320106", "title": "Stazione di Monteprandone", "text": "La stazione di Monteprandone \u00e8 una fermata ferroviaria posta sulla linea Ascoli Piceno-San Benedetto del Tronto. Serve il territorio comunale di Monteprandone.\nServizi.\nLa stazione \u00e8 classificata da RFI nella categoria \"bronze\".\nMovimento.\nAl 2007, l'impianto risultava frequentato da un traffico giornaliero medio di 86,5 persone."}
{"id": "5320109", "revid": "1543377", "url": "https://it.wikipedia.org/wiki?curid=5320109", "title": "Ford Territory", "text": "La Ford Territory \u00e8 un SUV prodotto dalla Ford Motor Company of Australia dal 2004 al 2016 in due diverse serie, la prima (nome in codice: SX/SY), prodotta dal 2004 al 2011 e la seconda (nome in codice: SZ), prodotta dal 2011 al 2016.\nFord R7: il concept.\nNel 2002 \u00e8 stato presentato al salone di Sidney il concept R7. Questo concept, che anticipa stilisticamente sia la BA che il Territory definitivo, deriva dalla Falcon prodotta in quel periodo.\nLe serie.\nSX, SY e SY II (2004-2011).\nSX (2004-2005).\nLa prima versione, chiamata \"SX\", fu prodotta dall'aprile 2004 al settembre 2005. Per lo sviluppo, la filiale australiana della Ford spese ben 500 milioni di dollari australiani nel corso di 4 anni. Per la creazione del design fu scelto Simmon Butterworth (gi\u00e0 designer della Ford Falcon BA), grazie alla collaborazione di James May, conduttore della trasmissione tv britannica Top Gear, che si occup\u00f2 della strategia globale \"Ford DNA\", e di Marcus Hotblack, che si occup\u00f2 degli interni. Lo stile di questa versione era simile a quello del Ford Freestyle venduto in America, ed era collocabile in taglia al Ford Explorer, che andava a sostituire, ed era disponibile con la trazione posteriore, ma anche con quella integrale, con 3 allestimenti: TS, TX e Ghia, tutti dotati di uno schermo DVD da 10.2 pollici per i passeggeri posteriori, e poteva offrire 5 o 7 posti. In base agli allestimenti e al tipo di trazione il prezzo variava tra i 38.990 e i 53.290 dollari australiani. Inoltre, il Territory fu il primo SUV fabbricato in Australia con il sistema di controllo elettronico della stabilit\u00e0 e anche il primo a possedere nella versione AWD il sistema anti-bloccaggio, qualit\u00e0 che valsero alla vettura del premio Wheels Car of The Year 2004. Tutti gli allestimenti erano disponibili con un motore 4 litri DOHC Barra da 6 cilindri in linea, capace di produrre 244 CV () e una coppia massima di 380 N\u22c5m e di consumare tra i 14 e i 18 litri ogni , ed era previsto un cambio automatico DSI a 4 rapporti.\nSY (2005-2009).\nNell'ottobre 2005, viene lanciata la \"SY\", una versione meccanicamente rivista della \"SX\", ma che non cambia sotto l'estetica. Il motore fu reso pi\u00f9 potente, generando ora per la versione AWD 329 CV () e 480 N\u22c5m di coppia, viene leggermente modificata la trasmissione del cambio automatico DSI a 4 rapporti nella versione a trazione posteriore, mentre in quella a trazione integrale \u00e8 ora presente un nuovo cambio automatico ZF 6HP26 a 6 rapporti, e per tutti gli allestimenti viene anche inserita una telecamera posteriore incorporata (optional nell'allestimento TX e standard in quello Ghia), mentre dal maggio 2006 i paraurti anteriori, posteriori e laterali vengono prodotti con lo stesso materiale del resto della carrozzeria e non pi\u00f9 in plastica nera. Inoltre ora, i prezzi variano tra i 39.490 e i 56.320 dollari australiani. Da met\u00e0 2006, viene inserita nella gamma anche una versione turbocompressa, dove il motore genera ora (329 CV) e una coppia di 480 N\u22c5m, disponibile solo nella versione a trazione integrale con il nuovo cambio automatico ZF 6HP26 a 6 rapporti sopracitato e con gli allestimenti TX e Ghia, dove gli allestimenti con questa versione costano ora rispettivamente 53.990 e 65.490 A$. Nel 2006 e nel 2008 vengono create 2 edizioni limitate derivate dall'allestimento TX, la SR e la SR2.\nIl 29 febbraio 2008, la Ford Performance Vehicles, lancia l'FPV F6X, una versione ad alte performance del Territory Turbo, dotata di un cambio automatico a 6 marce F6X 270, che genera circa (360 CV) e una coppia di 550 N\u22c5m, in grado di andare da 0 a in secondi, dotato di pneumatici da 18 pollici e disponibile ad un costo di 75.990 A$. Questa versione fu venduta in circa 229 unit\u00e0 fino alla primavera del 2009.\nSY II (2009-2010).\nIL 27 febbraio 2009, al Motor Show di Melbourne viene presentata una versione rivista esteticamente del Territory SY, che prende il nome di SY II, entrata in commercio nel mese di maggio. Essa utilizza gli elementi del Kinetic Design, con uno stile ispirato a quello della Ford FG Falcon, con nuove colorazioni pi\u00f9 moderne che sostituiscono le precedenti. All'interno vengono utilizzati la console centrale e il controllo interno dei comandi presenti sulle Falcon BA/BF, mentre la FG ha entrambi gli elementi completamente riprogettati. Inoltre le sospensioni anteriori vengono riviste, mentre le precedenti, a causa della costante tensione, rischiavano di far staccare la ruota dalle sospensioni e dallo sterzo, causando una prematura sostituzione del braccio di controllo dopo , ma le nuove, che sono invece sotto compressione permettono di evitare questo problema. I prezzi degli allestimenti salgono, mentre viene proposta alla fine dell'anno una versione limitata dell'allestimento TS. Inoltre, grazie all'inserimento di nuove cinture anteriori con campanello d'allarme per le vetture prodotte dall'11 gennaio 2010, il Territory ha ottenuto 5 stelle al crash test ANCAP, mentre i precedenti ne totalizzarono solo 4.\nSZ e SZ II (2011-2016).\nSZ (2011-2014).\nNel gennaio 2011 vengono diffuse le foto ufficiali del Territory SZ, entrato in commercio ad aprile, per la realizzazione, Ford Australia spese circa 230 milioni di dollari australiani.\nEsteticamente, questa nuova versione utilizza le nuove linee del Kinetic Design, che includono una grossa presa d'aria inferiore, una griglia superiore sottile, gruppi ottici anteriori e fari fendinebbia rinnovati con luci LED, ora dal design pi\u00f9 aggressivo, nuovi fari posteriori orizzontali al posto delle precedenti luci verticali. All'interno sono presenti invece una nuova console centrale, che negli allestimenti pi\u00f9 ricchi include un nuovo touchscreen SYNC da 8 pollici con funzione intrattenimento e controllo dei comandi interni dell'auto, gi\u00e0 presente sulla Falcon FG, un innovativo controllo elettronico di stabilit\u00e0 Bosch con sistema anti-ribaltamento incorporato e nuovi airbag per le ginocchia del guidatore, pi\u00f9 un sistema di servosterzo elettrico presente sulla Ford Mustang. Inoltre, l'allestimento Ghia viene sostituito dal nuovo Titanium. Inoltre sono inclusi nuovi cerchi in lega da 17 o 18 pollici. Inoltre \u00e8 presente per la prima volta un nuovo motore diesel Duratorq V6 turbocompresso da 2.7 litri, lanciato in Australia con la Jaguar XF e i SUV Land Rover Discovery e Range Rover Sport, disponibile con un cambio automatico 6R80 a 6 rapporti in grado di generare 140 kW (188 CV) e una coppia massima di 440 N\u22c5m, mentre il motore a benzina genera ora 195 kW (261 CV) e 391 N\u22c5m, omologandosi agli standard Euro 4.\nSZ II (2014-2016).\nNell'ottobre 2014 viene rilanciata una nuova versione del Territory, in vendita da dicembre fino al novembre 2016. Esternamente, la vettura \u00e8 stata sottoposta a dei piccoli cambiamenti, tra i quali ci sono l'abbandono delle luci LED di posizione in favore dei classici fari fendinebbia e l'inserimento di un nuovo paraurti anteriore leggermente rivisto. Invece all'interno vengono inserite nuove dotazioni come sistema di connessione Wi-Fi, nuovo touch screen \"SYNC 2\" con sistema di controllo con commando vocale, radio DAB+ e chiamata d'emergenza. Il motore resta meccanicamente invariato, con qualche piccola modifica meccanica e nuove dotazioni che migliorano del 5% in pi\u00f9 i consumi."}
{"id": "5320110", "revid": "709406", "url": "https://it.wikipedia.org/wiki?curid=5320110", "title": "Alluminio idrossido", "text": ""}
{"id": "5320113", "revid": "729019", "url": "https://it.wikipedia.org/wiki?curid=5320113", "title": "Stazione di Monsampolo del Tronto", "text": "La stazione di Monsampolo del Tronto \u00e8 una fermata ferroviaria posta sulla linea Ascoli Piceno-San Benedetto del Tronto. Serve il territorio comunale di Monsampolo del Tronto.\nStoria.\nL'originaria fermata di Monsampolo del Tronto era posta alla progressiva chilometrica 13+430; il 10 maggio 2015 l'impianto venne dismesso e sostituito da una nuova fermata, posta pi\u00f9 a sud, nei pressi della frazione Stella.\nMovimento.\nAl 2007, l'impianto risultava frequentato da un traffico giornaliero medio di 25,5 persone.\nServizi.\nLa stazione \u00e8 classificata da RFI nella categoria \"bronze\"."}
{"id": "5320114", "revid": "767487", "url": "https://it.wikipedia.org/wiki?curid=5320114", "title": "Hard Cash (film 2002)", "text": "Hard Cash \u00e8 un film del 2002 diretto da Predrag Antonijevic.\nTrama.\nChristian Slater interpreta un ladro che appena uscito di prigione si reca dalla compagna e la figliola. Trovandosi a corto di denaro decide di radunare la vecchia banda e organizza il colpo presso una sala scommesse. La rapina funziona e frutta quasi 2.000.000$ ma ci sono due ostacoli: le banconote sono segnate dal FBI (e quindi vanno \"ripulite\"), e senza volerlo, ha preceduto due poliziotti corrotti. Uno di costoro rapisce dunque la bambina e gli impone di fare un secondo colpo da 6.000.000$, poi rilascer\u00e0 la figlia e li lascer\u00e0 in pace. Il gruppo frattanto \u00e8 dilaniato dai sospetti incrociati dei membri e del ricettatore che ripulisce il malloppo. Ripristinato l'equilibrio necessario alla seconda operazione, commettono allora il secondo furto: ma i dissidi riemergono e si uccidono quasi tutti a vicenda; dopo uno scontro finale l'uomo e la partner riescono a liberare la figlia e liberarsi del loro oppressore."}
{"id": "5320118", "revid": "300067", "url": "https://it.wikipedia.org/wiki?curid=5320118", "title": "Campionato africano maschile di pallacanestro 2015", "text": "Il 28\u00ba Campionato africano maschile di pallacanestro FIBA (noto anche come FIBA AfroBasket 2015) inizialmente previsto a Nabeul e Hammamet, si \u00e8 svolto per ragioni di sicurezza a Rad\u00e8s in Tunisia dal 19 al 30 agosto 2015. La ha vinto il titolo per la prima volta.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa.\nL'edizione 2015 \u00e8 stata valida per la qualificazione al Torneo olimpico 2016.\nSquadre Qualificate e Gruppi.\nLe sedici squadre qualificate sono le seguenti:\nLa prima fase si disputa in gironi in cui ogni squadra incontra le tre avversarie del rispettivo gruppo. Tutte le squadre accedono alla seconda fase che vedr\u00e0 incontri ad eliminazione diretta a partire dagli ottavi di finale."}
{"id": "5320120", "revid": "268129", "url": "https://it.wikipedia.org/wiki?curid=5320120", "title": "Associazione Calcio Novara 1943-1944", "text": "Questa voce raccoglie le informazioni riguardanti lAssociazione Calcio Novara nelle competizioni ufficiali della stagione 1943-1944.\nStagione.\nIl Novara da la sua adesione e si iscrive al torneo di Divisione Nazionale dopo aver ottenuto in prestito i calciatori Barrera (Ascoli), Cavigioli e Falzotti (Sparta), Coltella (Spezia), Demar\u00eda (Ambrosiana-Inter), Mariani (Brescia) e Pondrano (Padova)"}
{"id": "5320121", "revid": "729019", "url": "https://it.wikipedia.org/wiki?curid=5320121", "title": "Stazione di Spinetoli Villa San Pio X", "text": "La stazione di Spinetoli Villa San Pio X \u00e8 una fermata ferroviaria posta sulla linea Ascoli Piceno-San Benedetto del Tronto. Serve la localit\u00e0 di Villa San Pio X, frazione del comune di Spinetoli.\nStoria.\nLa fermata di Spinetoli Villa San Pio X venne attivata nel giugno del 2010.\nServizi.\nLa stazione \u00e8 classificata da RFI nella categoria \"bronze\"."}
{"id": "5320123", "revid": "729019", "url": "https://it.wikipedia.org/wiki?curid=5320123", "title": "Stazione di Spinetoli-Colli", "text": "La stazione di Spinetoli-Colli \u00e8 una fermata ferroviaria posta sulla linea Ascoli Piceno-San Benedetto del Tronto. Serve la localit\u00e0 di Pagliare, frazione del comune di Spinetoli e il limitrofo comune di Colli del Tronto.\nServizi.\nLa stazione \u00e8 classificata da RFI nella categoria \"bronze\"."}
{"id": "5320137", "revid": "729019", "url": "https://it.wikipedia.org/wiki?curid=5320137", "title": "Stazione di Offida-Castel di Lama", "text": "La stazione di Offida-Castel di Lama \u00e8 una stazione ferroviaria posta sulla linea Ascoli Piceno-San Benedetto del Tronto. Situata a Villa Sant'Antonio frazione del comune di Ascoli Piceno, serve principalmente la frazione stessa e i centri abitati di Castel di Lama e Offida.\nServizi.\nLa stazione \u00e8 classificata da RFI nella categoria \"bronze\"."}
{"id": "5320139", "revid": "729019", "url": "https://it.wikipedia.org/wiki?curid=5320139", "title": "Stazione di Maltignano", "text": "La stazione di Maltignano \u00e8 una fermata ferroviaria posta sulla linea Ascoli Piceno-San Benedetto del Tronto. Serve il centro abitato di Maltignano.\nStoria.\nLa fermata venne disattivata e in seguito riattivata il 29 ottobre 1939.\nMovimento.\nAl 2007, l'impianto risultava frequentato da un traffico giornaliero medio di 10 persone.\nServizi.\nLa stazione \u00e8 classificata da RFI nella categoria \"bronze\"."}
{"id": "5320143", "revid": "729019", "url": "https://it.wikipedia.org/wiki?curid=5320143", "title": "Stazione di Marino del Tronto-Folignano", "text": "La stazione di Marino del Tronto-Folignano \u00e8 una fermata ferroviaria posta sulla linea Ascoli Piceno-San Benedetto del Tronto. Serve principalmente il quartiere di Marino del Tronto, ad est della citt\u00e0 di Ascoli Piceno e il limitrofo comune di Folignano.\nStoria.\nLa fermata venne disattivata e in seguito riattivata il 29 ottobre 1939.\nMovimento.\nAl 2007, l'impianto risultava frequentato da un traffico giornaliero medio di 41 persone.\nServizi.\nLa stazione \u00e8 classificata da RFI nella categoria \"bronze\"."}
{"id": "5320147", "revid": "729019", "url": "https://it.wikipedia.org/wiki?curid=5320147", "title": "Stazione di San Filippo", "text": "La stazione di San Filippo \u00e8 una fermata ferroviaria posta sulla linea Ascoli Piceno-San Benedetto del Tronto. Serve principalmente le localit\u00e0 di San Filippo, Porta Maggiore e Tofare, quartieri di Ascoli Piceno.\nStoria.\nLa fermata di San Filippo venne attivata nel maggio del 1989.\nServizi.\nLa stazione \u00e8 classificata da RFI nella categoria \"bronze\"."}
{"id": "5320152", "revid": "1305772", "url": "https://it.wikipedia.org/wiki?curid=5320152", "title": "Stazione di Marino (disambigua)", "text": ""}
{"id": "5320160", "revid": "686936", "url": "https://it.wikipedia.org/wiki?curid=5320160", "title": "Kris Richard", "text": "Carriera da giocatore.\nDopo avere giocato nel ruolo di cornerback a USC, Richard fu scelto dai Seattle Seahawks nel terzo giro del Draft NFL 2002, giocandovi fino al 2004. In seguito fece parte anche dei Miami Dolphins (2005) e dei San Francisco 49ers (2005-2006).\nCarriera da allenatore.\nNel 2012, Richard fu assunto come allenatore dei defensive back dei Seahawks. Nel 2015, dopo che Dan Quinn pass\u00f2 al ruolo di capo-allenatore degli Atlanta Falcons, fu promosso a coordinatore difensivo. Dopo la stagione 2017 fu licenziato."}
{"id": "5320170", "revid": "70841112", "url": "https://it.wikipedia.org/wiki?curid=5320170", "title": "Affari Esteri", "text": ""}
{"id": "5320171", "revid": "729019", "url": "https://it.wikipedia.org/wiki?curid=5320171", "title": "Sistema di coordinate orizzontali", "text": "Il sistema di coordinate orizzontali, chiamato anche topocentrico, \u00e8 un sistema di coordinate celesti che utilizza il piano dell'orizzonte dell'osservatore come piano fondamentale. Le sue coordinate sono espresse in termini di altezza e azimut.\nDefinizione.\nQuesto sistema di riferimento divide il cielo in due emisferi: quello superiore, nel quale gli oggetti sono visibili, e quello inferiore, nel quale gli oggetti non possono essere visti. Il cerchio massimo che separa i due emisferi \u00e8 chiamato orizzonte locale. Il polo dell'emisfero superiore \u00e8 chiamato zenit, mentre quello dell'emisfero inferiore \u00e8 detto nadir.\nVi sono due coordinate angolari indipendenti:"}
{"id": "5320172", "revid": "125857778", "url": "https://it.wikipedia.org/wiki?curid=5320172", "title": "Vergine giurata", "text": "Vergine giurata \u00e8 un film del 2015 diretto da Laura Bispuri.\nLa pellicola, con protagonista Alba Rohrwacher, \u00e8 stata presentata in concorso al Festival di Berlino del 2015. Il film \u00e8 liberamente tratto da un romanzo di Elvira Dones con lo stesso titolo, pubblicato nel 2009 da Feltrinelli.\nTrama.\nHana \u00e8 un'orfana albanese, che vive presso un montanaro sposato e con una figlia di nome Lila, sua coetanea. In quel contesto, la donna \u00e8 costretta a seguire le rigide regole del Kanun, diritto civile consuetudinario, attivo tra i montanari albanesi, che in mancanza di figli maschi, possono spingere una donna ad autoproclamarsi uomo, comportandosi di conseguenza. Hana, divenuta Mark, condurr\u00e0 una vita simile a quella di un uomo, ma quando molti anni dopo arriver\u00e0 in Italia, il contatto con una cultura diversa le consentir\u00e0 di riscoprire la Hana sepolta.\nProduzione.\nLa regista romana Laura Bispuri ha girato Vergine Giurata tra l'Albania e Bolzano con la produzione di Vivo film (I), Colorado Film Production (I) insieme a Rai Cinema, Bord Cadre Films (CH), Match Factory Productions (D), Era Film (AL/KO) e in coproduzione con Radiotelevisione Svizzera, con il supporto di Eurimages, Ministero dei beni e delle attivit\u00e0 culturali e del turismo - Direzione generale per il cinema, BLS Business Location S\u00fcdtirol - Alto Adige, con il supporto del Programma Media dell'Unione europea.\nDistribuzione.\nIl film \u00e8 uscito nelle sale Italiane il 19 marzo 2015 grazie a Istituto Luce Cinecitt\u00e0.\nCritica.\nCritica italiana.\nMolto positiva l'accoglienza della critica italiana. Secondo Andrea Chimento de \"il Sole 24 ore\", il film \u00e8 \u00abuna riflessione interessante sulla sessualit\u00e0 e sul desiderio di evitare ogni forma di repressione\u00bb. \u00abUno scavo silente [e] durissimo\u00bb scrive Michele Faggi, per la rivista indie-eye.it. Daniel Montignani su \"Paper Street\" scrive che \u00abLaura Bispuri [...] prepara e delinea per Hana un lento cammino in ascesa, lo tratteggia con instancabile e raffinata sottrazione, anche quando scruta il disagio direttamente negli occhi e nelle espressioni pi\u00f9 deboli e sofferte della protagonista\u00bb.\nDavide Turrini de \"Il Fatto Quotidiano\" e Aldo Spiniello su \"Sentieri selvaggi\" rivedono in questa opera prima l'influenza dei fratelli Dardenne, soprattutto nella \u00abregia autonoma e cocciuta con una macchina a mano ostinatamente dietro le spalle della protagonista\u00bb che \u00abregistra i timori, le incertezze, le speranze, i sentimenti, concentrandosi solo sui movimenti, i gesti, gli atteggiamenti esteriori\u00bb di \u00abuna dura Alba Rohrwacher\u00bb. \u00c8 proprio \u00abla stupefacente interpretazione di Alba Rohrwacher\u00bb ad essere \u00abil punto di forza\u00bb del film, afferma Paolo Mereghetti sul \"Corriere della Sera\", l'attrice \u00e8 infatti \u00abassolutamente credibile nella sua trasformazione da donna in uomo. [...] Il nuovo \"sesso\" le si legge in volto, negli occhi, nella parlata, come se avesse davvero cambiato la sua anima in profondit\u00e0\u00bb. Critica per\u00f2 la scelta della regista di reprimere \u00abla carica emotiva\u00bb del film.\nPaolo d'Agostini su \"la Repubblica\" definisce il lungometraggio \u00abvolontariamente \"pesante\" e statico - che \u00e8 una scelta di stile rispettabile - ma purtroppo anche gravato da un'ipoteca ideologica peraltro svolta senza troppa chiarezza\u00bb, affermando che \u00abil film deve molto al carisma personale dell'attrice principale\u00bb che offre una performance intensa.\nCritica Internazionale.\nIl film di Laura Bispuri \u00e8 stato presentato in anteprima alla Berlinale 2015 come unico film italiano in concorso. Il film ha ricevuto un'accoglienza calorosissima dal pubblico e dalla critica internazionale presente al festival. Deborah Young per \"The Hollywood Reporter\" ha parlato del film in termini molto positivi, definendo il film \u00abun ottimo esordio. Bispuri ha un notevole talento nel raccontare la fisicit\u00e0 sullo schermo\u00bb.\nGuy Lodge su \"Variety\" scrive: \u00abUn esordio [...] rigoroso e delicato\u00bb, elogiando l'interpretazione di Alba Rohrwacher \u00abche sostiene la duplicit\u00e0 del personaggio interpretando con grande maestria Hana-Mark. Una figura che non si sente mai a proprio agio nella sua pelle\u00bb."}
{"id": "5320174", "revid": "11959", "url": "https://it.wikipedia.org/wiki?curid=5320174", "title": "N\u016b\u1e25", "text": ""}
{"id": "5320175", "revid": "767487", "url": "https://it.wikipedia.org/wiki?curid=5320175", "title": "Eric Erlandson", "text": "Biografia.\nPrimi anni.\nErlandson \u00e8 nato ad Hollywood in Sunset Boulevard e cresciuto a San Pedro, California. Le sue origini sono svedesi, tedesche ed irlandesi. Durante gli anni del college ha lavorato nella catena di negozi di dischi \"Licorice Pizza\".\nNei primi anni con le Hole lavorava per la Capitol Records, dove gestiva i diritti d'autore di Paul McCartney, Tina Turner e vari altri artisti.\nCarriera.\nDal 1989 al 2002 \u00e8 stato chitarrista e autore del gruppo alternative rock delle Hole. Insieme a Courtney Love e Lisa Roberts ha fondato la band, incidendo nel 1991 il primo disco \"Pretty on the Inside\" con una nuova line up formata dalla nuova bassista Jill Emery e dalla batterista Caroline Rue. Successivamente la Rue e la Emery lasciarono il gruppo sostituite rispettivamente da Patty Schemel e Kristen Pfaff.\nNel periodo 1996-1997 durante il periodo sabbatico delle Hole ha partecipato ad un progetto pararallelo, formando un gruppo rock chiamato Rodney &amp; the Tube Tops terminato poco dopo, di cui faceva parte anche Thurston Moore dei Sonic Youth, realizzando il singolo \"I Hate the 90's\".\nNel 2002, a seguito dello scioglimento del suo gruppo storico, Erlandson ha collaborato con altri artisti, scrivendo brani con l'attrice Bijou Phillips e suonando la chitarra nel brano \"Would If I Could\" nell'album d'esordio da solista \"Auf der Maur\" (2004) di Melissa Auf der Maur. Ha suonato con Vincent Gallo nel progetto di rock sperimentale chiamato RRIICCEE (2007).\nNonostante la pi\u00f9 volte annunciata reunion della band non si sia concretizzata, nell'aprile del 2012 Courtney Love ha raggiunto Erlandson, Melissa Auf der Maur e Patty Schemel sul palco, in occasione della presentazione del documentario della Schemel Hit So Hard. La band ha suonato due brani \"Miss World\" dall'album \"Live Through This\" e \"Over the Edge\", una cover dei The Wipers.\nNel 2012 ha pubblicato una raccolta di poesie e saggi intitolata \"Letters to Kurt\", in omaggio alla figura di Kurt Cobain."}
{"id": "5320178", "revid": "124123", "url": "https://it.wikipedia.org/wiki?curid=5320178", "title": "Pascal Rakotomavo", "text": "Ha ricoperto la carica di Primo ministro del Madagascar dal 21 febbraio 1997 al 23 maggio 1998."}
{"id": "5320194", "revid": "767487", "url": "https://it.wikipedia.org/wiki?curid=5320194", "title": "Hewett Cottrell Watson", "text": "Biografia.\nNacque a Firbeck, vicino Rotherham, Yorkshire, figlio di Holland Watson, un giudice di pace e sindaco di Congleton nel Cheshire, e sua moglie, Harriet Powell. Sua madre mor\u00ec quando aveva quindici anni. Aveva sette sorelle pi\u00f9 grandi e due fratelli pi\u00f9 giovani e la sua infanzia \u00e8 stata oscurata da un pessimo rapporto con il padre, un conservatore reazionario del cui carattere Watson stesso racconter\u00e0 negli anni successivi. "}
{"id": "5320197", "revid": "118530553", "url": "https://it.wikipedia.org/wiki?curid=5320197", "title": "Cesare Alessandri", "text": "Biografia.\nOperaio, ebbe fin da giovane incarichi di rilievo nel Partito Socialista Italiano ed entr\u00f2 nella Direzione nazionale dopo il Congresso di Roma del 1900. Diresse il giornale \"L'Avanguardia socialista\" di Roma (8 giugno - 24 agosto 1902) su posizioni di socialismo rivoluzionario. Fu candidato alle elezioni politiche del 1904, ma non venne eletto. Diresse la Camera del Lavoro di Brindisi e poi quella di Venezia. Prima della guerra mondiale si trasfer\u00ec in Francia, dove oper\u00f2 come corrispondente dell\"Avanti!\". Rientrato in Italia nel 1919, venne eletto alla Camera come capolista del PSI nella circoscrizione di Venezia. Al Congresso di Livorno del 1921 sottoscrisse la mozione unitaria con Baratono e Serrati, mentre al successivo Congresso di Milano fu il primo firmatario di una mozione centrista che mediava tra le correnti estreme del partito. \nNel 1922 divenne un sostenitore del socialista riformista Filippo Turati.\nQuindi divenne filofascista, pagato nel 1923 dal Viminale probabilmente all'insaputa degli altri dirigenti del suo gruppo.\nInsieme con l'on. Umberto Bianchi, anch'egli ex socialista, si adoper\u00f2 per la formazione di un nuovo gruppo politico fiancheggiatore dei fascisti, che venne chiamato dei \"Girondini\" dal nome del settimanale \"La Gironda\" che ne fu il portavoce.\nNel 1927 fond\u00f2, con la moglie Gina Giannini, la \"Rivista dell'Assistenza\" dedicata alle problematiche familiari e sostenne le posizioni fasciste in fatto di famiglia e demografia, tanto che la moglie propose una \"Carta della Maternit\u00e0\" tipica delle politiche dittatoriali del Ventennio.\nMor\u00ec nel 1929 a Roma."}
{"id": "5320199", "revid": "767487", "url": "https://it.wikipedia.org/wiki?curid=5320199", "title": "Patty Schemel", "text": "Carriera.\n\u00c8 conosciuta soprattutto per essere stata la batterista del gruppo rock Hole dal 1992 al 1998. Nel 1998 ha deciso di lasciare la band guidata da Courtney Love, con la quale ha collaborato anche durante la sua esperienza solista.\nNel periodo 2003-2004 \u00e8 stata membro di un altro gruppo rock, ossia Juliette and the Licks.\nSu di lei \u00e8 incentrato il film-documentario \"Hit So Hard\", diretto da P. David Ebersole, uscito nel 2011.\nNel 2013 ha fondato con Ali Koehler (gi\u00e0 in Vivian Girls e Best Coast) un gruppo chiamato Upset, di ispirazione punk rock."}
{"id": "5320201", "revid": "889336", "url": "https://it.wikipedia.org/wiki?curid=5320201", "title": "Stewart Carswell", "text": ""}
{"id": "5320210", "revid": "1776051", "url": "https://it.wikipedia.org/wiki?curid=5320210", "title": "Riccardo Momigliano", "text": "Biografia.\nSegretario delle Camere del Lavoro di Varese (dal 1902) e Bologna (1911) e della federazione del Partito Socialista Italiano di Como, collabor\u00f2 con varie testate giornalistiche e diresse il \"Corriere Biellese\". Fu eletto deputato alle elezioni del 1919 e riconfermato nel 1921 e nel 1924. Divenne membro della Direzione del PSI e dal 1925 direttore dell'\"Avanti!\". Con le leggi fascistissime decadde da parlamentare e fu condannato a cinque anni di confino. \nDopo un anno fu prosciolto e si trasfer\u00ec a Torino, dove lavor\u00f2 presso la casa editrice UTET fino al 1943, quando si rec\u00f2 in Svizzera per sfuggire alle persecuzioni contro gli ebrei, per rientrare poi clandestinamente in Italia e collaborare con il Comitato di Liberazione Nazionale. Fu membro della Consulta Nazionale, deputato dell'Assemblea Costituente e senatore della I legislatura repubblicana. Dal 1947 aveva aderito al PSLI."}
{"id": "5320226", "revid": "767487", "url": "https://it.wikipedia.org/wiki?curid=5320226", "title": "Elon (Carolina del Nord)", "text": "Elon \u00e8 un comune (\"town\") degli Stati Uniti d'America, della Contea di Alamance, nella Carolina del Nord."}
{"id": "5320229", "revid": "1915706", "url": "https://it.wikipedia.org/wiki?curid=5320229", "title": "Acido carbammico", "text": "L'acido carbammico \u00e8 un composto organico con formula condensata , monoammide dell'acido carbonico e capostipite della famiglia dei carbammati. Trattasi di una specie chimica instabile che tende a decomporsi liberando ammoniaca ed anidride carbonica, mentre risulta stabile sotto forma di sali ed esteri.\nReazioni.\nL'acido carbammico rappresenta il passaggio intermedio dell'idrolisi dell'urea in ammoniaca ed anidride carbonica. In vivo, tale reazione, \u00e8 catalizzata dall'enzima ureasi:"}
{"id": "5320230", "revid": "767487", "url": "https://it.wikipedia.org/wiki?curid=5320230", "title": "Crimson Peak", "text": "Crimson Peak \u00e8 un film del 2015 diretto da Guillermo del Toro.\nTrama.\nBuffalo, stato di New York, 1887. Una notte Edith Cushing, figlia di Mr. Carter Cushing, un ex costruttore e ora ricco uomo d'affari, riceve la visita del fantasma di sua madre, da poco morta di colera, con un monito per il futuro: \"Guardati da Crimson Peak\".\nQuattordici anni dopo, nel 1901, Edith aspira a diventare una scrittrice, contornando le sue storie con la presenza di fantasmi, elemento sovrannaturale che usa come metafora, senza molto successo. Dopo un nuovo rifiuto di un editore, che le suggerisce di rendere le sue storie pi\u00f9 fruibili, aggiungendo una storia d'amore come legante, Edith incontra Sir Thomas Sharpe, un giovane baronetto che spera in un finanziamento da parte della societ\u00e0 di Mr. Cushing per la realizzazione di una macchina per l'estrazione dell'argilla rossa, un minerale molto presente nella propriet\u00e0 del baronetto nel Cumberland, in Inghilterra. Nonostante inizialmente condivida col padre la poca stima per la privilegiata aristocrazia inglese, Edith rimane affascinata da Sir Thomas. La notte la giovane riceve una seconda visita da parte dello spirito di sua madre che le ripete lo stesso avvertimento di quattordici anni prima.\nConscio dell\u2019interesse che la figlia prova per Sir Thomas, Mr. Cushing ingaggia il detective privato Mr. Holly perch\u00e9 indaghi su di lui, venendo cos\u00ec a scoprire qualcosa di oscuro nel passato del baronetto. Trovati inquietanti fondamenti per temere la vicinanza di Sharpe alla figlia, Cushing offre un'ingente somma di denaro a lui e alla sorella Lucille per spingerli a lasciare la citt\u00e0 e, per scoraggiare futuri contatti, impone a Thomas di spezzare il cuore della figlia.\nThomas cos\u00ec annuncia il suo improvviso ritorno in Inghilterra e si separa da Edith denigrando il suo romanzo, definendolo un insieme di stereotipi concepiti da qualcuno che altro non pu\u00f2 essere che una bambina che non conosce l'amore di cui per\u00f2 si impegna a parlare. Poco dopo il padre di Edith, intento a farsi la barba, viene avvicinato da un personaggio misterioso che lo uccide brutalmente sbattendogli la testa pi\u00f9 volte sul lavandino. Al mattino del giorno dopo viene recapitata a Edith una lettera da parte di Thomas: il suo contenuto le spiega come il padre lo abbia costretto a lasciarla in modo che lei potesse odiarlo; insieme al suo addio, Thomas le promette che un giorno far\u00e0 ritorno, ormai degno della stima di suo padre, e con tutte le carte in regola per sposarla. Venuta a sapere la verit\u00e0, Edith corre all'hotel in cui gli Sharpe alloggiano: l\u00ec trova Thomas, che non ha trovato il coraggio di separarsi da lei nonostante tutto. I due si dichiarano il reciproco amore, ma la felicit\u00e0 di Edith viene messa presto al bando: viene informata della morte del padre che sembra scivolato sul pavimento bagnato di un bagno e caduto rovinosamente di testa contro il lavandino.\nNonostante il suo amico d\u2019infanzia, il dottor Alan McMichael, dopo aver osservato le brutali lesioni al cranio di Mr. Cushing, sospetti che ci sia qualcosa di poco chiaro nella ricostruzione della sua morte, Edith sposa Thomas e si trasferisce con lui e la sorella Lucille in Inghilterra, ad Allerdale Hall, la propriet\u00e0 malmessa della famiglia Sharpe. La nuova dimora sprofonda lentamente nel suolo, cedimento causato dal giacimento melmoso dell'argilla rossa nel sottosuolo.\nSolo una volta trasferitasi Edith viene tristemente a conoscenza dell'altra denominazione della propriet\u00e0: Crimson Peak. Quest\u2019informazione, insieme ai raccapriccianti fantasmi rosso cremisi che inizia a vedere (quattro donne e un neonato), spingono Edith a voler lasciare la casa. Nonostante i tentativi di Lucille di convincerla che si tratta solo di immaginazione, Edith inizia a domandarsi se in quella casa non sia morto qualcuno in modo violento. Nulla della sua nuova vita sembra essere un dolce nido d'amore, neppure il t\u00e8 che le viene spesso offerto con cos\u00ec tanta insistenza.\nStanca di incubi e apparizioni di spiriti, Thomas propone di farle cambiare un po' aria, portandola con s\u00e9 all\u2019ufficio postale. Insieme ai documenti per il trasferimento del suo patrimonio in favore del marito Thomas, Edith ritira una lettera proveniente da Milano e indirizzata a \"Lady E. Sharpe\". Approfittando della neve che minaccia di bloccarli lungo la strada del ritorno, Thomas ed Edith rimangono nel centro abitato, consumando finalmente il loro matrimonio, atto fino a quel momento ostacolato dal fresco lutto della ragazza e dalla strana assenza di Thomas dal talamo nuziale.\nTornata a casa, Edith cerca di leggere la lettera che le \u00e8 stata inviata dall'Italia, ma l\u2019unica cosa che riesce a capire \u00e8 il nome della vera destinataria della lettera: Enola. Lucille inoltre accoglie male la donna al suo rientro, apparentemente inorridita dalla solitaria intimit\u00e0 che il fratello ha avuto con la novella sposa.\nEdith inizia ad avere un calo fisico, prendendo a soffrire di debolezza e a tossire sangue. Ancora una volta viene svegliata da uno spettro che, inseguendola per la casa, la spinge ad andare nei sotterranei della casa, sede dei giacimenti dell'argilla rossa. Edith tenta di smuovere i giacimenti e senza rendersene conto scopre alcuni resti di cadaveri coperti d'argilla. Proprio qui, la giovane trova un baule con inciso il nome Enola, la \"signora Sharpe\" a cui era destinata la lettera. Il baule \u00e8 chiuso da una chiave che Lucille tiene sempre con s\u00e9 nel suo mazzo. Spinta dalla curiosit\u00e0 e dal sospetto, Edith riesce a sottrarle la chiave e ad aprire il baule: questo contiene delle buste e un fonografo, strumento senza il quale Edith non avrebbe potuto ascoltare i cilindri in cera che poco prima ha trovato riposti in un armadio. Mentre ascolta le registrazioni audio custodite nei cilindri, Edith ispeziona le buste: ognuna ha un nome di una donna, Enola Sciotti, Margaret McDermott e Pamela Upton, e contiene le loro foto. L'audio che nel mentre ascolta completa il quadro: sono tutte state mogli di Thomas; sono state tutte uccise dai fratelli Sharpe tramite una lunga e silenziosa somministrazione di veleno nel t\u00e8. \nEdith comprende che i fantasmi, che dal suo arrivo in quella casa le sono apparsi per tormentarla, erano spinti dal desiderio di salvare almeno lei, ennesima vittima di Thomas e Lucille. Troppo debole, nonostante ormai abbia capito che la sua vita sia in serio pericolo, rimane in balia dei due: una volta che avr\u00e0 firmato l'ultimo documento per il trasferimento del suo patrimonio, la sua vita non avr\u00e0 pi\u00f9 alcun valore per gli Sharpe.\nNel frattempo tra Lucille e Thomas iniziano dei dissapori: Thomas suggerisce di prendere in considerazione un'alternativa ed evitare a Edith la sorte di tutte le altre donne. Lucille comincia a temere che Thomas possa essere rimasto coinvolto sentimentalmente, per la prima volta.\nUna notte, seguendo lo spirito di una delle mogli, Edith scopre qualcosa che rende ancora pi\u00f9 agghiacciante la sua sorte, un ennesimo segreto: entrando in una camera da letto, scopre Thomas e Lucille nell'intimit\u00e0 di due amanti: era a causa della relazione incestuosa tra i due che Thomas passava le notti lontano dal talamo nuziale.\nSconvolta da ci\u00f2 che ha visto, Edith cerca di fuggire dal palazzo ma Lucille, toltosi finalmente il fastidio di dover recitare la parte della premurosa cognata, l'aggredisce, inneggiando all'amore proibito col fratello e, nonostante Thomas cerchi di fermarla, la spinge gi\u00f9 dal ballatoio delle scale. Proprio in quel momento, il dottor McMichael bussa alla loro porta.\nDa sempre innamorato di Edith e non essendosi mai convinto del tutto n\u00e9 della brusca morte di Mr. Cushing, n\u00e9 della frettolosit\u00e0 di Sharpe nel portare via Edith, Alan McMichael aveva interpellato lo stesso investigatore che il padre di Edith aveva ingaggiato per scoprire i retroscena degli Sharpe e, scoperta una terribile verit\u00e0, era corso in Inghilterra per salvare Edith. Alan rivela cos\u00ec che quello scoperto da Mr. Cushing, che gli \u00e8 costato la vita, era un inquietante fatto di cronaca nera: in quella casa Beatrice Sharpe era stata assassinata nella vasca da bagno da un colpo di mannaia, mentre in casa non potevano che esserci solo i suoi figli, l'allora quattordicenne Lucille e il fratellino di due anni pi\u00f9 giovane Thomas. La polizia stent\u00f2 a credere che un omicidio di tale brutalit\u00e0 potesse essere opera di due ragazzini, ciononostante Lucille fu portata in un istituto psichiatrico.\nMcMichael cerca di portar via Edith, ma Lucille lo ferisce ed esige poi da Thomas di finirlo. Thomas, ormai sinceramente innamorato di Edith, chiede a McMichael di indicargli dove affondare il coltello cos\u00ec da ferirlo, ma non ucciderlo, nella speranza di potergli affidare Edith e salvarla dalla furia omicida della sorella.\nIntanto Edith rimane nelle grinfie di Lucille che la costringe a firmare l'ultimo documento per ottenere il suo patrimonio. Qui Lucille si delizia nel raccontarle i particolari scabrosi di un'infanzia in quella casa: un padre violento che spezz\u00f2 le gambe della loro madre per odio e il cui unico talento \u00e8 stato quello di sperperare il patrimonio di famiglia; una madre algida e dittatoriale, che rinchiudeva i bambini in una piccola stanza, non permettendo loro di uscirne; l'inevitabile decisione di ucciderla, quando scopr\u00ec la relazione incestuosa tra i suoi figli; la ricerca di giovani ragazze, ricche e senza parenti in vita che, una volta fatte sposare a Thomas, avevano tutte trovato la morte per mano sua. Edith quindi l'accusa anche dell\u2019omicidio del neonato figlio di Thomas avuto con una delle precedenti mogli. Lucille al contrario afferma che il bambino era figlio suo e di Thomas, che fosse morto perch\u00e9 nato malato e che, prima di Edith, non avesse mai consumato il matrimonio con altre donne. Edith capisce cos\u00ec che Lucille ha sempre ucciso perch\u00e9 ossessionata dal fratello e per impedirgli di amare qualsiasi altra donna, impedendo a Thomas di legarsi a chiunque non fosse lei. Quando Lucille aggiunge di essere stata lei ad uccidere Mr. Cushing, Edith cerca nuovamente di lottare per la sua vita e pugnala al petto Lucille, usando la penna regalatale dal padre mesi prima.\nThomas raggiunge Edith, le spiega che McMichael \u00e8 vivo, che la ama sinceramente e di voler sistemare tutto, pregandola di attenderlo. Thomas raggiunge Lucille, dopo aver bruciato le carte appena firmate da Edith. La sorella non capisce il suo gesto e Thomas la prega di abbandonare la casa di famiglia e di smetterla con le uccisioni. Inizialmente Lucille sembra convincersi, ma quando Thomas le dice che possono ancora vivere tutti insieme felicemente, Lucille si rende conto che Thomas si \u00e8 davvero innamorato di Edith e pugnala al volto il fratello, uccidendolo. Resasi conto di ci\u00f2 che ha fatto, Lucille, completamente impazzita, insegue Edith fino ai sotterranei per ucciderla con la stessa mannaia con cui uccise la madre anni prima ma, con l'aiuto del fantasma di Thomas che la distrae, Edith riesce ad avere la meglio sulla cognata e ad ucciderla con una pala. Edith dice addio al fantasma dell'amato marito, poi fugge con McMichael, lasciandosi alle spalle Allerdale Hall ormai infestata dal fantasma di Lucille che suona il pianoforte.\nProduzione.\nPre-produzione.\nDel Toro e Robbins hanno scritto la prima sceneggiatura del film dopo l'uscita de \"Il labirinto del fauno\" nel 2006. \u00c8 stata poi venduta a Donna Langley della Universal. Del Toro pianificava di dirigere il film, ma aveva dovuto rinviare il progetto per realizzare \"\", e poi per lavorare ai film de \"Lo Hobbit\". Langley ha suggerito a Del Toro di produrre il film per un altro regista, ma non \u00e8 riuscito a trovarne uno adatto. Mentre lavorava a \"Pacific Rim\", Del Toro ha sviluppato un buon rapporto di lavoro con Thomas Tull e Jon Jashni della Legendary Pictures, che gli avevano chiesto cosa volesse fare dopo. Del Toro ha inviato loro varie sceneggiature, tra cui \"Crimson Peak\". I produttori hanno ritenuto quest'ultimo il migliore. La Universal ha permesso a Del Toro di spostare il progetto alla Legendary, con la condizione che loro potessero investirci denaro, partecipando quindi al film.\nDel Toro voleva che il film onorasse i capolavori del genere, ovvero \"Gli invasati\" di Robert Wise e \"Suspense\" di Jack Clayton. Il regista intendeva realizzare un film horror ispirandosi a quelli con cui \u00e8 cresciuto, come \"Il presagio\", \"L'esorcista\" e \"Shining\".\nLa drammaturga britannica Lucinda Coxon era stata arruolata per riscrivere la sceneggiatura con Del Toro, nella speranza di conferirgli un \"bilancio adeguato di perversit\u00e0 e intelligenza\", ma non \u00e8 stata accreditata nella versione finale del film.\nCasting.\nBenedict Cumberbatch ed Emma Stone sono stati inizialmente scelti, ma entrambi hanno abbandonato la produzione. Tom Hiddleston e Mia Wasikowska li hanno sostituiti, facendo diventare il film la loro seconda collaborazione dopo \"Solo gli amanti sopravvivono\". \"Crimson Peak\" \u00e8 stato anche la seconda collaborazione tra Wasikowska e Chastain dopo aver recitato insieme in \"Lawless\". Il film era intitolato \"Haunted Peak\" quando era in produzione, un titolo usato solo per la prenotazione degli studio. Nell'estate 2013, Burn Gorman si \u00e8 unito al cast per interpretare un cameo.\nNell'ottobre 2013, Chastain ha seguito un percorso per migliorare il suo corpo per il film, condividendo foto dei suoi allenamenti tramite il suo Facebook. Fernando Vel\u00e1zquez \u00e8 stato selezionato per comporre la colonna sonora del film.\nRiprese.\nLe riprese del film sono iniziate il 10 febbraio 2014 nei Pinewood Studios di Toronto e sono terminate il 14 maggio. Le riprese sono state effettuate completamente in Canada, nella provincia dell'Ontario.\nDistribuzione.\nIl primo trailer del film viene diffuso il 13 febbraio 2015.\nLa pellicola \u00e8 stata distribuita nelle sale cinematografiche statunitensi a partire dal 16 ottobre 2015, mentre in quelle italiane dal 22 ottobre.\nDivieto.\nIl film, negli Stati Uniti d'America, \u00e8 stato vietato ai minori di 17 anni non accompagnati da adulti per la presenza di \"violenza sanguinosa, contenuti sessuali e linguaggio scurrile\". In Italia \u00e8 stato vietato ai minori di 14 anni."}
{"id": "5320233", "revid": "1160255", "url": "https://it.wikipedia.org/wiki?curid=5320233", "title": "Manuel Rodrigues", "text": "Carriera.\nNazionale.\nHa giocato la sua unica partita con la maglia della Nazionale nel 1925."}
{"id": "5320237", "revid": "125877901", "url": "https://it.wikipedia.org/wiki?curid=5320237", "title": "Planet Disney", "text": "Planet Disney \u00e8 una rivista a fumetti, pubblicata da Panini Comics, annunciata a novembre 2014 durante Lucca Comics &amp; Games, e partita quello stesso mese con la ristampa di \"Kingdom Hearts\". I volumi sono stampati in bianco e nero, con una copertina bianco-rossa, e corredati da una sovracoperta a colori per i primi numeri, successivamente la copertina viene stampata a colori senza sovracoperta.\nCaratteristiche.\nLa collana include diverse ristampe della serie Disney Manga e volumi inediti.\nI primi 11 volumi sono stati dedicati alle ristampe di \"Kingdom Hearts\", \"\" e dei primi cinque volumi di \"Kingdom Hearts II\", mentre i volumi 12-16 sono dedicati agli albi inediti di quest'ultima serie. Va fatto notare come il volume speciale su \"Kingdom Hearts\" numerato come n\u00ba 0 della gi\u00e0 citata serie Disney Manga non sia stato stampato in questa collana.\nLa serie viene interrotta nel febbraio 2016 con il sedicesimo volume senza spiegazioni e dettagli del motivo, salvo, poi, riprendere nel novembre 2017 con i volumi dedicati al manga de \"La bella e la bestia\"."}
{"id": "5320238", "revid": "599013", "url": "https://it.wikipedia.org/wiki?curid=5320238", "title": "Carlos Rodrigues", "text": "Carriera.\nNazionale.\nHa collezionato 3 presenze con la maglia della Nazionale."}
{"id": "5320240", "revid": "767487", "url": "https://it.wikipedia.org/wiki?curid=5320240", "title": "Green Level", "text": "Green Level \u00e8 un comune (\"town\") degli Stati Uniti d'America, della Contea di Alamance, nella Carolina del Nord."}
{"id": "5320251", "revid": "599013", "url": "https://it.wikipedia.org/wiki?curid=5320251", "title": "Jos\u00e9 Reis (calciatore)", "text": "Carriera.\nNazionale.\nHa giocato la sua unica partita con la maglia della Nazionale nel 1936."}
{"id": "5320254", "revid": "1305772", "url": "https://it.wikipedia.org/wiki?curid=5320254", "title": "Jacob Presser", "text": "Di famiglia ebraica, \u00e8 noto per una monumentale opera sull'olocausto degli ebrei olandesi e per il romanzo \"La notte dei Girondini\".\nI primi anni.\nJacques Presser nacque ad Amsterdam nel quartiere ebraico (Waterlooplein) da una famiglia di modeste condizioni economiche e laica. Il padre, un operaio addetto al taglio dei diamanti, di idee socialiste (aveva anche collaborato al quotidiano Het Volk) fu licenziato a causa dell'introduzione dei macchinari nel processo produttivo e fu costretto a trasferirsi con la famiglia ad Anversa, dal 1903 al 1907, per poi rientrare ad Amsterdam nel quartiere di Transvaal. Dopo la scuola commerciale ed un impiego nel settore privato, Presser riusc\u00ec a superare l'esame di licenza liceale e ad iscriversi all'Universit\u00e0 di Amsterdam (Letteratura Olandese e Storia) dove si laure\u00f2 con lode nel 1926. Venne ammesso come docente al Liceo \"Vossius Gymnasium\", da poco fondato. Nel 1936 spos\u00f2 Deborah (D\u00e9) Appel. Nel 1937 inizi\u00f2 a lavorare all'opera su Napoleone.\nL'occupazione nazista.\nNel 1939 pubblic\u00f2 il saggio \"Het antisemitisme als historisch verschijnel\" (L'antisemitismo come fenomeno storico).\nAllo scoppio della Seconda guerra mondiale non riusc\u00ec a rifugiarsi in Inghilterra con la moglie. Dopo l'invasione tedesca nei Paesi Bassi, in applicazione delle leggi razziali, il 28 novembre 1940 fu licenziato dal Liceo. Per poter pubblicare l'opera sulla Guerra degli Ottant'anni, fu costretto a farla apparire con il nome dello storico Bertus Willem Schaper (1907-1991).\nAll'apertura dell'unica scuola ammessa per gli ebrei, il Ginnasio ebraico (\"Joods Lyceum\") nel ghetto, nell'autunno 1941, fu assunto come insegnante.\nNel 1943 la moglie venne arrestata e avviata al campo di transito di Westerbork e poi al campo di concentramento di Sobibor, dove morir\u00e0. Presser fu costretto a proseguire gli anni dell'occupazione in clandestinit\u00e0 (nelle localit\u00e0 di Lunteren e Barneveld).\nIl dopoguerra.\nAlla fine della guerra fu riassunto come insegnante al liceo (1945), pubblic\u00f2 l'opera su Napoleone (1946) e fu nominato professore straordinario all'Universit\u00e0 di Amsterdam. A causa delle sue idee comuniste la sua carriera fu bloccata fino al 1952, quando divenne professore ordinario. Nel 1959 ottenne la cattedra di Storia moderna, fino al pensionamento nel 1969.\nEspresse posizioni antigovernative (in opposizione alla politica coloniale olandese in Indonesia ed al maccartismo statunitense) e collabor\u00f2 alla stampa di sinistra (De Waarheid, Vrij Nederland e De Groene Amsterdammer).\nMor\u00ec dopo una breve malattia nel 1970.\nContributi storici.\nOltre alle opere storiche (tra cui la monografia su Napoleone, l\u2019opera sulla Guerra degli Ottant\u2019anni, lo studio sugli Stati Uniti del 1949), dedic\u00f2 15 anni all\u2019opera Ondergang (1950-1965), vasta opera storica sulla distruzione dell\u2019ebraismo in Olanda\nLa notte dei Girondini.\nPrimo Levi riusc\u00ec a far stampare in Italia questo romanzo semi-autobiografico, che narra la vita nel campo di transito di Westerbork vista dal punto di vista di un ebreo assimilato che collabora con le SS nella gestione del campo."}
{"id": "5320255", "revid": "767487", "url": "https://it.wikipedia.org/wiki?curid=5320255", "title": "Ra\u00fal Alexandre", "text": "Carriera.\nNazionale.\nHa giocato la sua unica partita con la maglia della Nazionale nel 1930."}
{"id": "5320256", "revid": "767487", "url": "https://it.wikipedia.org/wiki?curid=5320256", "title": "Haw River", "text": "Haw River \u00e8 un comune (\"town\") degli Stati Uniti d'America, della Contea di Alamance, nella Carolina del Nord."}
{"id": "5320257", "revid": "599013", "url": "https://it.wikipedia.org/wiki?curid=5320257", "title": "Jos\u00e9 Ramos (calciatore 1899)", "text": "Carriera.\nNazionale.\nHa giocato la sua unica partita con la maglia della Nazionale nel 1926."}
{"id": "5320260", "revid": "789059", "url": "https://it.wikipedia.org/wiki?curid=5320260", "title": "Jacques Presser", "text": ""}
{"id": "5320261", "revid": "599013", "url": "https://it.wikipedia.org/wiki?curid=5320261", "title": "Am\u00e9rico Pereira da Silva", "text": "Carriera.\nNazionale.\nHa giocato la sua unica partita con la maglia della Nazionale nel 1926."}
{"id": "5320262", "revid": "599013", "url": "https://it.wikipedia.org/wiki?curid=5320262", "title": "Fernando Ant\u00f3nio", "text": "Carriera.\nNazionale.\nHa giocato la sua unica partita con la maglia della Nazionale nel 1923."}
{"id": "5320265", "revid": "484362", "url": "https://it.wikipedia.org/wiki?curid=5320265", "title": "Swepsonville", "text": "Swepsonville \u00e8 un comune (\"town\") degli Stati Uniti d'America, della Contea di Alamance, nella Carolina del Nord."}
{"id": "5320275", "revid": "124778719", "url": "https://it.wikipedia.org/wiki?curid=5320275", "title": "Abrantes Mendes", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5320285", "revid": "198277", "url": "https://it.wikipedia.org/wiki?curid=5320285", "title": "Piacenza Football Club 1974-1975", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1974-1975.\nStagione.\nNella stagione 1974-1975 il Piacenza ha disputato il girone A della Serie C, con 57 punti ha vinto il torneo con sette punti di vantaggio sulla seconda classificata il Monza, ed \u00e8 salito in Serie B. \nLa squadra piacentina affidata a Giovan Battista Fabbri disputa un indimenticabile torneo, vincendolo con 24 vittorie e 69 reti realizzate, tre giocatori biancorossi in doppia cifra tra i marcatori, Natalino Gottardo 11 reti senza rigori, Giorgio Gambin con 12 centri ed il capo cannoniere del girone Bruno Zanolla autore di 23 reti.\nNella Coppa Italia di Serie C il Piacenza supera nel girone del primo turno il Carpi ed il Modena, poi si ferma nei sedicesimi della manifestazione, estromesso nel doppio confronto dal Mantova."}
{"id": "5320291", "revid": "713714", "url": "https://it.wikipedia.org/wiki?curid=5320291", "title": "Storia di Avezzano", "text": "La storia di Avezzano spazia dal Paleolitico inferiore fino ai nostri giorni.\nLa prova della presenza dei cacciatori nomadi a cominciare dal Paleolitico inferiore e dello stanziamento a carattere continuativo delle popolazioni durante il Paleolitico superiore, circa 18-14.000 anni fa, si hanno con una serie di testimonianze. La pi\u00f9 vicina \u00e8 quella delle grotte di Ciccio Felice, Afra e La Difesa, alle pendici orientali del monte Salviano. Si tratta di insediamenti preistorici individuati nei pressi della strada Circonfucense, in corrispondenza di strada 6 del Fucino, in cui sono emerse le tracce risalenti ai periodi del paleolitico, eneolitico e dell'et\u00e0 del ferro. Resti pi\u00f9 consistenti giungono dalle numerose grotte presenti attorno all'alveo dell'ex lago Fucino.\nInsediamenti di epoca romana sono tornati alla luce nelle localit\u00e0 di Cretaro-Brecciara, valle Solegara, Colle Sabulo nei pressi di Santa Maria in Vico, nel sito della collegiata di San Bartolomeo e nella villa romana lungo il tracciato dell'antica via Tiburtina Valeria, alle porte della citt\u00e0.\nIn questi luoghi, durante il periodo italico, a cominciare dall'et\u00e0 del ferro, tra le rive nord-occidentali del Fucino correva la linea di confine tra i popoli italici di origine indoeuropea dei Marsi e degli Equi che detennero il controllo territoriale. Rispetto alla contemporanea Avezzano, i Marsi, da cui deriva il nome della Marsica, erano stanziati perlopi\u00f9 sul territorio montano del Salviano e sulle cime che sovrastano la contemporanea frazione di Paterno.\nOrigine del nome.\nIl toponimo \"Avezano\", attestato chiaramente per la prima volta nella seconda met\u00e0 del IX secolo, appare citato tra i possedimenti confermati dall'imperatore Ludovico II al monastero di Sant'Angelo in Barregio come successivamente riport\u00f2 Leone Marsicano nell'opera \"Chronica monasterii Casinensis\". Di seguito una parte del testo:\n\"Hic idem christianissimus imperator circa hoc tempus monasterium Sancti Angeli, quod Barregium appellatur, iuxta tenorem praeceptorum antecessorum suorum Karoli atque Lotharii suo quoque precepto roboravit confirmans ibi omnia, que tam in circuitu suo quam et in pago Marsorum atque Balva, Teate, quoque et Penne atque Aprutio nec non et Asculo multipliciter possedisse antiquitus videbatur. Videlicet in Marsia cellam sancte Mariae in Fundo magno cum omnibus sibi subiectis ecclesiis vel rebus; sanctum Euticium in Arestina; sanctum Paulum super ipsam civitatem Marsicanam; sanctam Mariam in Oretino; sanctum Gregorium in Paterno; sanctam Mariam in Montorone; ecclesiam sancti Salvatoris in Avezano; sancti Antimi ad Formas; sancti Angelis in Alba; sancti Cosme in Ellereto; sancti Angelis in Carseolis cum duabus cellis suis. [...]\".\nIl nome ricompare chiaramente in un diploma di Berengario II d'Ivrea del 953, in cui si riconferma il possesso al monastero di Sant'Angelo di Barreggio delle due chiese di San Salvatore e Santa Maria in Vico. Quest'ultima \u00e8 citata nella bolla di Papa Clemente III, insieme alle chiese del nucleo di Pietraquaria, di San Bartolomeo e di Sant'Andrea.\nAltre tracce hanno evidenziato che Avezzano esisteva come vicus agli inizi del Medioevo.\nEt\u00e0 romana.\nIl destino dei Marsi incrocia quello di Roma a cominciare dal 300 a.C., quando Tito Livio scrive di alcune schiere marse alleate con i Sanniti, impegnati a contrastare la spinta espansionistica di Roma. Di tutt'altro avviso, lo storico greco Diodoro Siculo che afferma che i Marsi furono, invece, alleati dei romani guidati dal console Q. Fabius Maximus Rullianus.\nSolo dopo la sconfitta degli Equi i Marsi firmarono un patto di alleanza con Roma. \nIn seguito furono edificate le colonie romane di Alba Fucens (tra il 304 e il 303 a.C.) e di Carseoli (304 a.C.).\nBench\u00e9 fedeli alleati di Roma il popolo fu escluso dai diritti di cittadinanza e dall'assegnazione dell'ager publicus tanto che la guerra sociale, detta anche \"guerra Marsica\", fu inevitabile.\nQuinto Poppedio Silone, strenuo fautore dei diritti delle popolazioni italiche, fu amico del tribuno Marco Livio Druso, prima di assumere un ruolo decisivo, militare e politico, durante la ribellione italica. Il condottiero si batt\u00e9 tenacemente contro Roma alla guida degli alleati italici fino alla fine, ottenendo numerosi successi; cadde sul campo di battaglia nei pressi di Teanum Apulum nell'88 a.C. Ai Marsi, al termine della guerra, fu riconosciuta l'agognata cittadinanza che acceler\u00f2 il processo di romanizzazione.\nNei decenni successivi essi prenderanno parte alle sanguinose Guerre civili al fianco di Roma. Quando l'imperatore Augusto divise l'Italia in undici regioni furono assegnati alla \"Samnium Regio\".\nIl primo prosciugamento del Fucino.\nNel 42 d.C. iniziarono i lavori finalizzati al prosciugamento del lago Fucino, un'opera considerata tra le pi\u00f9 grandiosi imprese idrauliche di tutti i tempi. Lungo le rive fucensi, circa 30.000 uomini tra schiavi ed operai furono impegnati nello scavo di un emissario che doveva far defluire le acque nel fiume Liri. Il primo progetto fu approntato da Giulio Cesare il cui principale obiettivo era quello di creare una vasta area dedita all'agricoltura non distante da Roma. Esso trover\u00e0 la sua realizzazione, dopo il disinteresse di Augusto, con l'imperatore Claudio che ottenne il prosciugamento quasi totale del lago. L'opera talmente maestosa, e le tracce impresse nel territorio cos\u00ec imponenti ed ardite.. \nIl 51 d.C. fu l'anno dell'inaugurazione dell'emissario, l'imperatore accompagnato da sua moglie Agrippina e dal figlio di lei Nerone, diede vita ad una naumachia sulle acque del lago. Prima dell'apertura dell'emissario all'Incile del Fucino, due imponenti flotte composte da prigionieri rodiani e siciliani, si affrontarono in un duello per la sopravvivenza.\nL'opera situata a sud di Avezzano favor\u00ec le coltivazioni agricole grazie ai terreni emersi dell'alveo fucense, sorsero inoltre alcune ville che i romani fecero costruire come luogo di villeggiatura non distante da Alba Fucens, all'epoca centro di riferimento per l'impero.\nIl fundus Avidianus, databile al I secolo a.C., fu incluso completamente nell'ager albensis.\nIn seguito probabilmente con Traiano, imperatore romano tra il 98 e il 117 d.C., e sicuramente con Adriano, regnante tra il 117 e il 138 d.C., furono effettuati dispendiosi e sostanziali lavori di adeguamento che migliorarono la portata del prosciugamento del lago. L'assenza di opere di manutenzione verificatasi dopo la caduta dell'impero romano caus\u00f2, molto probabilmente, insieme agli effetti di un disastroso terremoto, avvenuto nel 508 d.C., il ritorno delle acque ai livelli precedenti.\nMedioevo.\nGastaldia dei Marsi.\nCon l'abolizione delle regioni Augustee furono create 17 province e la Marsica fu inserita nella tredicesima: la Valeria, catalogata nell'ordinamento ecclesiale con il nome di Marsia.\nLa Marsica subir\u00e0, soprattutto da parte degli eserciti stranieri dei Goti, ma anche dei Bizantini, dei Borgognoni e degli Alemanni, saccheggi e violenze di ogni genere che portarono carestia e devastazioni. Nel 537 Albe, come gli altri centri pi\u00f9 grandi della Marsica, venne depredata e occupata militarmente da Giovanni, magister militum dell'esercito bizantino di Giustiniano.\nSeguirono le scorribande violente dei Longobardi guidati da Faroaldo, tuttavia la regione acquis\u00ec una certa stabilit\u00e0 politico-militare.\nNel 591 passata sotto il controllo di Ariulfo, secondo duca di Spoleto, la Marsica venne inglobata nel ducato longobardo. Ariulfo ebbe modo di affermare che \"se togli il paese de' Marsi, i nomi antichi delle contade che componevano il Ducato, erano quasi andati in disuso\".\nNasce la Gastaldia dei Marsi, un gastaldato locale retto da un \"Gastaldius Marsorum\" residente tra la Civitas Marsicana e la \"curte comitale\" di Pescina.\nIl potere del duca spoletino non era dei pi\u00f9 stabili sul territorio della regione Valeria visto l'eccessivo dinamismo delle sue famiglie guerriere che, sebbene longobarde, decidevano in modo autonomo le politiche militari. \nCarlo Magno, chiamato da Papa Adriano I, nell'anno 774, don\u00f2 la gastaldia dei Marsi e tutte le terre del ducato allo Stato Pontificio.\nDal 775 nel territorio dei Marsi si registrarono concessioni e donazioni ai monasteri e anche ai conventi. In particolare si verific\u00f2 un benefico proliferare di monasteri benedettini nell'intera area. La rinascita spirituale, culturale e materiale della Marsica favor\u00ec lo sviluppo di alcuni centri che rivestirono successivamente un'importanza strategica per il territorio: Pescina e Tagliacozzo, oltre ad Avezzano. Nel 1115 il vescovo Berardo dei Marsi grazie a Papa Pasquale II riun\u00ec i confini della diocesi dei Marsi mettendo fine ai tentativi di divisione del clero locale.\nIl signore del feudo avezzanese nel 1181 fu Gentile di Palearia, conte di Manoppello e fratello di Gualtiero di Palearia, che fece innalzare una torre di avvistamento a base quadrata sul sito dove successivamente venne edificato il castello Orsini.\nAi gastaldi subentrarono i primi rappresentanti della famiglia Berardi, signori della contea di Celano, con i quali la gastaldia divenne definitivamente contea dei Marsi. Per quasi tutto il Medioevo le citt\u00e0 principali ed amministrativamente rilevanti furono Albe, sostituita in modo definitivo nel suo ruolo egemone da Avezzano alla fine del Cinquecento, Celano e Tagliacozzo, mentre al centro delle attivit\u00e0 religiose, con la decadenza della chiesa di Santa Sabina in Marruvio, a capo della diocesi marsicana fu eletta Pescina.\nContee dei Marsi e di Albe.\nCon i conti dei Marsi si verific\u00f2 una positiva evoluzione nei rapporti con il clero che insedi\u00f2 stabilmente un vescovo nel territorio, a capo della nascente diocesi dei Marsi.\nTuttavia la contea dei Marsi fu ancora invasa da bande armate come avvenne nell'anno 937, quando un esercito di seminomadi, gli Ungari, dopo aver devastato Capua e il monastero di Montecassino, entr\u00f2 bellicoso nel Fucino, dove si verificarono altri saccheggi e distruzioni. Schiere armate marse e peligne, unite per difendere il territorio, sotto la guida di Berardo detto \"il Francisco\" li assalirono presso Furca Ferrati facendone strage.\nCon questa battaglia Berardo afferma il suo potere sul vasto contado ottenendo di renderlo definitivamente indipendente dal ducato di Spoleto.\nNel Basso Medioevo la vittoria di Carlo I d'Angi\u00f2, invece, determin\u00f2 la distruzione di Albe. Gli abitanti del borgo parteggiarono in favore di Corradino: \"Re Carlo, quando sappelo, Alve fece guastare. Ca troppo foro presti, fecelo ben pariare. La ecclesia della Victoria in Marsi fece fare. De ll\u00e0 dalle Cappelle, Francisci ce fece stare\", narr\u00f2 lo scrittore aquilano Buccio di Ranallo. Negli stessi giorni e per gli analoghi motivi, Carlo, fece distruggere il feudo di Pietraquaria, sul monte Salviano. Il territorio di Pietraquaria aveva tre chiese: Santa Maria, San Pietro e San Giovanni. Gli abitanti furono costretti a scendere verso Avezzano che raddoppi\u00f2 cos\u00ec il numero degli abitanti, arrivando a quota 1.200-1.400.\nQualche anno dopo la vittoria di Carlo d'Angi\u00f2 su Corradino la cittadina venne elevata a centro del contado che, tuttavia, continu\u00f2 ad essere chiamato contea di Albe. Agli inizi del 1300 termin\u00f2 il processo aggregativo: in localit\u00e0 Pantano, corrispondente all'originario centro della citt\u00e0, fu elevata la pieve alla quale fecero capo diversi villaggi e localit\u00e0: San Felice alle Grotte di Claudio nei pressi della grotta di Ciccio Felice; Castelluccio (o San Lorenzo), nelle adiacenze del monte Salviano; Arrio alle pendici del monte Aria; Cerrito (o San Leonardo) sulla via Consolare (la contemporanea via San Francesco); Vico (localit\u00e0 in cui fu edificata nel XVI secolo la chiesa di Santa Maria in Vico), nei pressi del vecchio cimitero cittadino; Pescina (o San Nicola), contemporaneo quartiere di San Nicola; Perrate (o Parate) che corrisponde al contemporaneo quartiere di Scalzagallo; San Basilio nei piani Palentini; La Fonte (o San Salvatore), nella contemporanea localit\u00e0 di Caruscino; Vicenne (o Sant'Andrea) nell'omonimo contemporaneo quartiere di Sant'Andrea, Gagliano (o San Sebastiano), localit\u00e0 posta all'altezza dell'incrocio fra via XX Settembre e via Garibaldi; Pennerina (o Santissima Trinit\u00e0) in localit\u00e0 Le Mole; Scimino (o San Simeone), nel contemporaneo quartiere della Pulcina; Le Fratte (o San Paolo), intorno alla distrutta chiesa di Santa Maria di Loreto; San Callisto, oltre via Sant'Andrea e lungo la strada Circonfucense, infine Casole (o Santa Maria della Casa), nella parte bassa di Caruscino.\nLa citt\u00e0 fu feudo dei conti dei Marsi, dei Normanni e per un certo periodo degli Svevi. Nell'area di Pantano, secondo alcuni storici, confluiranno gli abitanti di Penna centro che si svilupp\u00f2 ai bordi occidentali del lago Fucino durante le operazioni di costruzione dell'emissario. Questi furono costretti ad abbandonare la localit\u00e0 a causa di una grave inondazione, decidendo quindi di stabilirsi nell'area della contemporanea Avezzano.\nNella seconda met\u00e0 del Trecento Francesco I del Balzo, duca di Andria, ordin\u00f2 la devastazione di Avezzano in quanto i suoi abitanti parteggiarono chiaramente in favore di Filippo, principe di Taranto, genero e al contempo suo nemico. Il sacco di Avezzano fu compiuto dal capitano di ventura Ambrogio Visconti che forte di 12.000 scorridori pot\u00e9 varcare le porte di accesso alla cittadina e saccheggiarla violentemente.\nNegli statuti dell'universitas, scritti in latino e risalenti con ogni probabilit\u00e0 alla seconda met\u00e0 del Trecento, vengono elencati gli usi e i costumi dell'epoca, le strade, le contrade, i vocaboli e le vertenze sorte tra gli abitanti di Albe e Luco e quelli di Avezzano relative al possesso e all'utilizzo delle terre di confine come quelle della localit\u00e0 Penna, utilizzate dai romani durante il primo prosciugamento del lago Fucino.\nEt\u00e0 moderna.\nLe lotte tra gli Orsini e i Colonna.\nNel XV secolo le contee marsicane sono teatro delle lotte tra gli Orsini e i Colonna, potenti famiglie romane.\nNella prima met\u00e0 del 1400 Giovanni Antonio Orsini divenne signore di Avezzano e delle contee di Albe e di Tagliacozzo, controllando cos\u00ec tutte le aree ad occidente della Marsica.\nCon la conquista di Trasacco ebbero inizio gli scontri con i Colonna. Nel 1443, il re di Napoli Alfonso V d'Aragona riconobbe il feudo come propriet\u00e0 degli Orsini.\nAlla morte di Giovanni Antonio, non avendo eredi, le due contee passarono al demanio regio per cinque anni. Salito al trono, Ferdinando I, dopo la met\u00e0 del 1400, confisc\u00f2 i beni delle contee e vi pose a capo un capitaneo con incarichi militari, ma anche penali, politici e civili. \nDurante la prima rivolta dei baroni, gli Orsini si schierarono dalla parte del re mentre i Colonna rimasero neutrali: la speranza di entrambe le famiglie era quella di tornare a possedere le contee marsicane.\nCon la discesa di Giovanni d'Angi\u00f2 nel 1459, la Marsica torn\u00f2 ad essere teatro di lotte e continue rivolte. Queste ebbero fine solo grazie agli alleati di Napoli (tra cui Federico da Montefeltro), i quali cacciarono gli angioini e conquistarono Avezzano. Qualche anno pi\u00f9 tardi, allontanato definitivamente il generale angioino Jacopo Piccinino, Roberto Orsini torn\u00f2 a regnare sul territorio di Avezzano e Albe.\nAlla sua morte, tuttavia, i Colonna fecero partire di nuovo le ostilit\u00e0 per la riconquista dei feudi. \nLa contea albe fu infine ceduta dal re a Fabrizio I Colonna che necessitava di denaro per riconquistare Otranto dai turchi nel 1480.\nRe Ferdinando I alla luce dell'appoggio degli Orsini a Papa Sisto IV nella guerra con Venezia contro Ferrara, espulse la famiglia dal regno e don\u00f2 la contea tagliacozzana ai Colonna.\nSolo dopo la costituzione di una lega che comprese le due avversarie, Napoli e Venezia, fu concesso agli Orsini di riprendere i loro territori in Marsica. Giovanni Colonna non volle, per\u00f2, in nessun modo cedere Albe, cosicch\u00e9 gli Orsini, forti dell'approvazione del Papa, devastarono i loro possedimenti romani situati nella campagna e nella zona dei castelli.\nEletto Papa Innocenzo VIII che invece appoggi\u00f2 i Colonna, la Marsica divenne di nuovo luogo di battaglie. In particolar modo Avezzano, da sempre favorevole ai Colonna. Mentre Gentile Virginio Orsini invase l'Abruzzo, Fabrizio Colonna venne accolto con entusiasmo dagli abitanti del contado albense. \nSolo dopo la pace tra Roma e Napoli, siglata nel 1486, Albe torn\u00f2 agli Orsini mentre i Colonna ripresero possesso dei loro possedimenti romani.\nLa politica \"guerrafondaia\" degli Orsini, non fu ben accetta dai terrazzani della contea, nel 1490 Gentile Virginio Orsini trasform\u00f2 il castello angioino di Avezzano, inglobando i resti della vecchia torre medievale del XII secolo, in una vera e propria rocca rinascimentale. Sul portale del castello fece collocare l'iscrizione \u00abAviani. seditiosis. exitium\u00bb (\u00aba sterminio dei sediziosi\u00bb), avvertimento rivolto ad allevatori e pescatori avezzanesi che parteggiarono per i Colonna.\nIl rifacimento dell'originario castello trecentesco in un'efficiente e moderna rocca rinascimentale \u00e8 probabilmente opera dell'architetto Francesco di Giorgio Martini, che in quegli anni lavorava per gli Orsini, come testimoniano alcune lettere dello stesso Gentile Virginio Orsini.\nDucato dei Marsi.\nIl ducato dei Marsi nel 1497 conteneva i contadi di Albe e Tagliacozzo, incluse le baronie di Carsoli, Civitella Roveto e Corvaro a cui appartenevano diversi centri come Albe, Avezzano, Canistro, Capistrello, Cappadocia, Cappelle, Castellafiume, Castelmenardo, Castelvecchio, Civitantino, Civitella, Celle, Cese, Colle, Corcumello, Corvaro, Luco, Magliano, Marano, Meta, Oricola, Pagliara, Paterno, Pereto, Pescocanale, Petrella, Poggio, Rendinara, Rocca Cerro, Rocca di Botte, Roccavivi, Rosciolo, San Donato, Sant'Anatolia, Sante Marie, Scanzano, Scurcola, Spedino e Latuschio, Tagliacozzo, Torano, Tremonti e Verucchio.\nDalla signoria dei Colonna all'abolizione dei feudi.\nAlfonso d'Aragona divent\u00f2 re di un vastissimo regno che comprendeva di nuovo anche la Sicilia con capitale Napoli, la conquista aragonese caus\u00f2 il defenestramento di Renato d'Angi\u00f2, ultimo re della dinastia angioina. La Marsica, in quel periodo, risult\u00f2 divisa in due contee: Celano con i conti cui successero i Piccolomini ed Albe con gli Orsini. Diversi diplomi di re Federico I di Napoli, databili dal 1496 al 1499, determinarono chiaramente la vittoria dei Colonna sugli Orsini, proprio sul finire del Medioevo. La signoria colonnese, durata senza interruzione circa tre secoli, fu in queste terre molto amata.\nAd Avezzano, in particolare, in cui ebbe origine l'espressione \"Popolo e Colonna\". \nDistretto di Avezzano.\nAllo scoppio della rivoluzione francese del 1789 nella Marsica vi era una condizione di profondo disagio sociale ed economico, accentuato dalle frequenti inondazioni del lago Fucino che causavano gravi danni alle colture circumlacuali e ai comuni rivieraschi. Con la proclamazione a Napoli della Repubblica Napoletana venne istituito il Dipartimento del Fucino.\nSul trono napoletano Giuseppe Bonaparte il 2 agosto 1806 promulg\u00f2 la legge sull'abolizione dei feudi. Termin\u00f2 di fatto, dopo oltre tre secoli, la signoria dei Colonna ad Avezzano.\nBonaparte attu\u00f2 una nuova ripartizione del regno di Napoli in province, distretti e circondari. La Marsica fu suddivisa in modo non rispondente alla sua secolare unit\u00e0 politica e amministrativa, tanto che a ci\u00f2 dovr\u00e0 porre rimedio, cinque anni dopo, il successore Gioacchino Murat. \nTuttavia nella citt\u00e0, depredata dai napoleonici agli inizi del XIX secolo, crebbe l'insofferenza verso i francesi.\nII 4 maggio 1811 verr\u00e0 decretata l'istituzione del distretto di Avezzano che da quel momento diverr\u00e0 il capoluogo effettivo del territorio marsicano. \nIl real Decreto fu firmato a Parigi da Gioacchino Murat: Avezzano divenne sede di sottointendenza, il suo distretto incluso nell'unit\u00e0 amministrativa dell'Abruzzo Ulteriore Secondo, ebbe inizialmente sette circondari ai quali, poco tempo dopo, fu aggiunto anche quello di Trasacco.\nIn questo periodo nel territorio marsicano, come nel resto d'Abruzzo, sorsero le prime vendite carbonare che in virt\u00f9 delle iniziali sconfitte napoleoniche acquisirono pi\u00f9 fiducia nei propri mezzi.\nEt\u00e0 contemporanea.\nDalla Restaurazione all'Unit\u00e0 d'Italia.\nQui i movimenti carbonari furono piuttosto dinamici tanto che nel 1820 Ferdinando I si vide costretto a firmare la Costituzione che riconobbe la provincia Marsia in luogo all'Abruzzo ulteriore II. La carta costituzionale venne tuttavia ritirata un anno dopo con la repressione dei moti carbonari. Il real decreto contenne norme severissime per la repressione del brigantaggio nei territori continentali del Regno di Napoli.\nVi furono lunghi anni di devastazioni, saccheggi e stragi di cui furono vittime soprattutto le popolazioni della valle Roveto. I briganti reduci da Magliano de' Marsi, da Avezzano o da Rocca di Mezzo furono al soldo di improvvisati e feroci generali borbonici.\nLa recente e aggiornata ricerca storiografica illustra i numerosi avvenimenti abruzzesi in modo diverso, grazie e soprattutto alla documentazione d'archivio esaminata con approccio critico delle fonti.\nFurono le ultime giornate dell'ottobre 1860 per la Marsica le pi\u00f9 terribili di quell'anno, carico di avvenimenti.\nLa popolazione si divise tra proprietari liberali, contadini, braccianti e pastori ancora fedeli alla Chiesa e al Borbone. Mentre l'armata sardo-piemontese varcava il Tronto e i garibaldini combattevano sul Volturno, Avezzano veniva occupata dalle camicie rosse di Pateras e Fanelli (1.400 uomini), che il 6 ottobre 1860, per\u00f2, furono sconfitti presso Civitella Roveto dalle truppe borboniche condotte dal colonnello Theodor Friedrich Klitsche de la Grange, dall'avvocato Giacomo Giorgi e dall'ex sergente borbonico Luigi Alonzi, detto \"Chiavone\". Per rappresaglia, alcuni giorni dopo Tagliacozzo fu messa a ferro e fuoco da Pateras che, in \"nome della libert\u00e0\", incendi\u00f2 ben 36 abitazioni compreso il teatro civico, mentre la popolazione indignata scagli\u00f2 addosso ai garibaldini tegole e olio bollente dalle finestre. Avezzano, bench\u00e9 sede di sotto-intendenza venne occupata il 19 dello stesso mese. Lo stesso graduato borbonico venne accolto trionfalmente dagli avezzanesi ostili ai Savoia.\nScrisse in proposito l'ufficiale piemontese Alessandro Bianco di Saint-Jorioz: \"La popolazione di questo distretto apparentemente sembra indifferente e noncurante di qualunque avvenimento politico, ma si sveglierebbe nemica il giorno in cui sorgesse un evento qualunque che abbattesse anche per un momento la nostra autorit\u00e0... Nobili e plebei, ricchi e poveri, qui tutti aspirano, meno qualche onorevole eccezione ad una prossima restaurazione borbonica. [...]\". La gendarmeria, soldati svizzeri e napoletani tra il 20 e il 23, decisi a riconquistare il capoluogo di provincia, giunsero alla distanza di quattordici chilometri dall'Aquila, dove si erano asserragliati tutti i liberali fuggiti dalla Marsica. Poi, sopraggiunta la notizia della sconfitta del maresciallo borbonico Luigi Scotti Douglas in prossimit\u00e0 di Isernia, le truppe borboniche si ritirarono nello Stato Pontificio. Numerose vendette e regolamenti di conti lasciarono la zona in preda all'anarchia, preludio del \"grande brigantaggio\" zonale che dur\u00f2 fino alla Breccia di Porta Pia. In Abruzzo si contarono 183 bande armate, da 5 a 200 elementi provenienti sia dal Molise sia dallo Stato Pontificio, per un totale di circa 3.000-4.000 uomini alla macchia.\nSolo dopo la sconfitta subita sul valico molisano del Macerone dall'esercito delle Due Sicilie, ad opera di Enrico Cialdini, comandante delle truppe piemontesi, subentr\u00f2 in tutti la certezza della fine dei Borboni e della prossima liberazione di citt\u00e0 e paesi.\nSi avvi\u00f2 cos\u00ec il percorso verso l'Unit\u00e0 d'Italia, re Vittorio Emanuele II fu proclamato in tutto il territorio dell'ex-Regno napoletano e sventol\u00f2 per la prima volta il tricolore d'Italia.\nCircondario di Avezzano.\nLe mura di Avezzano, fatte edificare con ogni probabilit\u00e0 da Gentile Virginio Orsini negli ultimi anni del XV secolo, furono abbattute tra il 1846 e il 1849, durante il periodo borbonico, qualche anno dopo l'epidemia di colera del 1843 che flagell\u00f2 la citt\u00e0. Il Decurionato di Avezzano propose e fece realizzare simile provvedimento, in quanto si credeva che, distruggendo le mura dell'antico borgo, sarebbero state debellate le varie epidemie di tifo o di malaria con la circolazione dell'aria. L'ignoranza sulla medicina, fece credere a molti che tra gli stretti vicoli costruiti nella seconda met\u00e0 del Trecento ristagnassero le continue epidemie, contratte invece dai contadini durante i lavori stagionali nell'Agro romano.\nNel 1861 con l'unit\u00e0 d'Italia la suddivisione in province e circondari stabilita dal decreto Rattazzi fu estesa all'intera penisola. Da un punto di vista amministrativo il tramonto del dominio borbonico, segna oltre che la fine dei tre Abruzzi (Ultra I, Ultra II e Citra) e l'istituzione della regione Abruzzi e Molise, la nascita del circondario di Avezzano. Si verific\u00f2, cos\u00ec, la trasformazione delle intendenze in prefetture, dei distretti in circondari e dei vecchi distretti in mandamenti. Nel 1926, un anno prima della completa soppressione dei circondari italiani, vennero assegnati a quello di Avezzano i comuni di Borgocollefegato e Pescorocchiano, gi\u00e0 appartenenti al soppresso circondario di Cittaducale.\nIl prosciugamento totale del Fucino.\nAd opera del banchiere Alessandro Torlonia, nella seconda met\u00e0 del 1800, fu definitivamente prosciugato il Fucino, terzo tra i laghi d'Italia per estensione. L'opera, considerata colossale, richiese decenni di lavoro per maestranze e tecnici.\nFu ripreso lo stesso progetto di 18 secoli prima, ristrutturando ed ampliando l'opera claudiana. Come allora, imprevisti ed ostacoli vari rallentarono ed in alcuni casi rischiarono addirittura di far bloccare i lavori, tuttavia grazie alla ferrea volont\u00e0 di Torlonia e soprattutto alle sue ingenti risorse economiche l'opera fu portata a termine. Per i calcoli ed il progetto di prosciugamento idrico Alessandro Torlonia si avvalse della collaborazione dei migliori ingegneri e di Carlo Afan de Rivera noto per l'ideazione e la progettazione di numerose opere pubbliche. Il Fucino che aveva una profondit\u00e0 massima nella depressione del bacinetto di 30 metri deflu\u00ec lentamente attraverso i cunicoli di Claudio, riversando le acque nel fiume Liri dallo sbocco dell'emissario oltre l'abitato di Capistrello. Ai vecchi cunicoli degli imperatori Claudio e Adriano, furono aggiunti altri pozzi e sfiatatoi. \nL'ingegnere svizzero Frantz Mayor de Montricher diresse i lavori che iniziarono il 10 luglio del 1854. A lui successe l'ingegnere Enrico Samuele Bermont che continu\u00f2 a dirigere l'opera fino al 1869 quando l'ingegner Alessandro Brisse la port\u00f2 a compimento tra il 1873 e il 1877. Fu solo il primo ottobre del 1878 che il lago Fucino fu dichiarato ufficialmente prosciugato.\nLiberata l'area dalle acque emerse cos\u00ec la piana del Fucino, un'area di oltre 16.000 ettari destinata alle coltivazioni agricole. \nPer ottenere il prosciugamento dell'area furono realizzati una fitta rete di canali lunghi 285 chilometri, 238 ponti, 3 ponti canali e 4 chiuse, mentre 4.000 operai furono impegnati ogni giorno nelle varie operazioni. Il territorio sottratto alle acque equivaleva esattamente a 14.005,90 ettari di terreno agrario, suddivisi in seguito in 497 appezzamenti di 25 ettari ciascuno.\nPer rendere la piana prosciugata lavorabile ed abitabile furono costruite strade, case coloniche, fattorie e alcune rimesse per equini e ovini come la Cavallereccia Torlonia. La strada Circonfucense che \u00e8 lunga circa 52 chilometri circonda il bacino fucense ed \u00e8 connessa a 46 strade rettilinee, parallele e perpendicolari che raggiungono una lunghezza totale di circa 272 chilometri. Oltre ai 24 milioni di lire spesi per il solo prosciugamento furono impiegati altri 19 per le opere viarie primarie.\nNel 1886 per risolvere il problema della distanza tra i paesi e i terreni da coltivare furono realizzate tra Luco dei Marsi e Trasacco, 36 aziende inaugurate a cominciare dal 1890. Sempre in quegli anni fu costruita la strada che collega Napoli ad Avezzano e la linea ferroviaria Roma-Avezzano-Sulmona, mentre il progetto di ferrovia Rieti-Avezzano non fu mai realizzato.\nA Torlonia fu conferito il titolo di principe del Fucino e concessa una medaglia d'oro, inoltre fu elevato a titolo nobiliare di principe dal Re d'Italia, Vittorio Emanuele II.\nGrazie al Regio Decreto borbonico del 1852 fu accordata la concessione dello spurgo e della restaurazione del canale claudiano: il compenso era naturalmente in gran parte costituito dalle stesse terre bonificate. In questo modo il principe, diventato proprietario delle terre emerse per 99 anni, invit\u00f2 dalla provincia di Teramo, dalle Marche e dalla Puglia mezzadri ed agricoltori a cui vennero affidati gli appezzamenti.\nDal 1947 il principe Torlonia ha ricoperto il ruolo di presidente della banca del Fucino. Finalmente con la riforma agraria gli stessi mezzadri e alcuni braccianti marsicani divennero negli anni Cinquanta proprietari delle terre. L'economia di Avezzano gi\u00e0 in fase crescente per i servizi locali e la coltivazione di frutta, fece registrare un'ulteriore impennata grazie alle coltivazioni di ortaggi, carote, patate e barbabietole e grazie all'indotto che si venne a creare.\nIl terremoto del 13 gennaio 1915.\nPochi decenni dopo la bonifica del Fucino e nel pieno dello sviluppo socio-economico del territorio avvenne l'evento pi\u00f9 tragico, il terremoto del 13 gennaio 1915.\nColp\u00ec l'intera area della Marsica e le zone limitrofe di Abruzzo e Lazio. Il sisma, per forza distruttiva e numero di vittime, \u00e8 classificato tra i principali terremoti avvenuti nel territorio italiano. Caus\u00f2 30.519 morti secondo gli studi del servizio sismico nazionale. 10.700 vittime, pi\u00f9 dell'80% dei residenti, vi furono nella citt\u00e0 di Avezzano, prossima all'epicentro del sisma, che contava prima della scossa principale di magnitudo 7.0 (11\u00ba grado della scala Mercalli) poco pi\u00f9 di 13.000 abitanti. La tragedia avvenne alle ore 07:52:43.\nDanni si ebbero a Roma, distante circa 100 chilometri dall'epicentro, come pure nel Lazio meridionale, in particolare nel Sorano, in Molise e al confine della Campania; a Nord, nel Cicolano e nell'Aquilano e dalla Sabina alle Marche, infine ad Est, verso le province adriatiche. La scossa fu avvertita dalla Pianura padana alla Basilicata.\nL'Italia era pronta all'ingresso nella guerra contro l\u2019Austria che avvenne nel mese di maggio del 1915. Questo caus\u00f2 inevitabili problemi di ordine logistico nel continuare a prestare i gi\u00e0 difficili soccorsi. I militari alloggiati in tende provvisorie dovettero, infatti, partire in massa per il fronte. Molti furono i decessi tra i feriti costretti all'addiaccio nei paesi isolati e tra le montagne impervie, nei giorni rigidi e nevosi di quel periodo.\nI pochissimi sopravvissuti ad Avezzano, in gran parte feriti, rimasero senza tetto poich\u00e9 tutti gli edifici crollarono su s\u00e9 stessi, tranne il villino del cementista bolognese Cesare Palazzi, situato in via Garibaldi, non distante dalla stazione ferroviaria e diventato punto di riferimento per gli ingegneri che in seguito studiarono le tecniche costruttive adottare. Al villino \u00e8 stata applicata una targa commemorativa con su scritto \"Unica casa che ha resistito al terremoto del 13 gennaio 1915\". \nIl terremoto isol\u00f2 completamente la Marsica e l'entit\u00e0 e l'esatta zona geografica teatro del disastro arriv\u00f2 al Governo solamente nel tardo pomeriggio, complici anche i lenti mezzi di comunicazione dell'epoca.\nI soccorsi, partiti la sera del 13 gennaio arrivarono il giorno dopo, a causa dell'impraticabilit\u00e0 di ferrovia e strade causata da frane e macerie.\nPi\u00f9 di 9000 uomini, fra militari, enti e civili tra cui la Croce Rossa Italiana, i Bersaglieri e i volontari Scout del CNGEI, vennero impegnati per i soccorsi, il trasporto dei feriti negli ospedali e la distribuzione dei viveri. A coloro che si distinsero maggiormente fra i soccorritori, venne riconosciuta, in seguito, una medaglia di benemerenza, concessa dal duca di Genova, Tommaso di Savoia, nominato dal re, luogotenente generale del Regno d'Italia. L'evento sismico mise in evidenza l'impreparazione e, in parte, l'impotenza, dello Stato dinanzi ad un evento di tale gravit\u00e0. Erminio Sipari, deputato del collegio di Pescina, port\u00f2 in Parlamento la protesta di quelle vittime che si sarebbero potute salvare se i soccorsi fossero stati pi\u00f9 tempestivi.\nIl politico avezzanese Camillo Corradini, a cui con riconoscenza l'amministrazione comunale ha dedicato la principale strada del centro della citt\u00e0 ed un busto bronzeo, si prodig\u00f2 per favorire la ricostruzione. Liberale-crociano, divenne nel 1905 ispettore generale del Ministero della pubblica istruzione, mentre nel periodo 1908-1915 fu direttore generale della scuola primaria. Dopodich\u00e9 venne nominato Consigliere di Stato. Nel post-terremoto fu, infine, capo di Gabinetto nel Ministero degli Affari Interni. Grazie a lui notevoli fondi furono spostati sulle opere pubbliche della citt\u00e0 che pot\u00e9 essere ricostruita. Tra gli altri Don Orione giunse tempestivamente dopo il sisma e aiut\u00f2 gli orfani e le giovani ragazze rimaste senza famiglia. Determinanti furono anche le opere di Don Guanella e dell'allora vescovo dei Marsi, monsignor Pio Marcello Bagnoli.\nIl terremoto del 1915 interess\u00f2 un settore della catena appenninica fino ad allora caratterizzato da una sismicit\u00e0 giudicata a torto poco significativa. Come per tutti gli altri terremoti della zona, precedenti e successivi, la causa fu lo slittamento di una faglia, situata a sud-est della conca del Fucino. Avezzano, prima d'allora era una cittadina dinamica e fiorente di circa 13.000 abitanti: il prosciugamento del Fucino, avvenuto pochi decenni prima, faceva sentire positivi influssi sull'economia dell'area, nell'agricoltura e nel settore terziario.\nLa citt\u00e0 quasi completamente distrutta perse alcuni storici edifici, come la collegiata di San Bartolomeo e quasi tutte le chiese, i palazzi del centro storico, il palazzo Torlonia, il teatro Ruggeri, mentre il castello Orsini-Colonna sub\u00ec gravissimi danni.\nTuttavia la ricostruzione fu veloce. La Marsica fu una delle poche zone d'Italia a raggiungere tra il 1860 ed 1960 un incremento della popolazione pari al 150%, nonostante i 30.000 morti del terremoto, l'epidemia spagnola e le due devastanti guerre mondiali. Appena cinque anni dopo il sisma Avezzano recuper\u00f2 l'indice demografico, sfiorando nel 1921 i 12.000 abitanti.\n\"\u00ab Amico / la citt\u00e0 che laggi\u00f9 / alla tua vista si stende / non \u00e8 quella dei nostri padri / di essa non rest\u00f2 / pietra su pietra / nel primo mattino / del 13 gennaio 1915. / Questa ha un altro volto / nel quale l'antico / si rischiara / non nel disegno / troppo diverso / ma nella forza dell'uomo / che tosto / riprese a camminare \u00bb\"(epigrafe commemorativa sul memoriale del monte Salviano).\nLe apocalittiche immagini suscitate dal \"Giorno della grande ira\", come titol\u00f2 lo storico Antonio Falcone, resteranno per sempre impresse nelle menti di giovani ed anziani. Nessuno potr\u00e0 dimenticare la solidariet\u00e0 dei paesi europei, inclusa l'Austria, i cui rappresentanti di governo inviarono un messaggio ufficiale di solidariet\u00e0 al ministro degli affari esteri, Sidney Sonnino, l'arrivo dell'allora re d'Italia, Vittorio Emanuele III, le preghiere di Papa Benedetto XV, l'aiuto alle migliaia di orfani di San Luigi Orione e di San Luigi Guanella, l'opere di Ignazio Silone e Benedetto Croce.\nLa tragedia fu descritta attraverso varie opere come le cartoline d'epoca della collana di Furio Arrasich e i reportage e gli articoli dei cronisti e dei giornalisti dell'epoca giunti sul posto o il cortometraggio muto in bianco e nero, girato a manovella in Avezzano pochi giorni dopo il sisma dai cinematografi francesi dell'Istituto Gaumont, della durata di 6 minuti. Il documentario storico sul terremoto del 1915 dal titolo \"La Notte di Avezzano\", realizzato da Raffaello Di Domenico, \u00e8 stato proiettato per la prima volta il 13 gennaio 2011 presso il ristrutturato castello Orsini-Colonna. Contiene 150 foto d'epoca pre e post-sisma, dati di sismologia storica e alcune foto dell'ammiraglio statunitense J. Lansing Callan donate all'U.S. Geological Survey. Il cortometraggio \"Marsica un terremoto che ha settanta anni\" venne realizzato dalla regista Anna Maria Cavasinni per la Cineteca di Bologna nel 1982.\nNel 2015, in occasione delle celebrazioni commemorative del centenario, Poste Italiane ha emesso un francobollo speciale dedicato al terremoto della Marsica e l'istituto poligrafico e zecca dello Stato ha coniato la moneta con i simboli della tragedia e la rinascita di un popolo impressi su entrambi i lati.\nInfine l'istituto nazionale di geofisica e vulcanologia ha realizzato un documentario, in tre parti, dal titolo \"Le radici spezzate: Marsica 1915 - 2015\" in cui viene raccontata attraverso immagini e testimonianze il fenomeno della delocalizzazione, ovvero della ricostruzione in altri luoghi dei borghi montani distrutti dal sisma.\nLa prima guerra mondiale.\nAlcuni giovani avezzanesi ebbero salva la vita dal terremoto perch\u00e9 all'alba del 13 gennaio si trovarono in stazione in attesa del treno che li avrebbe condotti alla visita di leva militare. I contrari all'intervento militare dell'Italia interpretarono il terremoto di Avezzano come \"un avviso salutare che la Provvidenza divina d\u00e0 agli sconsigliati che vogliono la guerra\". Un'intera generazione di giovani che vers\u00f2 al terremoto un altissimo tributo venne tuttavia sottoposta ad un'ulteriore prova. Sfumata la possibilit\u00e0 di essere esonerati i giovani superstiti dovettero partecipare come soldati dell'esercito alla grande guerra. Molti di loro, oltre 2.000, persero la vita sul fronte, lungo l'Isonzo e sul Carso, si disse \"per difendere l'onore e i ruderi\", mentre una buona percentuale degli altri sopravvissuti per\u00ec a causa dell'epidemia spagnola.\nLa partecipazione obbligatoria o volontaria dei fanti marsicani alla prima guerra mondiale \u00e8 stata esaminata in chiave fortemente critica col fine di comprenderne il vero significato. L'entrata nel conflitto dei soldati fu caldeggiata dal poeta Gabriele D'Annunzio, dai futuristi e dagli studenti. La guerra caus\u00f2 oltre 800.000 morti, tra cui moltissimi giovani appartenenti alle classi 1878-1899.\nIl campo di concentramento riservato ai prigionieri austro-ungarici e ai soldati rumeni della Legione Romena d'Italia fu dislocato nella zona nord della citt\u00e0 su una superficie di circa 33 ettari. Avezzano quasi completamente distrutta dal terremoto del 13 gennaio 1915 rinacque anche grazie alla forza lavoro dei prigionieri austro-ungarici che realizzarono diverse opere pubbliche come le tre conche con le cisterne per approvvigionamento idrico, la pineta a nord della citt\u00e0, il rimboschimento del monte Salviano, i servizi viari cittadini e vari edifici, tra cui il villino Cimarosa che venne edificato lateralmente alla contemporanea chiesa della Madonna del Passo. Nel quartiere di Borgo Pineta sono visibili i resti di alcuni edifici e del campo che fu il pi\u00f9 grande del centro Italia.\nFin dalla istituzione del campo di concentramento era presente in localit\u00e0 Chiusa Resta, nella contemporanea via Piana, il cimitero degli austro-ungarici deceduti durante la prigionia. Tra il 1969 ed il 1991 furono riesumate quasi tutte le salme, circa 800, che vennero trasferite nel sacrario militare di Asiago. Nel 2007 a seguito della continua espansione edilizia di questa zona della citt\u00e0, si \u00e8 proceduto alla riesumazione degli ultimi resti e con una solenne cerimonia alla restituzione delle spoglie alle autorit\u00e0 estere.\nIl trasferimento della diocesi dei Marsi.\nFondata, secondo la tradizione, da San Marco Galileo e retta in seguito da San Rufino e suo figlio Cesidio nel III secolo, la Diocesi dei Marsi ha avuto, nei secoli, diversi spostamenti della \"cathedra episcopi\", dall'antica sede di Marruvium fino a quella definitiva di Avezzano.\nNel 1580, con una Bolla pontificia \"In suprema dignitatis\" di Papa Gregorio XIII la cattedra venne spostata dapprima dall'antica cattedrale di Santa Sabina (sita in Marruvio, presso la contemporanea San Benedetto dei Marsi) a Pescina, nella nuova cattedrale di Santa Maria delle Grazie, ove rimase fino ai primi anni del XX secolo. L'ultimo trasferimento della sede vescovile fu quello definitivo, da Pescina ad Avezzano. Questo evento attestato definitivamente il 16 gennaio del 1924 con la bolla \"Quo Aptius\" di Papa Pio XI, suscit\u00f2 non poche polemiche: i pescinesi intrapresero un fitto scambio epistolare con la curia per evitare il trasferimento. Tuttavia i prodromi per il trasferimento sembrano risalire addirittura a circa un secolo prima, nel 1816, quando Avezzano venne scelta come capoluogo di distretto: da quell'anno cominciarono i tentativi di spostare la sede della diocesi in citt\u00e0.\nNel 1843 gli avezzanesi riuscirono ad ottenere il consenso da Roma e da Napoli, ma non dal vescovo appena insediato, monsignor Michelangelo Sorrentino: quella del presule fu una scelta senza dubbio prudente, ma che non teneva conto della sempre pi\u00f9 inarrestabile ascesa di Avezzano al ruolo di capoluogo politico ed economico del territorio, di cui gi\u00e0 era il comune pi\u00f9 popoloso. In quegli anni cominciarono, tra l'altro, i lavori per il prosciugamento del Fucino e Alessandro Torlonia aveva posto il suo quartier generale proprio in citt\u00e0. Un altro tentativo importante fu nel 1884 quando, dopo l'unit\u00e0 d'Italia, tutte le faccende amministrative della curia cominciarono ad essere svolte dagli uffici civili di Avezzano, ma anche in questo caso le richieste dei suoi fedeli non furono soddisfatte.\nNel 1911 quando Pio Marcello Bagnoli venne ordinato vescovo ci si rese conto che la \"cathedra episcopi\" non poteva che trovare sede nel centro principale della Marsica. Cos\u00ec, dopo il terremoto del 1915, il vescovo spostatosi temporaneamente nel palazzo Ducale di Tagliacozzo, fu costretto a scegliere tra il ricostruire tutti gli uffici vescovili di Pescina o il costruirne di nuovi in Avezzano. Fu scelta la seconda possibilit\u00e0, ma il braccio di ferro tra Pescina e il vescovado continu\u00f2 fino al 1922, quando il \"Comitato per la difesa di Pescina\" diffuse un opuscolo intitolato \"Per la sede episcopale e per il seminario di Pescina - L'antica sede della cattedrale dell'Episcopato e del seminario dei Marsi\", in cui venne motivata la reazione dei pescinesi.\nIl vescovo rimase tuttavia irremovibile nella sua decisione confermata dalla succitata Bolla pontificia del 1924, la quale recita:\n\"Quo aptius dioecesis regimini prospiciatur, attentis etiam praesentis temporis adiunctis, Nos utile ac necessarium duximus episcopalem Marsorum sedem et cathedram transferre a civitate Piscina ad civitatem Aveanum, fere in medio Marsorum territorio sitam, dum Piscina in extremis est: et insuper propter vias ferreas praefata urbs Aveanum etiam faciliorem aditum commerciumque habet cum universa dioecesi. Quare, suppleto, quatenus opus sit, quorum intersit aut sua interesse praesumant, consensu, de Apostolicae potestatis plenitudine, a civitate Piscina sedem et cathedram episcopalem Marsorum, una cum Seminario et cum cathedrali Capitulo [...] ad urbem Aveanum transferimus, cum omnibus iuribus, privilegiis, honoribus et praerogativis, quibus ceterae episcopales sedes gaudent, reservato tamen antiquae ecclesiae Beatae Mariae Virginis ad Nives Piscinae titulo et honore concathedralis. Ecclesia autem Aveani exstruenda sub titulo S. Bartholomaei Apostoli, quum primum fuerit perfecta et consecrata, Cathedra erit pro Episcopis Marsorum; ibique etiam Capitulum cathedrale servitium chorale iuxta canonicas leges obibit. [...]\"\nUfficialmente intitolata ai Marsi la conferenza episcopale italiana modific\u00f2 nel 1986 il nome per ragioni burocratiche in \"Diocesi di Avezzano. Diocesis Marsorum\".\nLa seconda guerra mondiale.\nDurante il periodo fascista vi fu la risoluzione di problematiche ultradecennali che affliggevano il territorio della Marsica.\nFu completata la bonifica del lago del Fucino per volont\u00e0 di Benito Mussolini dato che in alcuni appezzamenti il terreno era tornato ad essere acquitrinoso. Il duce voleva sfruttare al meglio le potenzialit\u00e0 agricole della conca abruzzese anche per lo sviluppo dell'area di Avezzano. Benito Mussolini visit\u00f2 la citt\u00e0 l'11 agosto 1938 proveniente da Carsoli, nella piana del Cavaliere, dove assist\u00e9 alla fase finale delle manovre che sanzionarono il passaggio dalla divisione trinaria a quella binaria, ovvero il passaggio da tre reggimenti di fanteria e uno di artiglieria a due di fanteria e uno di artiglieria potenziata.\nAl centro degli interessi del vescovo dei Marsi, mons. Marcello Pio Bagnoli ci fu la ricostruzione della cattedrale di Avezzano, distrutta dal terremoto del 1915. I lavori iniziati da tempo rimasero per\u00f2 sospesi per anni fin quando il vescovo ruppe gli indugi rivolgendosi direttamente al capo del governo fascista, in quel tempo in visita ad un campo di addestramento dei giovani fascisti nella piana del Cavaliere. \nL'incontro avvenuto nel 1938 ad Avezzano tra Mussolini e il presule, sort\u00ec effetti positivi. Furono rapidamente reperiti i fondi, moltiplicate le maestranze, messe in azione diverse ditte appaltatrici. Fu cos\u00ec che il vecchio progetto precedentemente bocciato dal Genio civile venne ripreso con la cattedrale gi\u00e0 in fase di costruzione che pot\u00e9 essere ingrandita.\nNel 1942 alla presenza delle autorit\u00e0 e con il capo del governo in testa la nuova cattedrale dei Marsi edificata in piazza Risorgimento venne consacrata.\nDurante la seconda guerra mondiale, la vicina Celano, situata a pochi chilometri di distanza, ebbe la ventura di essere dichiarata sede ospedaliera e, come tale, immune da bombardamenti e da azioni di guerra. \nIl 15 settembre 1943 la vicina Paterno risent\u00ec del fatto che nella vicina Massa d'Albe si trovava il quartier generale tedesco per l'Italia centro-meridionale sotto la guida del generale Albert Kesselring di stanza al castello Orsini di Albe. Il territorio fu soggetto a due poderosi bombardamenti aerei da parte degli alleati che causarono distruzione e la morte di 43 civili e di circa 200 soldati tedeschi.\nPaterno fu soggetta ad attacchi miranti a colpire i convogli militari e i depositi di bombe. Per far saltare in aria uno di questi ultimi che si trovava nei pressi della fontana di Pietragrossa, il 10 novembre 1943, il paese sub\u00ec un devastante bombardamento. Qualche tempo dopo i ripari presenti sui monti sovrastanti furono utilizzati come rifugio da diversi prigionieri alleati fuggiti dal campo di concentramento di Avezzano.\nLa citt\u00e0 sub\u00ec pesanti bombardamenti dai \"Bomber group\" della dodicesima e quindicesima forza aerea degli Stati Uniti nei mesi di gennaio, marzo ed aprile del 1944. La nuova cattedrale danneggiata in modo non irrimediabile dai bombardamenti aerei del 22 e 23 marzo 1944 venne restaurata nell'immediato secondo dopoguerra. Fu per\u00f2 il 22 maggio del 1944 che Avezzano sub\u00ec il pi\u00f9 grave bombardamento che caus\u00f2 diverse vittime e distruzione, in particolare nella zona della stazione ferroviaria. Appena ricostruita dalla devastazione del sisma la citt\u00e0 fu distrutta nuovamente per oltre il 70% da diversi bombardamenti.\nIl 10 giugno 1944 Avezzano fu liberata dall'oppressione nazista dall'esercito della 2\u00aa Divisione Neozelandese.\nA causa della rappresaglie naziste e dei pesanti bombardamenti aerei degli alleati al comune di Avezzano fu concessa nel 1961 la Medaglia d'argento al merito civile conferita da Giovanni Gronchi con decreto del presidente della Repubblica.\nIl nuovo millennio.\nNonostante i disastri causati dal terremoto e dai bombardamenti del 1944, Avezzano fu ricostruita raggiungendo in pochi anni un notevole incremento demografico.\nNella citt\u00e0 moderna sono state valorizzate le risorse locali, potenziata l'imprenditoria agricola, incrementato il tessuto economico e industriale e si \u00e8 avuta una maggiore attenzione rispetto ai settori della cultura e del turismo.\nL'investimento nelle strutture scolastiche ha prodotto importanti effetti, la citt\u00e0 ospita il corso di laurea in scienze infermieristiche dell'universit\u00e0 degli Studi dell'Aquila, la sede distaccata della facolt\u00e0 di giurisprudenza dell'universit\u00e0 degli Studi di Teramo e il polo didattico dell'Universit\u00e0 telematica \"Pegaso\".\nSimboli di Avezzano.\nL'attuale stemma \u00e8 il decimo nella storia di Avezzano. \u00c8 stato riconosciuto nel 1994 dal presidente della Repubblica, Oscar Luigi Scalfaro.\nStemma: \"d'azzurro, al San Bartolomeo di carnagione, in maest\u00e0, aureolato d'oro, capelluto e barbuto di nero, mirante verso l'alto, i fianchi e parte delle gambe drappeggiati di rosso, il braccio destro alzato, la mano destra impugnante il coltello del martirio, posto in banda, con la punta all'ins\u00f9, d'argento, la spalla sinistra coperta dalla pelle del Santo, al naturale, pendente fino al fianco sinistro, attraversante il drappeggio, terminante con le mani e con il viso, rovesciati, il Santo sostenuto dalla pianura diminuita, d'oro. Ornamenti esteriori da citt\u00e0.\"\nGonfalone: \"drappo di giallo, riccamente ornato di ricami d'oro e caricato dallo stemma sopra descritto con la iscrizione centrata in oro, recante la denominazione della citt\u00e0, le parti in metallo ed i cordoni saranno dorati. L'asta verticale sar\u00e0 ricoperta di velluto giallo con bullette dorate poste a spirale. Nella freccia sar\u00e0 rappresentato lo stemma della citt\u00e0 e sul gambo inciso il nome. Cravatta con nastri ricolorati dai colori nazionali frangiati d'oro.\""}
{"id": "5320299", "revid": "396099", "url": "https://it.wikipedia.org/wiki?curid=5320299", "title": "Incrostazione calcarea", "text": "Un'incrostazione calcarea \u00e8 una patina dura, biancastra e gessosa che si deposita sulle superfici di elementi esposti al passaggio di acqua a contenuto calcareo, come ad esempio bollitori, resistenze per il riscaldamento dell'acqua, caldaie e impianti di riscaldamento che non subiscono una manutenzione accurata.\n\u00c8 spesso presente in tubature e zone di evaporazione di acqua dura. Oltre a comprometterne l'estetica, l'incrostazione calcarea pu\u00f2 seriamente limitare o compromettere il funzionamento di specifici componenti.\nOrigine.\nIl componente principale dell'incrostazione che si trova negli impianti di riscaldamento dell'acqua \u00e8 il carbonato di calcio, presente in quantit\u00e0 significative nelle acque dure, che contengono ioni calcio e spesso anche ioni magnesio e altri tipi di bicarbonato.\nVi \u00e8 un equilibrio tra il bicarbonato di calcio disciolto e il carbonato di calcio disciolto:\nCa2+ + 2HCO3\u2212 Ca2+ + CO32\u2212 + CO2 + H2O\ne tale equilibrio \u00e8 determinato dal rapporto carbonato/bicarbonato e non dal calcio. Notare che il CO2 \u00e8 disciolto nell'acqua.\nVi \u00e8 anche un equilibrio tra il biossido di carbonio disciolto (dis) e gassoso (g):\nCO2(dis) CO2(g)\nL'equilibrio del CO2 si sposta verso destra verso la frazione gassosa di CO2 quando sale la temperatura dell'acqua.\nQuando si scalda l'acqua che contiene carbonato di calcio disciolto, il CO2 gassoso lascia l'acqua determinando uno spostamento verso destra dell'equilibrio fra carbonato e bicarbonato, aumentando la concentrazione di carbonato disciolto.\nAumentando la concentrazione di carbonato, il carbonato di calcio precipita sotto forma di sale:\nCa2+ + CO32\u2212 CaCO3.\nAggiungendo acqua fredda contenente carbonato e bicarbonato di calcio e scaldandola, viene rilasciato altro CO2 gassoso, aumenta la concentrazione di carbonato e precipita altro carbonato di calcio.\nPrevenzione e rimozione.\nPer prevenire le incrostazioni si deve ricorrere all'addolcimento dell'acqua.\nPer rimuovere le incrostazioni si usano le formulazioni cosiddette anticalcare. Tipicamente sono dei composti acidi come l'acido cloridrico che reagiscono con la parte alcalina dell'incrostazione, producendo anidride carbonica e un sale solubile.\nGli acidi forti usati per rimuovere le incrostazioni possono essere pericolosi per gli occhi e la pelle. \u00c8 necessario inoltre evitare di combinare questi acidi con altre sostanze chimiche che potrebbero reagire producendo gas nocivi o reazioni violente.\nGli acidi utilizzati per disincrostare sono l'acido citrico, l'acido glicolico, l'acido cloridrico, l'acido fosforico, l'acido ammidosolfonico, l'acido acetico e l'acido solforico. "}
{"id": "5320303", "revid": "124123", "url": "https://it.wikipedia.org/wiki?curid=5320303", "title": "Ibrahim ibn Zarzar", "text": "Biografia.\nNon si sa se sia nato in Maghreb o nella penisola Iberica. Ibn Khald\u016bn lo cita la prima volta nel suo \"Kit\u0101b al-\u02bfibar\" (\"Il libro degli esempi storici\"), quando parla del proprio arrivo a Fez avvenuto nel 1354, Ibn Zarzar all'epoca era medico ed astrologo di corte del sultano merinide Ab\u016b \u02bfIn\u0101n F\u0101ris. Ibn Khald\u016bn si disse felice di aver incontrato Ibn Zarzar, con cui discusse di medicina. Ibn Khald\u016bn scrisse che viveva nel Ribat al-Yah\u016bd, che era allora il sobborgo degli ebrei di Fez. Poco tempo dopo abbandon\u00f2 il Marocco, raggiungendo il Sultanato di Granada, entrando al servizio del sultano nasride Mu\u1e25ammad V. \nNel 1356 Ab\u016b \u02bfIn\u0101n F\u0101ris mand\u00f2 una lettera a Ibn Zarzar, in cui gli chiedeva di tornare in Marocco e di rientrare al suo servizio, ma Ibn Zarzar non accett\u00f2.&lt;br&gt;\nDopo aver passato qualche anno alla corte nasride, dopo la detronizzazione di Mu\u1e25ammad V, temendo di essere accusato di aver preso parte al complotto e all'omicidio del visir Ibn Ridw\u0101n, Ibn Zarzar abbandon\u00f2 il Sultanato di Granada, e, grazie alla sua fama di medico e astronomo, nonch\u00e9 grazie ai buoni uffici di Mu\u1e25ammad V, riusc\u00ec a diventare medico, astronomo e astrologo alla corte di Pietro il Crudele di Castiglia. \nNel 1364 torn\u00f2 a Granada guidando una missione diplomatica per conto di Pietro il Crudele a Mu\u1e25ammad V, che nel frattempo era tornato al potere&lt;br&gt;\nSempre nel 1364, Mu\u1e25ammad V mand\u00f2 come ambasciatore in Castiglia Ibn Khald\u016bn, il quale incontr\u00f2 di nuovo Ibn Zarzar nell'Alc\u00e1zar di Siviglia, alla corte di Pietro. Fu Ibn Zarzar che parl\u00f2 a Ibn Khald\u016bn del comportamento e della personalit\u00e0 di Pietro e gli dette consigli su come comportarsi e come parlare con il monarca. Fu anche grazie ai consigli di Ibn Zarzar che Ibn Khald\u016bn riusc\u00ec ad ottenere il trattato di pace tra il Regno di Castiglia e il Sultanato di Granada.\nSuo figlio Moses sar\u00e0 medico di corte di Enrico IV di Castiglia."}
{"id": "5320319", "revid": "132266", "url": "https://it.wikipedia.org/wiki?curid=5320319", "title": "Annamaria Bernardini De Pace", "text": ""}
{"id": "5320322", "revid": "394", "url": "https://it.wikipedia.org/wiki?curid=5320322", "title": "Langermannia gigantea", "text": ""}
{"id": "5320325", "revid": "1805885", "url": "https://it.wikipedia.org/wiki?curid=5320325", "title": "Berto Monard", "text": "Libert A. G. Monard, pi\u00f9 comunemente conosciuto come Berto Monard \u00e8 uno dei pi\u00f9 conosciuti astrofili a livello mondiale: \u00e8 membro della AAVSO, sigla MLF, e nonostante sia solo un astronomo dilettante \u00e8 membro della Unione astronomica internazionale.\nBiografia.\nNato in Belgio risiede dal 1981 in Sudafrica dove ha lavorato nel campo della fotometria presso il \"National Metrology Laboratory\" del \"Council for Scientific and Industrial Research\" (CSIR), \u00e8 in pensione dal 2008.\nAttivit\u00e0 osservativa.\nMonard ha cominciato ad osservare nel 1990; in seguito si \u00e8 costruito un osservatorio astronomico, l'osservatorio Bronberg, a circa 40\u00a0km da Pretoria. Dal 2002 fa parte del CBA (Center for Backyard Astrophysics).\nMonard ha compiuto osservazioni in campi molto diversi dell'astronomia:"}
{"id": "5320327", "revid": "1086846", "url": "https://it.wikipedia.org/wiki?curid=5320327", "title": "Supercoppa del Belgio 2014", "text": "La Supercoppa del Belgio 2014 \u00e8 la trentacinquesima edizione della Supercoppa del Belgio.\nSi \u00e8 svolta in un incontro unico il 20 luglio del 2014 tra l', vincitore del campionato, e il , che ha trionfato nella coppa nazionale."}
{"id": "5320328", "revid": "1788047", "url": "https://it.wikipedia.org/wiki?curid=5320328", "title": "Stanley Cup playoff 1980", "text": "I playoff della Stanley Cup 1980 del campionato NHL 1979-1980 hanno avuto inizio l'8 aprile 1980. Le sedici squadre qualificate per i playoff, le migliori della lega al termine della stagione regolare, hanno giocato una serie di partite al meglio delle cinque per i quarti di finale, seguiti da turni al meglio delle sette per i quarti di finale e le semifinali. Le due formazioni rimaste hanno disputato una serie di partite al meglio delle sette per la conquista della Stanley Cup.\nCon l'espansione della lega da 17 a 21 squadre la NHL decise di allargare i playoff da 12 a 16 partecipanti rivoluzionando cos\u00ec il funzionamento dei playoff. Le formazioni vincitrici dell division non ricevettero pi\u00f9 il \"bye\" per il secondo turno e gli abbinamenti furono stabiliti in base alla classifica al termine della stagione regolare. Un'altra differenza rispetto alle stagioni precedenti fu che il primo turno venne allungato da tre a un massimo di cinque incontri. Gli Atlanta Flames si qualificarono per l'ultima volta nella loro storia ai playoff prima del trasferimento della franchigia a Calgary; solo nel 2007 i Thrashers riportarono i playoff ad Atlanta.\nSquadre partecipanti.\nTabellone.\nNel primo turno la squadra con il ranking pi\u00f9 alto della lega si sfida con quella dal posizionamento pi\u00f9 basso seguendo lo schema 1-16, 2-15, 3-14, 4-13, 5-12, 6-11, 7-10 e 8-9. Al termine del primo e del secondo turno gli accoppiamenti sono ristabiliti in base alla posizione ottenuta in stagione regolare, con la squadra migliore accoppiata con quella peggiore. Nel corso dei playoff il fattore campo fu determinato dai punti ottenuti al termine della stagione regolare. Nel primo turno, al meglio delle cinque gare, si segu\u00ec il formato 2-2-1. Nelle altre serie, al meglio delle sette sfide, si segu\u00ec il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nFinale Stanley Cup.\nLa finale della Stanley Cup 1980 \u00e8 stata una serie al meglio delle sette gare che ha determinato il campione della National Hockey League per la stagione 1979-80. I New York Islanders hanno sconfitto i Philadelphia Flyers in sei partite e si sono aggiudicati la Stanley Cup per la prima volta nella loro storia.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta tabella elenca i cinque migliori portieri dei playoff per media di gol subiti con almeno quattro partite disputate."}
{"id": "5320329", "revid": "287204", "url": "https://it.wikipedia.org/wiki?curid=5320329", "title": "248P/Gibbs", "text": "248P/Gibbs \u00e8 una cometa periodica appartenente alla famiglia delle comete gioviane.\nStoria della scoperta.\nScoperta per la prima volta nel 1996 \u00e8 stata ritenuta un asteroide ed ha ricevuto una designazione provvisoria di tipo asteroidale, '. Nel 2010 al successivo passaggio al perielio inizialmente \u00e8 stata nuovamente ritenuta un asteroide e ha ricevuto ben cinque designazioni provvisorie asteroidali conseguenti ad altrettante riscoperte, ', ', ', ' e ', infine \u00e8 stata scoperta da Gibbs e riconosciuta finalmente essere una cometa."}
{"id": "5320331", "revid": "155634", "url": "https://it.wikipedia.org/wiki?curid=5320331", "title": "Eastern Basketball Association 1975-1976", "text": "La stagione EBA 1975-76 fu la 30\u00aa della Eastern Basketball Association. Parteciparono 7 squadre in un unico girone.\nRispetto alla stagione precedente si aggiunsero i Lancaster Red Roses, i Long Island Sounds e i Trenton Capitols. I Wilkes-Barre Barons ripresero le operazioni. I Cherry Hill Rookies scomparvero. I Syracuse Centennials non terminarono la stagione e vennero classificati all'ultimo posto."}
{"id": "5320348", "revid": "287204", "url": "https://it.wikipedia.org/wiki?curid=5320348", "title": "Long Island Sounds", "text": "I Long Island Sounds sono stati una franchigia di pallacanestro della EBA, con sede a Long Island, nello Stato di New York, attivi tra il 1975 e il 1976.\nNella loro unica stagione terminarono con un record di 8-15, non qualificandosi per i play-off. Scomparvero al termine del campionato."}
{"id": "5320349", "revid": "287204", "url": "https://it.wikipedia.org/wiki?curid=5320349", "title": "Diego Velazquez", "text": ""}
{"id": "5320351", "revid": "287204", "url": "https://it.wikipedia.org/wiki?curid=5320351", "title": "Trenton Capitols (1975-1976)", "text": "I Trenton Capitols sono stati una franchigia di pallacanestro della EBA, con sede a Trenton, nel New Jersey, attivi tra il 1975 e il 1976.\nNella loro unica stagione terminarono con un record di 6-16, non qualificandosi per i play-off. Scomparvero al termine del campionato."}
{"id": "5320355", "revid": "339392", "url": "https://it.wikipedia.org/wiki?curid=5320355", "title": "\u00c9lisabeth-Louise Vig\u00e9e-Lebrun", "text": ""}
{"id": "5320356", "revid": "339392", "url": "https://it.wikipedia.org/wiki?curid=5320356", "title": "Elisabeth-Louise Vig\u00e9e-Lebrun", "text": ""}
{"id": "5320369", "revid": "36426", "url": "https://it.wikipedia.org/wiki?curid=5320369", "title": "Giovan Battista Pittoni", "text": ""}
{"id": "5320374", "revid": "36426", "url": "https://it.wikipedia.org/wiki?curid=5320374", "title": "William Adolphe Bouguereau", "text": ""}
{"id": "5320377", "revid": "86599", "url": "https://it.wikipedia.org/wiki?curid=5320377", "title": "Irwin Horowitz", "text": "Ha ottenuto due baccellierati in fisica e in scienze terrestri, atmosferiche e planetarie nel 1986. Ha conseguito il master e il dottorato in astronomia rispettivamente nel 1992 e nel 1994. Successivamente ha anche ottenuto un baccellierato e un master in ingegneria elettrica nel 2003 e nel 2005. Ha insegnato in vari istituti di istruzione superiore.\nIl Minor Planet Center gli accredita la scoperta dell'asteroide 9837 Jerryhorow effettuata il 12 gennaio 1986.\nCollegamenti esterni.\nScheda di Irwin Horowitz dal sito del College del Western Idaho"}
{"id": "5320379", "revid": "332094", "url": "https://it.wikipedia.org/wiki?curid=5320379", "title": "Bristol Type 135", "text": ""}
{"id": "5320380", "revid": "332094", "url": "https://it.wikipedia.org/wiki?curid=5320380", "title": "Bristol Type 142", "text": ""}
{"id": "5320381", "revid": "332094", "url": "https://it.wikipedia.org/wiki?curid=5320381", "title": "Bristol Type 143", "text": ""}
{"id": "5320382", "revid": "332094", "url": "https://it.wikipedia.org/wiki?curid=5320382", "title": "Bristol Type 149", "text": ""}
{"id": "5320384", "revid": "332094", "url": "https://it.wikipedia.org/wiki?curid=5320384", "title": "Bristol Type 160", "text": ""}
{"id": "5320391", "revid": "697352", "url": "https://it.wikipedia.org/wiki?curid=5320391", "title": "3\u00ba Reggimento Cavalleria dell'Aria &quot;Aldebaran&quot;", "text": ""}
{"id": "5320393", "revid": "86599", "url": "https://it.wikipedia.org/wiki?curid=5320393", "title": "255019 Fleurmaxwell", "text": "255019 Fleurmaxwell \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 3,1010144\u00a0UA e da un'eccentricit\u00e0 di 0,1796962, inclinata di 1,48231\u00b0 rispetto all'eclittica.\nL'asteroide \u00e8 dedicato alla pattinatrice lussemburghese Fleur Maxwell."}
{"id": "5320410", "revid": "1305772", "url": "https://it.wikipedia.org/wiki?curid=5320410", "title": "B\u00e9la Husz", "text": "Husz fu professore presso la Facolt\u00e0 di Scienze Orticole della Corvinus University di Budapest.\nBiografia.\nIn giovent\u00f9, grazie ad una borsa della Fondazione Rockefeller, pot\u00e9 studiare per due anni negli Stati Uniti d'America.\nLavor\u00f2 presso la sede di Saint Paul dell'Universit\u00e0 del Minnesota collaborando con Stakman; i risultati in ambito della fisiologia e dell'ecologia della ruggine del grano destarono grande attenzione nel mondo.\nSuccessivamente Husz studi\u00f2 con Shear a Washington presso l'Istituto di Patologia delle Piante. A questo periodo segu\u00ec un soggiorno di studio in California, dove apprese lo stato dell'arte della pratica fitosanitaria.\nGrazie al suo viaggio negli Stati Uniti, Husz introdusse un nuovo modo di valutare la protezione delle piante dalle patologie, focalizzandosi sull'eziologia e l'ecologia delle colture. Fino ad allora, la protezione delle colture era basata sulla sintomatologia.\nIl suo accurato lavoro \u00e8 disponibile nelle oltre 400 pubblicazioni principalmente riguardanti la micologia.\nTra le specie da lui descritte si ricorda \"Coniothyrium prunicola\" ."}
{"id": "5320414", "revid": "1494169", "url": "https://it.wikipedia.org/wiki?curid=5320414", "title": "Giovanni Caccamo", "text": ""}
{"id": "5320415", "revid": "203434", "url": "https://it.wikipedia.org/wiki?curid=5320415", "title": "Anticalcare", "text": ""}
{"id": "5320416", "revid": "70845265", "url": "https://it.wikipedia.org/wiki?curid=5320416", "title": "Esme de Villiers", "text": ""}
{"id": "5320418", "revid": "599013", "url": "https://it.wikipedia.org/wiki?curid=5320418", "title": "Ettore Palmiro Pedroni", "text": "Biografia.\nEsponente della Democrazia Cristiana, \u00e8 candidato alla Camera nel 1983 per la IX Legislatura nel collegio di Mantova, senza risultare eletto. Sostituisce poi a Montecitorio il deputato Silvestro Ferrari, morto nel 1986. Rimane a Montecitorio fino alla fine della Legislatura nel 1987.\nSuccessivamente lavora per la Banca Popolare di Cremona."}
{"id": "5320428", "revid": "57342", "url": "https://it.wikipedia.org/wiki?curid=5320428", "title": "Giorgio Tombesi", "text": "Deputato democristiano dal 1976 al 1983."}
{"id": "5320430", "revid": "76963", "url": "https://it.wikipedia.org/wiki?curid=5320430", "title": "Michel du Bec-Crespin", "text": "Biografia.\nNato a Mortemer in Normandia, era figlio di Jean de Bec, barone di Boury, e di Thiphaine Paon. Il suo cognome viene riportato nei documenti anche come \"Becco\", \"Beton\" o \"du Bech\". Diacono della chiesa di Saint-Quentin in Normandia, fu poi arcidiacono del capitolo della cattedrale di Parigi.\nFu nominato cardinale da papa Clemente V nel concistoro del 13 dicembre 1312 con il titolo di Santo Stefano al Monte Celio. Partecip\u00f2 al conclave del 1314-1316 che elesse papa Giovanni XXII.\nMor\u00ec il 30 agosto 1318 ad Avignone e fu sepolto nella cappella di San Michele, da lui stesso fatta costruire, posta sul lato sinistro del coro della cattedrale di Notre-Dame di Parigi."}
{"id": "5320432", "revid": "729019", "url": "https://it.wikipedia.org/wiki?curid=5320432", "title": "Effetto Robin Hood", "text": "L\u2019effetto Robin Hood in economia \u00e8 il fenomeno per cui il reddito totale della popolazione viene ridistribuito al fine di ridurre la disuguaglianza economica. Prende il nome dal celebre Robin Hood, la cui leggenda narra rubasse ai ricchi per dare ai poveri.\nCause dell'effetto Robin Hood.\nL'effetto Robin Hood pu\u00f2 essere provocato da diversi tipi di decisioni economiche o politiche, il cui scopo non \u00e8 necessariamente la riduzione della disuguaglianza economica. L'articolo ne elenca alcune.\nSviluppo nazionale.\nSimon Kuznets affermava che una dei fattori che influenzano maggiormente il grado di disuguaglianza economica \u00e8 lo stadio di sviluppo economico di un paese. La teoria di Kuznets propugna che la relazione tra il reddito e la disuguaglianza segua l'andamento della curva in figura. Quella teoria enuncia che paesi con un basso livello di sviluppo abbiano una ripartizione delle ricchezza relativamente equa.\nPi\u00f9 una nazione si sviluppa, pi\u00f9 acquisisce capitale, e i proprietari di tale capitale avranno pi\u00f9 benessere e guadagni, il che porta alla disuguaglianza. Col passare del tempo alcuni meccanismi come l'effetto trickle-down e i programmi per il benessere sociale porteranno al verificarsi dell'effetto Robin Hood e la ridistribuzione della ricchezza ai poveri. Di conseguenza le nazioni pi\u00f9 sviluppate avranno un grado di disuguaglianza minore.\nSistema di imposte non proporzionale.\nMolti paesi hanno un sistema d'imposte secondo cui gli stipendi pi\u00f9 bassi sono tassati in piccola parte o per nulla, mentre i lavoratori con stipendi pi\u00f9 alti sono soggetti a una tassazione pi\u00f9 elevata sui guadagni oltre una certa soglia. Tale sistema \u00e8 detto progressivit\u00e0. Questo meccanismo fa s\u00ec che la parte pi\u00f9 benestante della popolazione paghi una quota maggiore di tasse sul proprio stipendio, contribuendo pi\u00f9 o meno indirettamente a sussidiare i meno ricchi e portando cos\u00ec all'effetto Robin Hood.\nNello specifico, una tassatura progressiva prevede che l'aliquota fiscale sulle tasse aumenti all'aumentare del capitale tassato.\nFinanziamenti nella telefonia mobile.\nIn molti paesi in via di sviluppo, le reti di telefonia mobile subiscono moltissimo gli effetti delle economie di rete, tale effetto viene corretto in parte fornendo contratti finanziati attraverso l'aumento dei prezzi per il trasferimento delle chiamate da una compagnia all'altra. In questo modo, i meno abbienti possono accedere ai servizi di telecomunicazione spesso gratuitamente per via di tariffe prepagate). I costi aggiuntivi sono ripartiti sui clienti che chiamano questi nuovi abbonati; infatti coloro che chiamano sono spesso i pi\u00f9 agiati. Di conseguenza, nonostante non vi sia un diretto trasferimento di denaro, si verifica un fortissimo effetto Robin Hood, per cui i pi\u00f9 ricchi finanziano i pi\u00f9 poveri."}
{"id": "5320443", "revid": "793215", "url": "https://it.wikipedia.org/wiki?curid=5320443", "title": "Rosario Lacerenza", "text": "Biografia.\nRosario Lacerenza inizia all'et\u00e0 di sei anni a studiare teoria musicale, prima sotto la guida del padre, e poi con il maestro Antonio Todaro e studia pianoforte con il maestro Armando Bacci. Ben presto divenne direttore della banda dei giovani nella sua citt\u00e0 natale. Dal 1936 ha studiato presso l'Accademia Nazionale di Santa Cecilia di Roma con Alfredo Palombi, Cesare Dobici e Maria Grazia Vinardi. Si arruola nell'Aeronautica militare, e qui costituisce l'orchestra Azzurra. Con questa orchestra tiene concerti in caserme ed ospedali, fornendo le registrazioni per la societ\u00e0 emittente Ente Italiano per le Audizioni Radiofoniche (EIAR) presso la Radio di Roma.\nDopo la seconda guerra mondiale la sua attivit\u00e0 \u00e8 continua, alternata tra banda, orchestra sinfonica e teatro lirico. Tra queste ha diretto: l'orchestra sinfonica regionale siciliana, l'orchestra salentina del conservatorio di Lecce, l'orchestra dei balletti classici di Fiesole, l'orchestra lirico-sinfonica di Chieti, l'orchestra lirico-sinfonica di Pergolesi di Roma, divenne direttore di varie bande come la Banda della Citt\u00e0 di Tagliacozzo nel 1946 , della Banda Musicale \"La Comunella\" di Comunanza nel 1946-1947, della Associazione Musicale Bandistica \"Giovanni Pierluigi da Palestrina\" nel 1948-1956, dell'orchestra di fiati \"Giovan Giovanni Tommaso Cimello\" di Monte San Giovanni Campano nel 1957-1958 e della Banda Musicale \"G. Verdi\" di Tolfa nel 1958. E poi ancora dei concerti bandistici di S. Ferdinando di Puglia, Albano Laziale, Capena, Casape, Morlupo, Palestrina, Poli, S. Paolo dei Cavalieri, Fara in Sabina e della Banda Giacomo Puccini di Roma. \n\u00c8 stato il direttore dell'Orchestra del Campidoglio, formata da membri della Vigili Urbani della citt\u00e0 di Roma (1958), dell'Orchestra lirico-sinfonica dell'Accademia di Lettere, Arti e delle Scienze (1959), dell'orchestra di Lecce (1961), dell'orchestra del Festival Opera Firenze Maggio Musicale Fiorentino (1961), dell'opera e dell'orchestra sinfonica di Pescara (1961-1963 e 1965-1967) e Roma (1964), dell'orchestra \"Pergolesi\" di Roma (1968) e dell'orchestra del Teatro Petruzzelli di Bari (1971).\nNel 1967 \u00e8 stato nominato consulente musicale per la Radiotelevisione Italiana (RAI) a Roma. L'editore musicale Ricordi gli commission\u00f2 l'opera \"L'Idiota\" (The Idiot), op. 307 di Luciano Chailly (Direttore artistico della Scala di Milano) , che fu poi rappresentata a Roma al teatro dell'Opera durante la stagione lirica 1968-1969.\nNel 1969 dirige la prima della sinfonia \"La finta ritrosia\" del compositore locale Salvatore Fighera a Gravina in Puglia. Nello stesso anno \u00e8 diventato direttore della Banda Concerto Musicale Citt\u00e0 di Trinitapoli. Nel 1974 fonda a Sonnino l'Istituto musicale sonninese \"Amleto Lacerenza\", dove era anche il direttore del Concerto bandistico \"Vincenzo Bellini\" di Sonnino . Dal 1978, \u00e8 stato direttore del Concerto Filarmonico \"Enrico Ugolini\" di Marino. Nel 1981 divenne insegnante presso la scuola di musica alta e direttore della Banda Musicale Citt\u00e0 di Fiuggi . Dal 1989, ha diretto l'Orchestra Filarmonica di Matera.\nOltre ad adattamenti di selezioni d'opera e altri lavori di musica classica per banda, ha anche composto musica per orchestra, per concerto bandistico e per musica da camera. Ha elaborato per l'allora Ministero dello spettacolo le opere \"Don Carlo\" di Pasquale Bona e \"La Vestale\" di Saverio Mercadante.\nHa insegnato Storia della Musica presso il Liceo classico del San Giuseppe de Merode di Villa Flaminia in Roma."}
{"id": "5320448", "revid": "37401", "url": "https://it.wikipedia.org/wiki?curid=5320448", "title": "D'Alembert", "text": ""}
{"id": "5320452", "revid": "554814", "url": "https://it.wikipedia.org/wiki?curid=5320452", "title": "Roberto Leoni", "text": "Biografia.\nRoberto Leoni ha scritto pi\u00f9 di 70 sceneggiature, tra le quali quelle di film come \"Santa Sangre\" di Alejandro Jodorowsky che \u00e8 stato inserito nella Lista dei 500 migliori film della storia secondo l'Empire, \"Mio caro assassino\" di Tonino Valerii citato anche da Quentin Tarantino, \"Un uomo da rispettare\" con Kirk Douglas, \"Gli esecutori\" con Roger Moore, \"Casablanca Express\" con Jason Connery, \"California\" con Giuliano Gemma, Come una rosa al naso con Vittorio Gassman e Ornella Muti, Vieni avanti cretino di Luciano Salce con Lino Banfi.\nLeoni ha scritto e diretto film per la TV e per il cinema (tra cui \"Favola crudele\" con John Savage e Claudia Gerini e \"Dalla parte giusta\" con Catherine Spaak e Luca Ward) ed anche cortometraggi \"pro bono\" contro la droga, contro i femminicidi come \"A Heart in the Drawer\" con il patrocinio di Amnesty International Italia e contro qualunque discriminazione, come \"Memory Island\" che con i patrocini dell'Ucei - Unione delle Comunit\u00e0 Ebraiche Italiane e dell\u2019UCOII - Unione delle comunit\u00e0 e organizzazioni islamiche in Italia e con il placet della Comunit\u00e0 di Sant'Egidio riunisce le rappresentanze delle tre principali religioni monoteistiche in un accordo contro ogni persecuzione religiosa, razziale e politica.\nDa agosto 2017 recensisce film in uscita e classici nel suo talk show \"Roberto Leoni Movie Reviews\".\nIl suo ultimo film \u00e8 il thriller metafisico \"De Serpentis Munere - Il dono del serpente\". prodotto da Mario D'Andrea, con Guglielmo Scilla, Alexandra Dinu, Benjamin Stender e Valentina Reggio. "}
{"id": "5320458", "revid": "88740", "url": "https://it.wikipedia.org/wiki?curid=5320458", "title": "Associazione Calcio Monza 1935-1936", "text": "Questa voce raccoglie le informazioni riguardanti l'Associazione Calcio Monza nelle competizioni ufficiali della stagione 1935-1936.\nStagione.\nIl fascio monzese nomina quale presidente Giuseppe Vigan\u00f2, importante esponente delle camicie nere. \nSono passati 6 anni da quando il Monza assunse quale il primo allenatore Ettore Reynaudi (1929). Sciolta perci\u00f2 la Commissione Tecnica, viene scelto a condurre i biancorossi Leopoldo Conti. \nNella sua piena maturazione calcistica Giovanni Arosio realizza 24 reti, dando un importante contributo alla squadra che termina il campionato nelle prime posizioni di classifica.\nRosa.\nImpegnati al servizio militare obbligatorio: Costantino Sala e Francesco Frigerio."}
{"id": "5320459", "revid": "1543377", "url": "https://it.wikipedia.org/wiki?curid=5320459", "title": "Sonata (Stravinskij)", "text": "La Sonata per Pianoforte o nel titolo originale francese, Sonate pour piano, \u00e8 una composizione di Igor' F\u00ebdorovi\u010d Stravinskij del 1924. \nStoria.\nStravinskij compose questa Sonata quando si trovava a Biarritz e Nizza; l'inizi\u00f2 il 21 agosto del 1924 e la complet\u00f2 il 21 Ottobre di quell'anno.. Dopo aver completato il \"Concerto per pianoforte e strumenti a fiato\" e memore della parte notevole data a questo strumento nella partitura de Les noces, il musicista si sentiva attratto sempre pi\u00f9 dal suo timbro e decise di comporre un brano in pi\u00f9 parti per pianoforte solo. Egli decise di chiamarlo \"sonata\" senza alcun riferimento alla forma classica, ma riallacciandosi al significato originale che indica un pezzo destinato al essere \"suonato\" e non \"cantato\". La prima fu eseguita dal compositore stesso al Festival di Donaueschingen nel mese di Luglio del 1925.. Fu pubblicata nel 1925 da l\u2019\"Edition Russe de Musique\". \u00c8 dedicata alla principessa Edmond de Polignac, Winnaretta Singer.\nStruttura.\nLa sonata \u00e8 composta da tre movimenti ed un'esecuzione dura mediamente tra i 9 e gli 11 minuti. I movimenti sono:\nIn alcune registrazioni il primo movimento riporta il titolo \"Moderato\", e il terzo \"Allegro moderato\"; comunque, questi titoli, o indicazioni agogiche, non sono presenti nello spartito originale.\nAnalisi.\nIl primo e il terzo movimento sono in relazione tra loro: entrambi condividono le stesse indicazioni metronomiche ed entrambi sono in Forma-sonata, ciascuno con la sua Ripresa; inoltre, riguardo al materiale tematico, il primo tema suonato all'unisono dalle due mani all'inizio, a due ottave di distanza, si ripresenta nuovamente nella coda dell'ultimo movimento trasformato ed accentuato dalla parte ritmica. Il primo movimento sovrappone terzine e crome, mentre il terzo movimento, simile ad una invenzione, consiste di sedicesimi che lo rendono pi\u00f9 animato. Il secondo movimento si avvicina ai movimenti lenti di Beethoven, che Stravinskij definiva uno dei \"pi\u00f9 grandi geni musicali\" ed \u00e8 un brano di grande intensit\u00e0 dove il musicista sembra sempre alternarsi, ora abbandonandosi a slanci espressivi, ora a rientrare subitaneamente con aspetti pi\u00f9 tecnici di scale e trilli, realizzando in questo brano un affascinante gioco di luci ed ombre."}
{"id": "5320462", "revid": "37401", "url": "https://it.wikipedia.org/wiki?curid=5320462", "title": "Dinomenide", "text": ""}
{"id": "5320466", "revid": "125471706", "url": "https://it.wikipedia.org/wiki?curid=5320466", "title": "Conclave del 1303", "text": "Il conclave del 1303 venne convocato a seguito della morte del papa Bonifacio VIII e si tenne nel Palazzo Apostolico Vaticano.\nSi concluse con l'elezione di Nicola Boccassini, vescovo di Ostia e Velletri, che assunse il nome di Benedetto XI.\nCardinali presenti al conclave.\nAl conclave presero parte tutti i cardinali aventi diritto:\nAltri due cardinali, Giacomo e Pietro Colonna, erano stati deposti da papa Bonifacio VIII e quindi non presero parte al conclave\nSvolgimento del conclave.\nCarlo II di Napoli, che controllava Roma militarmente, fece rinchiudere i cardinali elettori nella Basilica di San Giovanni in Laterano il giorno dopo dei funerali di Bonifacio VIII. L'oltraggio e la cattura di Bonifacio VIII da parte di armati francesi e della famiglia Colonna fecero in modo che nessun cardinale pensasse di eleggere un nuovo papa ostile a Filippo IV di Francia.\nNicola Boccasini, frate domenicano, fu eletto all'unanimit\u00e0 al primo scrutinio e scelse il nome di \"Benedetto XI\". La sua scelta della numerazione indica che considerava l'antipapa Benedetto X come papa legittimo.\nBoccasini era s\u00ec italiano, ma non romano, e perci\u00f2 fu considerato neutrale nelle dispute tra le famiglie romane e nelle rivalit\u00e0 internazionali tra Carlo II e Filippo IV. Benedetto XI si rifiut\u00f2 di scomunicare sia Filippo IV che la famiglia Colonna, ma allo stesso tempo si rifiut\u00f2 di ritornare ai Colonna le propriet\u00e0 che le erano state confiscate da Bonifacio VIII."}
{"id": "5320476", "revid": "767487", "url": "https://it.wikipedia.org/wiki?curid=5320476", "title": "Charles John Krieger", "text": "Il Minor Planet Center gli accredita la scoperta dell'asteroide 8604 Vanier effettuata il 12 agosto 1929."}
{"id": "5320477", "revid": "86599", "url": "https://it.wikipedia.org/wiki?curid=5320477", "title": "255073 Victoriabond", "text": "255073 Victoriabond \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,9320285\u00a0UA e da un'eccentricit\u00e0 di 0,0962490, inclinata di 3,03756\u00b0 rispetto all'eclittica.\nL'asteroide \u00e8 dedicato alla presentatrice australiana Victoria Bond."}
{"id": "5320492", "revid": "31886", "url": "https://it.wikipedia.org/wiki?curid=5320492", "title": "Annunciazione (Carpaccio)", "text": ""}
{"id": "5320504", "revid": "53508", "url": "https://it.wikipedia.org/wiki?curid=5320504", "title": "Prison Architect", "text": "Prison Architect \u00e8 un videogioco gestionale sviluppato dalla software house britannica Introversion Software in cui il giocatore deve affrontare la costruzione e la gestione di una prigione statunitense.\nDal 25 settembre 2012 il titolo \u00e8 disponibile nella versione alpha ad accesso anticipato su Steam con aggiornamenti mensili, con un guadagno di oltre 10,7 milioni di dollari per pi\u00f9 di copie vendute a gennaio 2014.\nL'8 gennaio 2019 i diritti del gioco vengono acquistati dalla Paradox Interactive.\nModalit\u00e0 di gioco.\n\"Prison Architect\" si presenta con una grafica 2D e visuale dall'alto. Il giocatore \u00e8 responsabile della gestione di diversi aspetti della prigione da mantenere, come la costruzione delle celle, delle strutture e dei servizi rappresentati dall'impianto elettrico e idrico, l'assunzione del personale dedicato alle mansioni di vigilianza, costruzione e amministrazione, oltre che dello staff incaricato della cucina, della pulizia degli ambienti interni ed esterni e dell'infermeria: l'assunzione del personale \u00e8 necessaria non solo per il buon mantenimento della struttura carceraria ma anche per sbloccare ulteriori funzioni e posizioni nello staff.\nIl giocatore inoltre deve far fronte alle spese di gestione mantenendo al contempo buono il morale dei detenuti, in modo da eliminare o quantomeno contrastare le possibili cause che possano generare fenomeni di rivolta: a tal fine \u00e8 possibile impegnare i prigionieri in lavori manuali, costruire una classe per il reinserimento sociale, garantire spazi ricreativi per il tempo libero, dare modo di poter vedere o contattare i famigliari, riservare un luogo per soddisfare il bisogno di spiritualit\u00e0, ecc...\nEscape mode.\nDalla prima versione ufficiale del gioco \u00e8 stata aggiunta una modalit\u00e0 extra che ha come scopo scappare dalla prigione.\nIl giocatore dovr\u00e0 eseguire azioni importanti per guadagnare reputazione, che servir\u00e0 a migliorare le abilit\u00e0 e trovare compagni per la fuga.\nSi ha inoltre l'abilit\u00e0 di rubare, collezionare, nascondere e ovviamente utilizzare oggetti. Si possono trovare armi, chiavi delle celle, utensili per scavare ecc...\nPer vincere \u00e8 sufficiente uscire dalla mappa.\nSviluppo.\nLa versione alpha \u00e8 stata resa disponibile il 25 settembre 2012 e da febbraio 2013 \u00e8 stata aggiornata 35 volte; l'ultimo aggiornamento, denominato \"Alpha 35\", \u00e8 avvenuto il 30 luglio 2015.\nIl 30 gennaio 2015 Introversion Software ha annunciato che il gioco \u00e8 stato acquistato da pi\u00f9 di un milione di utenti, annunciando inoltre lo sviluppo di una versione mobile del gioco. Il 6 ottobre 2015 il gioco \u00e8 uscito dall'accesso anticipato.\nDLC.\nI DLC sviluppati per il gioco sono:"}
{"id": "5320517", "revid": "1573940", "url": "https://it.wikipedia.org/wiki?curid=5320517", "title": "Zametopias", "text": "Zametopias \u00e8 un genere di ragni appartenente alla famiglia Thomisidae.\nDistribuzione.\nLe due specie note di questo genere sono state rinvenute in Sudafrica e sull'isola indonesiana di Sumatra\nTassonomia.\nNon sono stati esaminati esemplari di questo genere dal 2015.\nA febbraio 2015, si compone di 2 specie:"}
{"id": "5320522", "revid": "62004", "url": "https://it.wikipedia.org/wiki?curid=5320522", "title": "Jempy Drucker", "text": ""}
{"id": "5320523", "revid": "438678", "url": "https://it.wikipedia.org/wiki?curid=5320523", "title": "Swiss Leaks", "text": "Swiss Leaks o SwissLeaks (dall'inglese leak \u00abperdita\u00bb, \u00abfuga [di notizie]\u00bb) \u00e8 il nome di un'inchiesta giornalistica di un gigantesco schema di evasione fiscale posto in essere con la conoscenza e l'incoraggiamento della banca multinazionale britannica HSBC tramite la propria controllata svizzera, HSBC Private Bank (Svizzera).\nGli investigatori sostengono che 180,6 mld di euro siano passati attraverso conti aperti presso la HSBC di Ginevra da oltre 100.000 clienti e 20.000 societ\u00e0 offshore tra novembre 2006 e marzo 2007. \nI dati per questo periodo provengono da file rubati alla HSBC Private Bank da Herv\u00e9 Falciani (ingegnere del software, gi\u00e0 membro dello staff della HSBC di Ginevra), e consegnati alle autorit\u00e0 francesi alla fine del 2008.\nLe informazioni divulgate sono state definite \"la pi\u00f9 grande fuga di notizie nella storia del settore bancario svizzero\".\nNel febbraio 2015 il sito web del Consorzio Internazionale dei Giornalisti Investigativi (ICIJ) ha rilasciato informazioni sui conti bancari in Svizzera sotto il titolo 'Swiss Leaks: Murky Cash Sheltered by Bank Secrecy'.\nL'indagine \u00e8 stata condotta da oltre 130 giornalisti a Parigi, Washington, Ginevra , e altri 46 Paesi.\nIl Consorzio (ICIJ) sostiene che la banca ha tratto profitto da evasori fiscali ed altri clienti."}
{"id": "5320533", "revid": "3831", "url": "https://it.wikipedia.org/wiki?curid=5320533", "title": "Cultura di Wartberg", "text": "La cultura di Wartberg \u00e8 una cultura preistorica databile fra il 3600 e il 2800 a.C. che si svilupp\u00f2 in Europa centrale durante il tardo neolitico. Prende il nome dal sito di Wartberg, una collina nei pressi di Niedenstein-Kirchberg nell'Assia settentrionale, in Germania. Fu parte integrante del fenomeno del megalitismo come dimostrano i numerosi menhir e le tombe a corridoio.\nEstensione geografica.\nLa cultura di Wartberg si estendena nell'Assia settentrionale, nella parte meridionale della Bassa Sassonia e nella Turingia occidentale; un'estensione pi\u00f9 a sud bench\u00e9 probabile non \u00e8 ancora provata con certezza..\nDatazione.\nIl termine \"cultura di Wartberg\" descrive un gruppo di siti con caratteristiche simili databili al 3600-2800 a.C.. Questa cultura sembra essere uno sviluppo regionale delle precedenti culture di Michelsberg e Baalberge. Fu contemporanea e in contatto con la cultura di Bernburg e del bicchiere imbutiforme e venne succeduta dalla cultura della ceramica cordata."}
{"id": "5320535", "revid": "1573940", "url": "https://it.wikipedia.org/wiki?curid=5320535", "title": "Zametopina calceata", "text": "Zametopina calceata \u00e8 un ragno appartenente alla famiglia Thomisidae.\n\u00c8 l'unica specie nota del genere Zametopina.\nDistribuzione.\nL'unica specie oggi nota di questo genere \u00e8 stata rinvenuta in Vietnam e in Cina\nTassonomia.\nDal 2010 non sono stati esaminati altri esemplari, n\u00e9 sono state descritte sottospecie al 2015."}
{"id": "5320537", "revid": "1005847", "url": "https://it.wikipedia.org/wiki?curid=5320537", "title": "Elezioni presidenziali in Madagascar del 1992", "text": "Le elezioni presidenziali in Madagascar del 1992-1993 si tennero il 25 novembre 1992 (primo turno) e il 10 febbraio 1993 (secondo turno)."}
{"id": "5320538", "revid": "31886", "url": "https://it.wikipedia.org/wiki?curid=5320538", "title": "Zametopina", "text": ""}
{"id": "5320539", "revid": "1305772", "url": "https://it.wikipedia.org/wiki?curid=5320539", "title": "Forge of Empires", "text": "Forge of Empires \u00e8 un gioco online di strategia prodotta dal marchio tedesco Innogames. Il gioco si basa sull'evoluzione dell'uomo e delle sue tecnologie. Le principali risorse del gioco sono: le monete, i materiali, i beni, le medaglie, i diamanti e i punti forge, che servono per avanzare nelle ricerche ed alzare di livello i propri GE (Grandi Edifici). Le monete servono per costruire edifici, produrre beni, sbloccare ricerche e comprare espansioni.\nLe basi del gioco.\nScopo del gioco.\nLa strada del successo si basa sull'utilizzo sapiente delle risorse: se riuscir\u00e0 a trovare il bilanciamento tra le entrate e le spese, si potranno sbloccare nuove tecnologie, migliorare ulteriormente la citt\u00e0 e seguire la strada per la fama e la gloria.\nLe Ere.\nIl gioco inizia vedendo il giocatore nei panni di un capotrib\u00f9, partendo da un piccolo villaggio. Con il passare del tempo si svilupper\u00e0, saranno disponibili nuove tecnologie da dover elaborare, bisogner\u00e0 conquistare nuovi territori, finch\u00e9 il villaggio diventer\u00e0 una grande metropoli. Il gioco \u00e8 suddiviso in varie ere. Si inizia dall'Et\u00e0 della Pietra, per poi viaggiare attraverso l'et\u00e0 del Bronzo, l'et\u00e0 del Ferro, le varie fasi del Medioevo (Alto, Pieno e Basso), l'et\u00e0 Coloniale, l'et\u00e0 Industriale, l'et\u00e0 Progressista, l'et\u00e0 Moderna, l'et\u00e0 Postmoderna, l'et\u00e0 Contemporanea, il Domani, il Futuro, il Futuro Artico, il Futuro Oceanico, il Futuro Virtuale, l'Era Spaziale di Marte, la Fascia degli Asteroidi dell'Era Spaziale e l'Era Spaziale di Venere.\nSi raggiunger\u00e0 una nuova era sbloccando una tecnologia di quel periodo nell'albero delle ricerche. Una volta fatto il passo d'et\u00e0, verr\u00e0 sostituito il vecchio municipio con uno nuovo pi\u00f9 moderno. Quando si entra in una nuova era, saranno a disposizione alcuni nuovi edifici da poter costruire.\nLa Mappa del Continente.\nSviluppare e migliorare la propria citt\u00e0 non \u00e8 tutto. Nella mappa dei continenti si potr\u00e0 ampliare l'impero, conquistandolo provincia per provincia. Non \u00e8 obbligatorio ma converrebbe per quanto riguarda le ricompense di valore. La mappa del continente \u00e8 suddivisa in diverse sezioni che corrispondono direttamente alle et\u00e0 del gioco. La progressione del giocatore sulla mappa del continente \u00e8 quindi la sua crescita nel campo della ricerca.\nI Giocatori.\nGeneralmente, il giocatore pu\u00f2 giocare nella sua citt\u00e0 e sulla mappa del continente, ma le sue interazioni con gli altri giocatori nel vicinato sono la chiave per avere successo nel gioco. Con essi si pu\u00f2: Commerciare, Visitare le loro citt\u00e0 supportandoli e sfidarli sul campo di battaglia durante i regolari tornei. Infine si possono anche costruire famosi Grandi Edifici, difficilmente ottenibili, nella propria citt\u00e0.\nRisorse.\nLe monete.\nSi otterranno le monete regolarmente dalle costruzioni residenziali, ma una volta al giorno si pu\u00f2 anche raccogliere un bonus giornaliero dal municipio. Inoltre si riceveranno monete come ricompensa per ogni missione completata, acquisizione di un nuovo settore o provincia, ma anche saccheggiando gli edifici dei nemici. Le monete occorrono per costruire nuovi edifici, acquistare espansioni o per arruolare unit\u00e0 militari. Inoltre, servono anche per sbloccare le tecnologie ricercate, per esplorare le altre province della Mappa dei Continenti, per infiltrarsi prima di una battaglia e per avere Punti ricerca aggiuntivi.\nI materiali.\nI materiali si ottengono facendo ordini dagli edifici produttivi. I materiali oltre che dalle costruzioni per la produzione, si riceveranno anche ogni volta che si completer\u00e0 con successo una missione, si conquista un territorio o si saccheggia una costruzione. I materiali, come le monete, sono le risorse principali del gioco.\nI beni.\nCi sono molti beni nel gioco e questi diventano disponibili solo lentamente man mano che si passa di era. Spesso si ricevono anche dalle missioni, ma spesso bisogna costruire il corrispondente edificio per produrne una quantit\u00e0 sufficiente e assicurartene una buona disponibilit\u00e0. Spesso non si avr\u00e0 mai accesso a tutte le risorse di base, ma converr\u00e0 commerciarle sul mercato ai prezzi migliori. I beni servono per acquisire settori pacificamente sulla Mappa dei Continenti, e per sbloccare tecnologie.\nLe medaglie.\nLe medaglie si ottengono completando con successo le battaglie contro altri giocatori nei tornei PvP, o come ricompensa per dei buoni risultati. \u00c8 inoltre possibile ricevere medaglie partecipando all'accrescimento dei livelli dei Grandi Edifici o dai santuari dell'ammirazione, che danno medaglie solo se motivati in base all'et\u00e0 in cui ci si trova. Le medaglie servono per ottenere espansioni aggiuntive per la citt\u00e0 del giocatore.\nI diamanti.\nI diamanti sono risorse di valore e molto versatili. Si possono utilizzare in molti casi sul gioco: consentono di costruire edifici speciali, aumentare la produzione, accelerare i tempi di costruzione o comprare i Punti Ricerca. Possono essere usati anche per acquistare beni mancanti o ridurre i tempi mancanti per le esplorazioni. I diamanti sono molto rari da ottenere, in alcune missioni vengono dati come ricompensa, altrimenti si possono acquistare.\nI punti forge.\nI punti ricerca servono per sbloccare le ricerche oppure per contribuire alla costruzione di grandi edifici. I punti ricerca si rigenerano uno all'ora fino a un massimo di dieci. I punti ricerca possono essere guadagnati anche dal municipio, dai grandi edifici, dai santuari della conoscenza, che danno un punto solo se motivati, e prodotti dai bazar nonch\u00e9 ottenuti dai diversi edifici resi disponibili durante gli eventi, caratterizzati da diversi livelli.\nEdifici.\nGli edifici consentono la produzione delle varie risorse necessarie al gioco; gli edifici residenziali consentono di aumentare la popolazione e producono monete, gli edifici produttivi consentono di produrre materiali, gli edifici per i beni consentono di produrre beni a partire da monete e materiali (ed a partire dall'era moderna, anche da beni prodotti in precedenza) in maniera pi\u00f9 o meno efficiente a seconda si abbia acquisito sulla Mappa il deposito del bene in questione, gli edifici per la cultura consentono la produzione di felicit\u00e0, necessaria per mantenere elevata la produzione di materiali e monete, le decorazioni producono anch'esse felicit\u00e0, gli edifici militari producono le unit\u00e0 necessarie per combattere contro gli altri giocatori (nei tornei PvP o per saccheggiare edifici di altri giocatori) o per partecipare alle spedizioni di Gilda o per conquistare province nella mappa dei continenti.\nTutti gli edifici (tranne le decorazioni) per poter produrre la risorsa per cui sono costruiti, devono essere collegati al Municipio attraverso strade (a singola o doppia corsia) che producono anche piccole dosi di felicit\u00e0 e richiedono per essere costruite la presenza di espansioni che si acquisiscono con le medaglie o conquistando province o progredendo nelle varie ere. \nLa costruzioni degli edifici pu\u00f2 avvenire solo in presenza di una popolazione di numerosit\u00e0 adeguata, pagando una certa quota di materiali e di monete. \nEsistono degli edifici \"Premium\" che possono essere costruiti solo pagandone il costo in diamanti oppure acquistandoli in occasione del passaggio ad ere successive oppure possono essere vinti compiendo missioni speciali.\nGli edifici residenziali e produttivi possono essere \"motivati\" da altri giocatori: gli edifici motivati raddoppieranno la produzione della risorsa per cui sono stati costruiti. Analogamente gli edifici per la cultura e le decorazioni, possono essere \"abbelliti\" da altri giocatori, raddoppiando la produzione di felicit\u00e0 per 24 ore. Motivare o abbellire edifici di altri giocatori fa guadagnare monete ed occasionalmente i \"progetti\" necessari alla costruzioni di grandi edifici.\nGrandi Edifici.\nI Grandi Edifici, o GE, sono edifici particolari che per essere costruiti richiedono la precedente scoperta dei 9 progetti necessari, nonch\u00e9 un cospicuo consumo di beni della propria era. Ogni grande edificio pu\u00f2 produrre una delle risorse del gioco, o migliorare la capacit\u00e0 produttiva degli edifici residenziali e produttivi o migliorare la capacit\u00e0 militari di difesa o di offesa.\nL'efficacia dei Grandi Edifici pu\u00f2 essere migliorata con la progressione dei livelli ottenuta dall'investimento in essi di Punti Forge da parte del giocatore medesimo o di altri giocatori. I giocatori che donano pi\u00f9 punti forge possono vincere medaglie, punti Forge, e progetti del Grande Edificio in questione. Una volta raggiunto il 10 livello, ogni ulteriore avanzamento di livello, richiede la disponibilit\u00e0 di un nuovo set di 9 progetti dell'edificio in questione."}
{"id": "5320540", "revid": "854214", "url": "https://it.wikipedia.org/wiki?curid=5320540", "title": "SwissLeaks", "text": ""}
{"id": "5320541", "revid": "989706", "url": "https://it.wikipedia.org/wiki?curid=5320541", "title": "Piercing del cappuccio del clitoride", "text": "Il piercing del cappuccio del clitoride (in inglese \"Clitoral Hood Piercing\") \u00e8 un piercing genitale femminile che viene praticato sul prepuzio clitorideo. Esso pu\u00f2 essere praticato sia orizzontalmente che verticalmente.\nTipologie.\nIl cappuccio del clitoride pu\u00f2 essere forato in tre modi differenti:\nPiercing del cappuccio del clitoride verticale.\nIl piercing del cappuccio del clitoride verticale viene realizzato perforando il prepuzio clitorideo, dal basso verso l'alto, partendo dall'apertura del cappuccio e fuoriuscendo dalla sommit\u00e0, senza toccare il clitoride stesso. Il gioiello utilizzato \u00e8 di solito una barra dritta, una banana o un anello, aventi diametro 1,6 o 2 mm. Il tempo di guarigione \u00e8 breve, e varia dalla settimana al mese. \nPreferibilmente si associa all'epilazione completa della vulva e del Monte di Venere. \nLa fattibilit\u00e0 di questo piercing dipende dall'anatomia individuale, infatti un cappuccio non sufficientemente sviluppato non permette la perforazione. I piercer usano comunemente il \"test del cotton-fioc\" per verificare la fattibilit\u00e0 del piercing: l'anatomia \u00e8 corretta se almeno la testa del cotton-fioc scompare all'interno del cappuccio.\nIl Cappuccio del clitoride verticale, oltre alla valenza estetica, assume una valenza sessuale in quanto il gioiello pu\u00f2, a seconda dell'anatomia, toccare e stimolare il clitoride sul quale poggia, durante i movimenti e l'attivit\u00e0 sessuale della donna.\n\"Triangle\".\nIl piercing passa orizzontalmente sotto la base del tessuto del cappuccio clitorideo dove si incontrano le piccole labbra interne e sotto il clitoride. Il nome deriva dal tessuto dove le labbra si incontrano nella parte inferiore del cappuccio clitorideo, che assomiglia a un triangolo. Questa \u00e8 l'unico piercing genitale che pu\u00f2 stimolare internamente il clitoride, anche se non passa attraverso il clitoride stesso o il glande del clitoride."}
{"id": "5320543", "revid": "278830", "url": "https://it.wikipedia.org/wiki?curid=5320543", "title": "Yuhok", "text": "Yuhok (hangeul: \uc720\ud639, lett. \"Seduzione\"; titolo internazionale Temptation) \u00e8 un serial televisivo sudcoreano trasmesso su SBS dal 14 luglio al 16 settembre 2014.\nTrama.\nCha Seok-hoon \u00e8 un uomo ingenuo cresciuto in un villaggio rurale nella provincia di Gangwon. Nonostante la difficile situazione economica della sua famiglia, la sua intelligenza \u00e8 riuscita a fargli ottenere un posto nella migliore universit\u00e0 del paese, e Seok-hoon accetta ogni genere di lavoro part-time per pagare la retta. Un giorno, Seok-hoon incontra Na Hong-joo, una ragazza di umili origini rassegnata a vivere una vita infelice: la coppia si sposa, e Hong-joo diventa una moglie dolce e comprensiva, disposta a sacrificarsi e scendere a compromessi. Tuttavia, Seok-hoon si ritrova con un debito enorme da pagare a causa di un'iniziativa imprenditoriale fallita intrapresa con un socio.\nYoo Se-young \u00e8 l'erede di un hotel, destinata fin da piccola a prenderne le redini al posto di suo padre. Donna d'acciaio stacanovista e testarda, non ha nessun interesse nell'amore o nel matrimonio, e in passato ha rifiutato Kang Min-woo, un amico di famiglia. Min-woo ha ogni cosa che potrebbe desiderare, affronta la vita con la filosofia che si dovrebbero avere cento facce diverse per cento donne diverse, e si \u00e8 sposato solo perch\u00e9 era un requisito per ereditare.\nDurante un viaggio d'affari a Hong Kong, Se-young incontra Seok-hoon e Hong-joo, e, per divertirsi, fa loro un'offerta: in cambio del denaro per pagare i debiti di Seok-hoon e salvarlo dalla prigione, chiede di passare quattro giorni con lui. Seok-hoon decide di accettare, ma il suo strano rapporto con Se-young compromette presto il suo matrimonio e, al ritorno in Corea, non fidandosi pi\u00f9 l'uno dell'altra, lui e la moglie divorziano. Intanto, Se-young scopre di essersi innamorata di Seok-hoon."}
{"id": "5320544", "revid": "117438792", "url": "https://it.wikipedia.org/wiki?curid=5320544", "title": "Le memorie di un pazzo (Gogol')", "text": "Le memorie di un pazzo (\"Zapiski sumas\u0161\u010ded\u0161ego\") \u00e8 un racconto dello scrittore Nikolaj Vasil'evi\u010d Gogol'. Pubblicato per la prima volta nella raccolta \"Arabeschi\" (1835), \"Le memorie di un pazzo\" apparve poi nel terzo volume delle opere complete dello scrittore (1842). In alcuni appunti di Gogol' di poco anteriori alla prima uscita del racconto si trova annotato il titolo \"Le memorie di un musicista pazzo\", il che lascia presumere l'esistenza di una precedente stesura dai contenuti diversi.\nCome per le altre opere dei \"Racconti di Pietroburgo\" (conosciute con questo nome solo dopo l'edizione del 1842) la censura intervenne su \"Le memorie di un pazzo\" con diversi tagli; nelle edizioni posteriori, grazie all'ausilio dei manoscritti, le parti soppresse furono reintegrate nel testo del racconto.\nTrama.\nIl racconto, scritto in prima persona nella forma di un diario, narra la progressiva discesa nella follia del burocrate Aksentij Ivanovi\u010d Popri\u0161\u010din. Attratto dalla bella figlia del suo direttore, e volendo sapere qualcosa di pi\u00f9 sul conto di lei, Aksentij Ivanovi\u010d sottrae le lettere che sarebbero state scritte dalla cagnetta Maggie, nelle quali egli crede di leggere tutto il disinteresse della ragazza verso di lui. Appresa la notizia che il trono di Spagna \u00e8 vacante, Aksentij Ivanovi\u010d si proclama monarca di quel Paese, inizia a firmare i documenti come Ferdinando VIII e chiede la mano della figlia del direttore; quindi si mette al lavoro sulla sua divisa da consigliere titolare per farne un manto regale. Ormai divenuto completamente pazzo, Aksentij Ivanovi\u010d viene portato al manicomio, che per\u00f2 a lui appare come la corte spagnola."}
{"id": "5320555", "revid": "1573940", "url": "https://it.wikipedia.org/wiki?curid=5320555", "title": "Zygometis lactea", "text": "Zygometis lactea \u00e8 un ragno appartenente alla famiglia Thomisidae.\n\u00c8 l'unica specie nota del genere Zygometis.\nDistribuzione.\nL'unica specie oggi nota di questo genere \u00e8 stata rinvenuta nell'area compresa fra la Thailandia e l'Australia; reperita anche sull'isola di Lord Howe\nTassonomia.\nIl genere \u00e8 considerato sinonimo anteriore di \"Diasterea\" a seguito di un lavoro di Lehtinen (2005a) sugli \"esemplari-tipo\" di \"Diaea lactea\" \nDal 2005 non sono stati esaminati altri esemplari, n\u00e9 sono state descritte sottospecie al 2015."}
{"id": "5320557", "revid": "110157", "url": "https://it.wikipedia.org/wiki?curid=5320557", "title": "Campionato europeo di pallavolo femminile Under-18 2015", "text": "Il campionato europeo di pallavolo femminile Under-18 2015 si \u00e8 svolto dal 28 marzo al 5 aprile 2015 a Plovdiv e Samokov, in Bulgaria: al torneo hanno partecipato dodici squadre nazionali Under-18 europee e la vittoria finale \u00e8 andata per la seconda volta alla Russia.\nQualificazioni.\nAl torneo hanno partecipato: la nazionale del paese organizzatore e undici nazionali qualificate tramite i gironi di qualificazione.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nRussia(Secondo titolo)\nSecondo posto.\nSerbia\nTerzo posto.\nBelgio"}
{"id": "5320564", "revid": "1872303", "url": "https://it.wikipedia.org/wiki?curid=5320564", "title": "Castello di Meudon", "text": "Il castello di Meudon \u00e8 un castello di origine medievale e pi\u00f9 volte ricostruito, nel dipartimento francese dell'Hauts-de-Seine (regione dell'\u00cele-de-France), a sud-ovest di Parigi.\nL'insieme \u00e8 stato inserito nella lista dei monumenti storici francesi nel 1972\nStoria.\nAlcuni nomi di signori del feudo di Meudon sono ricordati a partire dal XII secolo e la presenza di un castello (\"manoir du Val de Meudon\") \u00e8 attestata dal XIV secolo.\nNel 1426 feudo e castello furono acquistati da Guillaume Sanguin, valletto di camera del re Carlo VII e tesoriere del duca di Borgogna.\nIl castello medievale venne demolito nel 1520 dal cardinale Antoine Sauguin. Fu ricostruito un corpo centrale a un piano, a pianta quadrata, con abbaini intagliati; l'edificio era in mattoni, arricchito, secondo il modello italiano, da pilastri, cornicioni e incorniciature in pietra. Il cardinale ne fece poi dono nel 1527 a sua nipote, Anne de Pisseleu d'Heilly, favorita del re Francesco I. Al castello furono aggiunti padiglioni a pianta quadrata e due ali, terminanti con altri padiglioni identici: queste aggiunte rispettarono lo stile del corpo principale precedente. Sul modello del castello d'\u00c9couen ai padiglioni vennero aggiunte delle torrette angolari a sbalzo.\nNel 1552 dopo la morte del re, Anne de Pisseleu, caduta in disgrazia, vendette il castello al cardinale Carlo di Lorena, che intraprese nuovi lavori di abbellimento e ingrandimento, ispirandosi a modelli italiani. Dal lato della corte le ali furono raddoppiate con una galleria coperta a terrazza, su disegno di Francesco Primaticcio, mentre le sale interne furono decorate con scene del concilio di Trento, su modello delle pitture italiane con medesimo soggetto di Taddeo e Federico Zuccari.\nIl terreno circostante viene sistemato con un giardino terrazzato e furono addossati al pendio altri piccoli edifici, in stile misto italiano e francese. Fu realizzata anche una grotta, decorata con mosaici, conchiglie, coralli e maioliche, disegnata da Francesco Primaticcio.\nAlla morte del cardinale il castello rest\u00f2 di propriet\u00e0 della sua famiglia. Venne saccheggiato durante le guerre di religione e nuovamente durante la fronda. Fu acquistato nel 1654 da Abel Servien, sovraintendente alle finanze, che divenne barone di Meudon. Servien incaric\u00f2 Louis Le Vau di nuovi lavori di abbellimento. L'originario corpo centrale venne sostituito da un padiglione ottagonale sormontato da un alto tetto a piramide tronca, con un'ampia terrazza sulla sommit\u00e0 (la \"calotte de Meudon\"): al piano terra ospita un grande salone coperto a cupola, sul modello del castello di Vaux-le-Vicomte. Nel giardino venne costruita una grande terrazza e furono iniziate le sistemazioni con bacini e stagni; tutto l'insieme \u00e8 racchiuso in un recinto dal 1656.\nDopo la morte di Servien, suo figlio vendette nel 1679 il castello al marchese di Louvois, ministro della guerra di Luigi XIV. La sua posizione, prossima a Versailles e a Chaville, dove erano altre propriet\u00e0 della famiglia, era infatti ottima per il ministro, che realizza altri abbellimenti: la facciata \u00e8 arricchita di busti e di balconi su colonne, e all'interno nuovi dipinti: pitture di fiori nello stile di Jean-Baptiste Monnoyer sopra le porte e 12 grandi tele di Adam Frans van der Meulen raffiguranti le grandi battaglie del regno, furono collocate nella galleria est. Nel parco furono realizzati grandi lavori idraulici e il giardino superiore fu sistemato da Andr\u00e9 Le N\u00f4tre tra il 1679 e il 1681. Venne sistemato anche un grande orto, che in seguito prese il nome di \"orto del Delfino\" (\"potager du Dauphin\").\nNel 1695 la vedova di Louvois, Anne de Souvr\u00e9, su richiesta del re Luigi XIV, scambi\u00f2 Meudon con il castello di Choisy con l'aggiunta di una consistente somma in denaro. Il castello divenne la residenza del Gran Delfino, che vi intraprese grandi lavori a sue spese, sebbene il re lo avesse inserito tra le abitazioni reali e in carico agli edifici della corona. Fece ridecorare il salone e gli interni secondo i suoi gusti, abbandonando lo stile Luigi XIV, e vi port\u00f2 le sue vaste collezioni. A seconda dell'umore fece ridecorare alcune sale a pi\u00f9 riprese e, seguendo i progressivi ingrandimenti, occup\u00f2 nel castello quattro diversi appartamenti. Vi ospit\u00f2 i suoi amici, artisti e cortigiani, e la sua moglie morganatica, mademoiselle de Choin.\nPer ospitare la sua corte alternativa, nel 1702 Il Gran Delfino fece costruire l'\"ala dei castagni\", che fu collegata al castello con una galleria sospesa e ospitava al piano terra sale di ricevimento sorprendentemente semplici, che colpivano per la loro diversit\u00e0 dalla pompa di Versailles. Incaric\u00f2 Jules Hardouin Mansart della costruzione di una cappella.\nNel 1705 decise di far demolire la grotta, passata di moda e di realizzare una nuova residenza, il \"castello nuovo\" (\"ch\u00e2teau neuf\"). Il progetto fu disegnato ancora dall'architetto Mansart e l'incarico per la realizzazione dell'opera fu affidato ai costruttori che avevano lavorato alla cappella di Versailles. Il nuovo edificio aveva due piani affacciati sul parco e quattro sulla terrazza della grotta demolita ed era composto da tre padiglioni coronati da tetti a terrazza a ombrello e collegati da corpi di fabbrica leggermente pi\u00f9 bassi. La facciata era arricchita da sculture sui padiglioni laterali e da angeli che sorreggevano lo stemma del Delfino sul padiglione centrale. La maggiore innovazione fu nella disposizione degli interni, con serie di appartamenti che si aprivano su un gran corridoio centrale che serviva grandi sale da riunione. La collezione del principe era messa in valore dalle decorazioni, in colori chiari ravvivati da dorature. Questa decorazione fu molto ammirata e lanci\u00f2 un nuovo stile.\nDopo l'acquisizione della vicina propriet\u00e0 di Chaville, vi costitu\u00ec una vasta riserva di caccia, frequentata dal principe insieme al re suo padre, e il parco di Meudon si collega a quello di Versailles. Altri abbellimenti furono realizzati nel giardino, anche su consiglio del re.\nNel 1711 alla morte del Gran Delfino, il castello venne abbandonato: Luigi XV gli preferiva il vicino castello di Bellevue, sempre a Meudon, che aveva fatto edificare per madame de Pompadour e quello di Meudon fu utilizzato per alloggiarvi i cortigiani. Anche il parco venne abbandonato a favore della riserva di caccia: i boschetti furono eliminati e gli stagni colmati per facilitare il passaggio degli equipaggi.\nIl castello venne in parte saccheggiato nel 1792 e l'anno seguente fu trasformato dalla Convenzione in \"stabilimento nazionale per differenti prove\" (\"\u00e9tablissement national pour diff\u00e9rentes \u00e9preuves\"), servendo come fabbrica di aerostati; vi fu anche installata una officina di artiglieria, dove si facevano prove sugli obici. Nel 1795 il Castello vecchio (\"Ch\u00e2teau vieux\") fu danneggiato da un incendio e nel 1803 fu abbattuto, recuperandone solo alcuni elementi ornamentali e fusti di colonna che vennero utilizzati nel Louvre e presso la rotonda piccola del Luxembourg.\nNel 1807 Napoleone fece restaurare i giardini e risistemare il \"Castello nuovo\", facendone nel 1811 la residenza del re di Roma. Alla caduta dell'impero il castello venne tuttavia nuovamente abbandonato. Trattandosi di un sito strategico, che dominava Parigi, nel 1870 i prussiani vi installarono una batteria di artiglieria e lo incendiarono l'anno seguente.\nNel 1875 le rovine del castello vennero affidate all'astronomo Jules Janssen. Su suo incarico, l'architetto Costant Moyaux vi fece costruire tra il 1880 e il 1885 un osservatorio astronomico, riunito nel 1927 all'Osservatorio di Parigi, come sezione di astrofisica.\nDescrizione.\nIl \"Castello vecchio\" (\"Ch\u00e2teau vieux\") era l'edificio centrale del possedimento, situato sull'asse principale della \"Grande prospettiva\" (\"Grande perspective\"). Al suo interno si trovavano gli appartamenti del re Luigi XIV e di madame de Maintenon, il \"Grande appartamento di Monseigneur\" (\"Grand appartement de Monseigneur\"), del Gran Delfino, e le sale di rappresentanza (\"Salone ovale\", detto \"salone dei Mauri\", con dodici busti di mauri, \"Galleria di Meudon\", lunga 40 m, \"salone del Piccolo Ponte\", \"salone degli Albani)\".\nLa cappella, completata nel 1702, segue il modello della grande cappella di Versailles, sebbene fosse stata completata una decina di anni prima. Ha navata unica con volta a botte, terminante con una semicupola sopra il presbiterio. La pala d'altare \u00e8 un grande dipinto ldi Antoine Coypel, raffigurante la \"Resurrezione\" (4,25 x 3 m) e le sculture furono scolpite da No\u00eal Jouvenet, Fran\u00e7ois Lespingola e Jean Hardy.\nL'\"Ala dei Castagni\", costruita sulla vecchia corte degli uffici o corte bassa, presenta una serie di appartamenti e sale di rappresentanza, allineate lungo la terrazza omonima.\nIl \"Castello nuovo\" (\"Ch\u00e2teau neuf\"), sorto sulla precedente \"Grotta\", era caratterizzato da corridoio centrale che serviva l'insieme degli appartamenti. Dopo la sua distruzione a causa di un incendio nel 187, le sue rovine furono riutilizzate per costruire l'osservatorio astronomico.\nAlcuni edifici di servizio sono collocati all'ingresso del possedimento, sopra il viale d'accesso. I tre cortili successivi comunicano tra loro per mezzo di un passaggio centrale, sistemato per i cavalli. Le scuderie hanno un solo piano mansardato, per non bloccare la vista su Parigi\nI giardini alla francese si dividevano in una parte alta e una parte bassa. La \"Grande prospettiva\" (\"Grande Prospective\") \u00e8 lunga 3,5\u00a0km. Il parco si estende fino a quello del castello di Versailles, con terreno mosso, foreste, numerosi stagni e grandi zone pianeggianti.\nCondizione giuridica.\nIl possedimento di Meudon \u00e8 diviso in due: la parte bassa (Grande terrazza e orangeria) sono gestiti dalla citt\u00e0 e accessibili al pubblico, mentre la parte alta, con il castello nuovo e i giardini alti, come anche i servizi situati presso l'ingresso, dipendono dal Ministero dell'educazione nazionale francese e sono collegati all'Osservatorio di Parigi. Lo Stato resta proprietario dell'insieme del possedimento."}
{"id": "5320565", "revid": "70848567", "url": "https://it.wikipedia.org/wiki?curid=5320565", "title": "Cannone costiero", "text": ""}
{"id": "5320567", "revid": "729019", "url": "https://it.wikipedia.org/wiki?curid=5320567", "title": "Trondra", "text": "Trondra \u00e8 un'isola sull'oceano Atlantico di 1,06\u00a0km\u00b2 della Scozia nord-orientale, facente parte dell'arcipelago delle Shetland e, pi\u00f9 precisamente, del sottogruppo delle isole Scalloway (anche se alcune fonti non la includono in questo gruppo). Conta una popolazione di circa 130 abitanti.\nVillaggi dell'isola sono Burland, Cauldhame, Cutts, Glendale e Scarfataing.\nEtimologia.\nIl toponimo \"Trondra\" deriva dall'antico nordico \"\u00der\u00e1ndarey\", che significa probabilmente \"isola di \u00der\u00e1ndr\".\nGeografia.\nCollocazione.\nTrondra si trova di fronte alla costa sud-occidentale dell'isola di Mainland e, pi\u00f9 precisamente, a sud della localit\u00e0 di Scalloway.\nDimensioni.\nL'isola ha una lunghezza di 9\u00a0km.\nDemografia.\nAl censimento del 2001, l'isola di Trondra contava una popolazione pari a 133 abitanti; al successivo censimento del 2011, gli abitanti risultano 135.\nStoria.\nAgli inizi del XX secolo, come altre isole del gruppo delle isole Scalloway, anche Trondra conobbe l'abbandono da parte dei suoi abitanti.\nTorn\u00f2 a ripopolarsi all'inizio degli anni settanta, grazie alla costruzione di alcuni ponti che la collegarono all'isola di Burra e all'isola di Mainland.\nTrasporti.\nTrondra \u00e8 collegata all'isola di Mainland tramite il Trondra Bridge.\nFauna.\nTrondra ospita diverse specie di uccelli marini, tra cui gabbiani e urie nere.\nVi sono molti greggi di pecore ed alcuni pony delle Shetland nell'isola; tra le altre specie presenti vi sono ricci, passeri, storni, pinnipedi e focene."}
{"id": "5320568", "revid": "70848597", "url": "https://it.wikipedia.org/wiki?curid=5320568", "title": "Munizionamento", "text": ""}
{"id": "5320569", "revid": "31886", "url": "https://it.wikipedia.org/wiki?curid=5320569", "title": "Zygometis", "text": ""}
{"id": "5320570", "revid": "1005847", "url": "https://it.wikipedia.org/wiki?curid=5320570", "title": "Elezioni presidenziali in Madagascar del 1996", "text": "Le elezioni presidenziali in Madagascar del 1996 si tennero il 3 novembre 1996 (primo turno) e il 29 dicembre 1996 (secondo turno)."}
{"id": "5320572", "revid": "767487", "url": "https://it.wikipedia.org/wiki?curid=5320572", "title": "Nasty Baby", "text": "Nasty Baby \u00e8 un film del 2015 scritto e diretto da Sebasti\u00e1n Silva.\nIl film \u00e8 stato presentato in anteprima al Sundance Film Festival 2015 e al Festival di Berlino, dove ha vinto il Teddy Award come miglior film a tematica LGBT.\nTrama.\nFreddy, un artista di Brooklyn, e il suo compagno Mo stanno cercando di avere un bambino con l'aiuto della loro amica Polly. Mo, da sempre titubante sulla paternit\u00e0, si ritrova ad affrontare la responsabilit\u00e0 di essere il donatore, dopo gli scarsi risultati del seme di Freddy. Le complicazioni legate all'inseminazione artificiale generano ansie e tensioni nei tre. Le tensioni aumentano anche per l'ostilit\u00e0 del quartiere, generate loro vicino mentalmente disturbato, soprannominato Il Vescovo, che si dimostra estremamente aggressivo.\nDistribuzione.\nIl film \u00e8 stato presentato il 24 gennaio 2015 al Sundance Film Festival nella sezione \"NEXT\". L'8 febbraio 2015 \u00e8 stato presentato nella sezione \"Panorama\" al 65\u00ba Festival di Berlino."}
{"id": "5320576", "revid": "580197", "url": "https://it.wikipedia.org/wiki?curid=5320576", "title": "Klass B 1953", "text": "L'edizione 1953 della Klass B fu la 14\u00aa della seconda serie del Campionato sovietico di calcio e vide la vittoria finale della .\nStagione.\nFormula.\nLa formula del campionato fu nuovamente modificata rispetto alla stagione precedente: il numero di squadre sal\u00ec a 27, con la mancata iscrizione di DO Kiev, DO Sverdlovsk, DO Tashkent, DO Tbilisi, VMS Mosca e Dinamo Stalinabad e la promozione di Lokomotiv Charkiv e Spartak Vilnius, abbondantemente sostituite dalle neo iscritte Spartak Tbilisi, Torpedo Rostov, Spartak Tashkent, Iskra Frunze, Gornjak Leninabad, Metallurg Odessa, Zenit Kaliningrad, Spartak Kalinin, Chimik Mosca, Metalurh Zapori\u017e\u017eja, Avangard Chelyabinsk, Krylya Sovetov Molotov, Avangard Sverdlovsk e Metallurg Dnepropetrovsk, oltre che dalle neo retrocesse Daugava R\u012bga, \u0160acht\u00ebr Stalino e Dinamo Minsk (il VVS Mosca non si iscrisse).\nVa per\u00f2 detto che inizialmente il DO Tashkent era iscritto al Girone 1, il DO Kiev nel Girone 3 e il DO Tbilisi nel Girone 1, ma vennero in seguito esclusi dal campionato senza disputare gare.\nCome nella precedente stagione i 27 club partecipanti erano divisi in gironi e il torneo era diviso in due fasi: nella prima fase erano previsti tre gironi, cos\u00ec costituiti:\nIn ciascuno dei gironi il sistema prevedeva due punti per la vittoria, uno per il pareggio e zero per la sconfitta. Le prime due classificate disputavano nella seconda fase il girone per i posti tra il primo al sesto: tale girone era cos\u00ec costituito da sei squadre che si incontrarono tra di loro in gare di sola andata, per un totale di 5 incontri per squadra, disputati tutti a Gor'kij; anche in questo caso il sistema prevedeva due punti per la vittoria, uno per il pareggio e zero per la sconfitta.\nTutte le altre squadre erano inserite, in base alla posizione in classifica della prima fase, in sei gironi da tre, tutti organizzati con il medesimo sistema: gare di sola andata (tre in tutto), disputate ciascuno in una sola citt\u00e0, con due punti per la vittoria, uno per il pareggio e zero per la sconfitta.\nLe squadre classificate ai primi due posti del girone promozione erano promosse in Klass A; essendo la Klass B l'ultima serie del campionato, non erano previste retrocessioni.\nSeconda fase.\nGirone promozione.\nTutte le partite furono disputate a Gor'kij tra il 18 e il 27 settembre 1953.\nGirone 7-9.\nTutte le partite furono disputate a Rostov sul Don tra il 30 settembre e l'11 ottobre 1953.\nGirone 10-12.\nTutte le partite furono disputate a Baku tra il 30 settembre e l'11 ottobre 1953.\nGirone 13-15.\nEra previsto che tutte le partite fossero disputate a R\u012bga, ma la Dinamo Alma-Ata non partecip\u00f2, perdendo le due partite prevsite a tavolino; l'unica partita fu disputata l'11 ottobre 1953.\nGirone 16-18.\nTutte le partite furono disputate a Kishinev tra il 29 settembre e il 3 ottobre.\nGirone 19-21.\nClassifica finale.\nTutte le partite furono disputate a Sverdlovsk tra il 27 settembre e il 1\u00ba ottobre 1953.\nGirone 22-24.\nClassifica finale.\nTutte le partite furono disputate a Dnepropetrovsk tra il 26 e il 29 settembre 1953.\nGirone 25-27.\nClassifica finale.\nTutte le partite furono disputate a Mosca tra il 25 e il 27 settembre 1953."}
{"id": "5320580", "revid": "287204", "url": "https://it.wikipedia.org/wiki?curid=5320580", "title": "Corno Vitello", "text": "Il Corno Vitello - (\"Chalberh\u00f2re\" in walser; \"Kalberhorn\" in tedesco) - (3.056 ) \u00e8 una montagna dei Contrafforti valdostani del Monte Rosa nelle Alpi Pennine. \nCaratteristiche.\nIl Corno Vitello si trova tra la Val d'Ayas e la Valle del Lys. La sagoma della montagna \u00e8 particolarmente riconoscibile dal versante della Val d'Ayas. In particolare \u00e8 ben visibile lo \"sperone sud\". Si tratta di un ottimo punto panoramico; la cima \u00e8 segnalata da un ometto di pietrame.\nSalita alla vetta.\nSi pu\u00f2 salire sulla vetta partendo dal Rifugio Arp, a sua volta raggiungibile da Estoul (Brusson. Da rifugio si sale ai \"laghi di Valfredda\", poi si raggiunge la cresta che unisce il Corno Vitello alla Punta Palasina (2.783 m) ed infine si risale il versante ovest della montagna. La salita \u00e8 considerata di difficolt\u00e0 EE (ovvero per \"escursionisti esperti\"). Si pu\u00f2 anche salire da Champoluc passando per il vallone di Mascognaz, con un itinerario che nella parte finale coincide con quello che sale dal rifugio Arp."}
{"id": "5320582", "revid": "124177155", "url": "https://it.wikipedia.org/wiki?curid=5320582", "title": "RabbitMQ", "text": "RabbitMQ \u00e8 un message-oriented middleware (detto anche broker di messaggistica) che implementa il protocollo Advanced Message Queuing Protocol (AMQP). Il server RabbitMQ \u00e8 scritto in Erlang e si basa sul framework (OTP) per la gestione del clustering e del failover. Le librerie client per interfacciarsi a questo broker sono disponibili per diversi linguaggi.\nUn \u00e8 un programma intermedio che traduce un messaggio dal protocollo di messaggistica formale del mittente al protocollo di messaggistica formale del ricevitore. I broker di messaggi sono elementi di telecomunicazione o reti di computer in cui le applicazioni software comunicano scambiando messaggi definiti in modo formale.\nStoria.\n\"\u201cLShift and CohesiveFT have launched RabbitMQ, a complete open source implementation of Advanced Message Queuing Protocol (AMQP), the emerging standard for high performance enterprise messaging.\u201d\"\nNel Febbraio 2007 con queste parole la joint venture tra LShift e CohesiveFT lanci\u00f2 sul mercato il software RabbitMQ, per divenire in poco tempo tra i pi\u00f9 popolari strumenti di messaggistica asincrona.\nNell'aprile 2010 \u00e8 stata acquistata da SpringSource, una divisione di VMware, che ha aggiunto il sistema di messaggistica aperta RabbitMQ nella sua suite di tecnologie che riducono la complessit\u00e0 associata allo sviluppo, all'implementazione e alla gestione delle applicazioni aziendali. Tuttavia i termini dell'accordo non sono stati divulgati.\nDescrizione.\nUn broker di messaggi \u00e8 un modello architetturale per la convalida, la trasformazione e il routing dei messaggi. Il broker media la comunicazione tra le applicazioni, riducendo al minimo la consapevolezza reciproca, ovvero quella che le applicazioni dovrebbero avere l'una rispetto all'altra al fine di poter scambiare messaggi, implementando in modo efficace il disaccoppiamento. \nLo scopo principale di un broker \u00e8 di prendere i messaggi in arrivo dalle applicazioni ed eseguire alcune azioni su di essi. Ad esempio, un broker di messaggi pu\u00f2 essere utilizzato per gestire una coda di carico di lavoro o una coda di messaggi per pi\u00f9 ricevitori, fornendo memoria affidabile, con una consegna di messaggi garantita.\nNel tipico scenario dello scambio di messaggi, RabbitMQ introduce, oltre la presenza del Publisher, del Consumer e della Queue, un nuovo elemento: l\u2019Exchange. Attraverso questa modifica avviene l\u2019implementazione del protocollo AMQP.\nTale implementazione differisce dal precedente scenario definito dal JMS, nel quale si ha la presenza dei tre elementi sopracitati ed in cui si applica un metodo di transito FIFO in una singola coda. \nCon RabbitMQ il Publisher non invia pi\u00f9 il messaggio direttamente alla coda, ma passa per l\u2019Exchange, il quale crea la comunicazione con la coda attraverso un legame detto binding.\nRabbitMQ offre la possibilit\u00e0 di utilizzare diversi tipi di Exchange al fine di soddisfare i differenti bisogni. Tuttavia si possono delineare tre principali categorie:\nOgnuna di queste categorie definisce un diverso comportamento rispetto a come viene indirizzato il messaggio dall\u2019Exchange alle code. Utilizzando l\u2019Exchange viene a determinarsi un sistema definito Pub/Sub. Infatti nella realt\u00e0 non \u00e8 presente un solo consumatore, bens\u00ec migliaia. Per questo motivo il messaggio pubblicato dal Publisher viene inviato a tutte le code sottoscritte ad uno specifico Exchange relativo al Publisher mittente.\nFanout.\nLo scambio Fanout trasmette tutti i messaggi ricevuti a tutte le code che conosce.\nUna volta che il Publisher pubblica un messaggio, questo viene lavorato dall\u2019Exchange che lo inoltra a tutte le code sottoscritte a lui.\nDirect.\nNello scambio diretto, il messaggio viene inoltrato alle code la cui chiave di associazione corrisponde esattamente alla chiave di Routing (etichetta) del messaggio. Nello scambio diretto \u00e8 possibile associare pi\u00f9 code con la stessa chiave di associazione.\nNell'esempio, Q1 \u00e8 vincolato con la chiave di binding \"Orange\", Q2 con \"Yellow\" e Q3 con \"Orange\", \"Black\" e \"Green\".\nSe l\u2019Exchange riceve il messaggio con la chiave di Routing \"Orange\", invia il messaggio a Q1 e Q3.\nSe l\u2019Exchange riceve il messaggio con la chiave di Routing \"Yellow\", invia un messaggio a Q2.\nInfine se l\u2019Exchange riceve il messaggio con la chiave di Routing \"Green\" lo inoltra a Q3.\nFanout VS Direct.\nNel Fanout i messaggi vengono inviati a tutte le code che sono legate all'Exchange senza verificare le chiave di legame (binding key) rispetto alla chiave di instradamento (routing key). Tali chiavi possono essere specificate nel modello, ma nel Fanout non influenzano il comportamento dell\u2019Exchange. Nel modello Direct \u00e8 fondamentale la presenza delle chiavi e soprattutto il matching fra la chiave di instradamento e la chiave di legame. L\u2019Exchange invia i messaggi alle code per cui \u00e8 valida la condizione {Routing Key == Binding Key}.\nTopic.\nL'Exchange Topic \u00e8 una sintesi dei modelli Fanout e Direct. Viene usato il modello Topic se nello scambio diretto vi \u00e8 la possibilit\u00e0 di legare la chiave di instradamento con le code, ma senza la possibilit\u00e0 di effettuare associazioni (matching) in base al modello. \nNel modello Topic si instradano i messaggi verso una o pi\u00f9 code in base al modello utilizzato per associare una coda all'Exchange. Quest\u2019ultimo tipo di scambio lascia maggiore libert\u00e0 nello specificare le chiavi di legame permettendo l\u2019utilizzo dei cosiddetti jolly (o wildcards). Il primo \u00e8 il carattere \"*\" che sostituisce l\u2019utilizzo di una singola parola mentre \u201c#\u201d rappresenta zero o pi\u00f9 parole.\nI messaggi del modello Topic inviati a un Exchange non possono avere una Routing key arbitraria, ma deve essere un elenco di parole, delimitato da punti. Esempi validi di chiavi di Routing key sono \"\"stock.usd.nyse\", \"nyse.vmw\", \"quick.orange.rabbit\".\nLe code possono essere collegate con l\u2019Exchange usando modelli come \"* .usd. *\", ottenendo tutti i messaggi in cui \"usd\"\" \u00e8 una parte centrale del messaggio.\nFacendo riferimento all'immagine che riporta un esempio di comportamento del modello Topic, tre differenti code vengono identificate dalla loro \"Binding key.\" Se il messaggio che arriva all\u2019Exchange presenta una Routing key come \u201c\"shape\"\u201d, esso verr\u00e0 inviato alla terza coda che rispetta esattamente il matching e alla seconda coda poich\u00e9 nel proprio pattern \u00e8 presente sia shape che il carattere \"#\", ovvero zero o pi\u00f9 parole. Al contrario la prima coda non rispetta il matching poich\u00e9 la struttura della sua chiave di legame richiede la presenza di due parole (di cui una deve essere \"shape\").\nSe invece la Routing key fosse \u201c\"shape.circle\"\u201d il messaggio \u00e8 instradato verso la prima e la seconda coda ma non nella terza, poich\u00e9 quest'ultima richiede la presenza della sola parola \"shape\".\nPer ottenere il comportamento di un Exchange Fanout dobbiamo utilizzare come Binding Key il semplice \"#\", che permette l\u2019instradamento a prescindere dalla Routing Key poich\u00e9 vi \u00e8 sempre il matching con zero o pi\u00f9 parole.\nRabbitMQ nei Data Center.\nUn cluster RabbitMQ \u00e8 un cluster in cui \u00e8 richiesta la presenza di almeno due nodi Rabbit (preferibilmente 3). Uno di essi \u00e8 il nodo primario e gli altri sono definiti secondari. Il cluster RabbitMQ viene utilizzato poich\u00e9 fornisce high availability (HA), ovvero se un nodo si guasta, gli altri possono continuare a svolgere il proprio compito. Tutti i nodi devono trovarsi nella stessa LAN, poich\u00e9 ogni nodo verifica la presenza degli altri attraverso il controllo degli \"heartbeat\". Nel momento in cui i nodi, appartenenti a due Data Center, registrano una disconnessione, fanno fronte a tale problematica continuando nel funzionamento in modo indipendente; tale scenario non offre pi\u00f9 i vantaggi di affidabilit\u00e0 presenti prima della disconnessione.\nNel cluster RabbitMQ, gli scambi e le configurazioni vengono replicati su tutti i nodi al fine di ottenere HA. Ogni nodo pu\u00f2 essere dichiarato come nodo Disk-backed o nodo Memory-backed. Vi \u00e8 bisogno di almeno un nodo Disk-backed che possa, nell'eventualit\u00e0 di un crash sull\u2019intero sistema, mantenere le informazioni e garantire dunque maggiore affidabilit\u00e0. I nodi Memory-backed sono molto pi\u00f9 veloci nella replica dei dati.\nPer ottenere un cluster HA, \u00e8 necessario disporre di Mirrored Queues, che offrono un miglioramento rispetto alle prestazioni delle Regular Queues. Queste ultime risiedono sul nodo dichiarato o creato e hanno una miglior performance in velocit\u00e0 di esecuzione/message throughput, ma sono \"time sensitive\" e \"time limited\". Al contrario, le Mirrored Queues permettono la duplicazione dei messaggi su tutti i nodi, al costo di una peggiore performance/message throughput. Ne deriva che il throughput dell\u2019intero sistema dipende dai throughput di tutti i nodi nel sistema. \nLa soluzione migliore \u00e8 rappresentata dal trade-off dei due scenari analizzati precedentemente, garantendo una copia del messaggio su tutti i nodi e dunque maggiore affidabilit\u00e0.\nEsempio.\nIn un cluster RabbitMQ HA con bilanciamento del carico, in cui le code rappresentano strutture singolari, ovvero che non esistono su pi\u00f9 di un nodo, si ha lo scenario di seguito descritto. I nodi 1 e 3 vengono replicati, in modo tale che le istantanee di tutte le code compatibili con HA siano sincronizzate su ciascun nodo. Viene creata una nuova coda che, essendo il Load Balancer schedulato in modalit\u00e0 Round-Robin, risiede sul nodo 2 ed \u00e8 definita \u201cNewQueue\u201d (tuttavia \u00e8 possibile scegliere esplicitamente il nodo su cui si desidera creare la coda). \nLa politica HA richiede di replicare la coda su tutti i nodi presenti nel cluster. Nel momento in cui vengono aggiunti messaggi alla coda, essi vengono replicati su ciascun nodo. In sostanza, viene eseguita un'istantanea della coda replicata su ciascun nodo attraverso un'attivit\u00e0 in background asincrona, ogni qual volta lo stato della coda cambia. Quindi, collegandosi a RabbitMQ e puntando a \"NewQueue\", Load Balancer indirizza ad un nodo appropriato. Si pu\u00f2 assumere di essere connessi all'istanza di \"NewQueue\" che risiede su quel nodo. \nTuttavia non \u00e8 questo il caso. Infatti si deve sempre tenere a mente che una coda RabbitMQ \u00e8 una struttura singolare, cio\u00e8 esiste solo sul nodo su cui \u00e8 stata creata, indipendentemente dal criterio HA. Una coda sar\u00e0 sempre master ed avr\u00e0 associati da \"0,1...,N\" slave. In base all'esempio precedente, \"NewQueue\" del nodo 2 \u00e8 la coda master, poich\u00e9 questo \u00e8 il nodo su cui \u00e8 stata creata, mentre i nodi 1 e 3 rappresentano gli slave. \nSupponendo che il nodo 2 \u201cmuoia\u201d, tecnicamente esso non restituisce un \"heartbeat\" ed \u00e8 considerato disaggregato. In tale scenario la coda master \"NewQueue\" non \u00e8 pi\u00f9 disponibile, quindi RabbitMQ promuove l'istanza dello slave \"NewQueue\" sul nodo 1 o 3. Questo comportamento evidenzia i vantaggi di RabbitMQ per quanto concerne gli aspetti dell'affidabilit\u00e0. \nNel caso in cui tutti e 3 i nodi sono vivi e l'istanza \"NewQueue\" sul nodo 2 \u00e8 master, si torna allo scenario di default. Nel momento in cui RabbitMQ si collega, con targeting \"NewQueue\", il Load Balancer determina un nodo appropriato, attraverso lo scheduling Round-Robin, scegliendo ad esempio il nodo 3. RabbitMQ reindirizza al nodo 2 (master), portando a termine con successo una connessione all'istanza master di \"NewQueue\". \nNonostante il fatto che le code siano replicate su ciascun nodo, esiste una sola istanza disponibile di ogni coda e risiede sul nodo su cui \u00e8 stata creata o, in caso di errore, sull'istanza che viene promossa come master. RabbitMQ opera al fine di reindirizzare al nodo master in ogni caso. Questo significa effettuare un hop di rete extra per raggiungere la coda prevista. Nell\u2019esempio con 3 nodi e un Load Balancer bilanciato in modo uniforme, si sostiene un ulteriore salto di rete su circa il 66% delle richieste. Solo una richiesta su tre viene indirizzata al nodo corretto. \nPer garantire l\u2019instradamento di ogni richiesta al nodo corretto, ci sono due possibilit\u00e0:\nNel primo caso, l\u2019applicazione client deve essere a conoscenza di tutti i nodi nel cluster RabbitMQ e deve sapere dove si trova ogni coda master. \nLa seconda soluzione offre un design in cui le code non sono collegate a nodi singoli. Tornando all\u2019esempio, vengono istanziate 3 code: \"\"NewQueue1\", \"NewQueue2\" e \"NewQueue3\"\", ognuna su un nodo separato. L\u2019applicazione client pu\u00f2 ora implementare una funzione randomizzante che seleziona una delle tre precedenti code e si connette esplicitamente ad essa.\nEsempi.\nIn questa sezione si trova un esempio di programma scritto in Python per inviare e ricevere messaggi su una coda.\nInvio.\nIl seguente codice stabilisce una connessione, controlla l'esistenza della coda, invia il messaggio e chiude la connessione:\nimport pika\nconnection = pika.BlockingConnection(pika.ConnectionParameters(host='localhost'))\nchannel = connection.channel()\nchannel.queue_declare(queue='hello')\nchannel.basic_publish(exchange=\", routing_key='hello', body='Hello World!')\nprint(\" [x] Sent 'Hello World!'\")\nconnection.close()\nRicezione.\nIl seguente codice stabilisce una connessione, controlla l'esistenza della coda, riceve il messaggio e lo stampa a schermo:\nimport pika\nconnection = pika.BlockingConnection(pika.ConnectionParameters(host='localhost'))\nchannel = connection.channel()\nchannel.queue_declare(queue='hello')\nprint(' [*] Waiting for messages. To exit press CTRL+C')\ndef callback(ch, method, properties, body):\n print(\" [x] Received %r\" % body)\nchannel.basic_consume(callback, queue='hello', no_ack=True)\nchannel.start_consuming()"}
{"id": "5320583", "revid": "31789", "url": "https://it.wikipedia.org/wiki?curid=5320583", "title": "Mosciolino", "text": ""}
{"id": "5320585", "revid": "548764", "url": "https://it.wikipedia.org/wiki?curid=5320585", "title": "Rolodex", "text": "Il rolodex era uno schedario rotante in uso negli uffici fino ai primi anni novanta per organizzare nomi, indirizzi e numeri telefonici. Era possibile rimuovere le schede e reinserirle, ed alcune aziende producevano biglietti da visita con la stessa forma delle schede alloggiabili nel rolodex."}
{"id": "5320588", "revid": "110157", "url": "https://it.wikipedia.org/wiki?curid=5320588", "title": "Campionato europeo di pallavolo maschile Under-19 2015", "text": "Il campionato europeo di pallavolo maschile Under-19 2015 si \u00e8 svolto dal 4 al 12 aprile 2015 a Kocaeli e Sakarya, in Turchia: al torneo hanno partecipato dodici squadre nazionali Under-19 europee e la vittoria finale \u00e8 andata per la seconda volta alla Polonia.\nQualificazioni.\nAl torneo hanno partecipato: la nazionale del paese organizzatore e undici nazionali qualificate tramite i gironi di qualificazione.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nPolonia(Secondo titolo)\nSecondo posto.\nItalia\nTerzo posto.\nTurchia"}
{"id": "5320589", "revid": "736476", "url": "https://it.wikipedia.org/wiki?curid=5320589", "title": "Paris Latino", "text": ""}
{"id": "5320606", "revid": "736476", "url": "https://it.wikipedia.org/wiki?curid=5320606", "title": "Scalloway Castle", "text": ""}
{"id": "5320611", "revid": "1718925", "url": "https://it.wikipedia.org/wiki?curid=5320611", "title": "Maschere regionali italiane", "text": "L'Italia \u00e8 ricca di maschere regionali di Carnevale, di origine diversa: sono nate dal teatro dei burattini, dalla Commedia dell'arte, da tradizioni arcaiche, oppure sono state ideate appositamente come simboli dei festeggiamenti carnevaleschi di varie citt\u00e0.\n\u00c8 generalmente accettato che le maschere, il rumore, il colore e il clamore avessero avuto in origine lo scopo di scacciare le forze delle tenebre e l'inverno, e di aprire la strada per l'arrivo della primavera\nRegioni e maschere di Carnevale.\nAbruzzo.\nIn Abruzzo la maschera ufficiale della regione \u00e8 Frappiglia, che riusc\u00ec ad ingannare persino il diavolo, ma che ancora porta i segni del suo viaggio all'inferno. Si deve ricordare anche Patanello, di Francavilla al mare.\nBasilicata.\nLa Basilicata ha maschere legate alle tradizioni arcaiche e contadine, a volte legate al personaggio dell'uomo selvatico. Le zoomorfe maschere del Toro e della Mucca compaiono durante il Carnevale di Tricarico. Tipici del Carnevale di Satriano sono i particolarissimi Rumit, sorta di alberi semoventi che provengono dai boschi e invadono il paese, l'Urs e la Quaresima. I Campanacci caratterizzano invece il carnevale di San Mauro Forte e il carnevale di Montescaglioso. In quest'ultimo centro fra le tante maschere si ricordano anche la \"quaremma\", il \"cucibocca\", \"u' zembr\", \"u' fus\u2019\" (o \"la parca\") e \"\u2019u zit\u2019\" e \"\u2019a zita\". A Lavello , mentre la tradizione vuole che i gruppi siano mascherati con il Domino, di colore preferibilmente nero come vuole la tradizione e come testimoniano antichi testi scritti, ma usato anche di colore rosso o blu.\nCalabria.\nIn Calabria la maschera \u00e8 Giangurgolo, che da una parte mette in ridicolo le persone che imitavano i cavalieri siciliani \"spagnoleggianti\", ma che ha anche tratti diversi, legati a una leggenda catanzarese. In essa lotta coraggiosamente contro l'occupazione spagnola e viaggia con un carrozzone da teatro col quale, insieme ad alcuni suoi amici, propone spettacoli satirici incitando il popolo alla rivolta. \u00c8 una maschera della Commedia dell'arte.\nCampania.\nIn Campania c'\u00e8 la maschera napoletana di Pulcinella che \u00e8 simbolo ovunque del carnevale italiano, insieme ad Arlecchino. Impersona il carattere napoletano in tutti i suoi aspetti, positivi e negativi. Dalla Commedia dell'arte Pulcinella \u00e8 passato al teatro dei burattini, di cui \u00e8 diventato uno dei personaggi pi\u00f9 importanti, archetipo di vitalit\u00e0, anti-eroe ribelle e irriverente, alle prese con le contrariet\u00e0 del quotidiano. Alcuni fanno risalire le sue origini all'Atellana, genere di commedia della Campania preromana poi diffusasi anche a Roma.\nSono campane anche le maschere di Tartaglia, di Scaramuccia e Coviello, anch'esse maschere della Commedia dell'arte. Tipici del carnevale di Teora sono gli \"squacqualacchiun\".\nEmilia-Romagna.\nLa maschera pi\u00f9 celebre dell'Emilia-Romagna, che ha preso forma nella Commedia dell'arte, \u00e8 quella bolognese del dottor Balanzone, professore saccente e presuntuoso. Sono del capoluogo regionale anche maschere originarie del teatro dei burattini: Fagiolino, sua moglie Brisabella, il suo amico Sganapino e Flemma. Della provincia di Bologna sono invece Bertoldo, capace di rispondere solo per le rime e di salvarsi dagli impicci con imbrogli e buffonate, suo figlio Bertoldino e sua moglie la Marcolfa, provenienti da San Giovanni in Persiceto, oltre a Barbasp\u00e8n di Pieve di Cento. \nA Cento, nel Ferrarese, \u00e8 nato Tasi. \nDi Modena sono Sandrone con la moglie Pulonia e il figlio Sgorgh\u00ecguelo, di Mirandola (MO) \u00e8 Mirandolina, (protagonista della commedia \"La locandiera\" di Carlo Goldoni) accompagnata dalla corte del Principato di Franciacorta.\nA Piacenza le maschere erano quattro: \"Vigion\", caricatura dei piacentini dell'Appennino, \"Tulein C\u00fccalla\", ciabattino della citt\u00e0, e le rispettive mogli, Cesira e \"Lureinsa\". Le sfilate carnevalesche dell'Appennino piacentino erano guidate da una maschera dalle sembianze disarmoniche e sgraziate, detta \"U br\u00fcttu\" (Il Brutto) o \"A Bestra\" (La Bestia)\nLa maschera tipica di Parma \u00e8 \"Al Ds\u00e8vod\" (Lo sciapo, l'insipido): vestito con un abito a quadri gialli e blu, rappresenta un servitore della signoria locale.. \nDi Castelnuovo di Sotto (RE) il \"Cstlein\".\nFriuli-Venezia Giulia.\nIn Friuli-Venezia Giulia sono tipici della regione i carnevali alpini, con le maschere dei Blumari (a Pulfero), i \"Maschkar\" e gli \"Jutalan\" (a Timau), \"te lipe bile ma\u0161kire\" (\u201cbelle maschere\u201d, a Resia); di Sauris sono i demoniaci \"babaci\" o \"kukaci\", le \"Scheintena schembln\" e le \"Scheana schembln\". Diffusa in tutto il Friuli \u00e8 la figura del pust. Passando alla zona giuliana si ricorda la maschera tipica di Monfalcone: il Sior Anzoleto Postier.\nLazio.\nNel Lazio c'\u00e8 la maschera romanesca nota in tutta Italia che \u00e8 Rugantino, che ha avuto varie evoluzioni e che impersona il romano tipico; originariamente era un burattino. Ha ispirato una notissima commedia musicale; a lui si affiancano Nina e Meo Patacca, originari del teatro popolare. Tutte e tre le maschere, ma anche il napoletano Pulcinella e il generale Mannaggia La Rocca sono maschere tipiche del carnevale di Roma, un tempo evento irrinunciabile del Grand Tour che i giovani viaggiatori europei effettuavano in Italia. \nLiguria.\nIn genere si riferisce alla Liguria la maschera di \"Capitan Spaventa\", della Commedia dell'arte, ma sono tipiche anche le maschere genovesi di \"Baciccia della Radiccia\" e del suo fidato amico \"Barudda\", nati come burattini. Altre importanti maschere regionali sono \"Cicciolin\" (di Savona), \"Beccianc\u00ecn\" (di Loano), \"Nuvar\u00ecn\" (di Cairo Montenotte) e \"Bac\u00ec l'Incia\u0161tru\" (di Pieve di Teco).\nLombardia.\nIn Lombardia il simbolo notissimo di Milano \u00e8 la maschera della Commedia dell'arte di Meneghino, accompagnato da sua moglie Cecca di Berlinghitt; Beltrame \u00e8 un'altra maschera milanese, di origine pi\u00f9 antica.\nLa Lombardia \u00e8 patria del celebre Arlecchino, simbolo, insieme al napoletano Pulcinella, del carnevale italiano; come Brighella, \u00e8 una maschera proveniente dalla Commedia dell'arte e originario di Bergamo.\nSi devono citare anche i \"bej\" (belli), i \"brutt\" (brutti) e il \"Sapor\" (un uomo selvatico) di Schignano, Gioppino, di Bergamo, il \"Gag\u00e8t col s\u00f2 uch\u00e8t\", di Crema, Tarlisu, dal 1983 maschera di Busto Arsizio, e (dal 1956) Pin Girometta, di Varese. Tipico del carnevale di Castel Goffredo dal 1872 \u00e8 Re Gnocco, mentre i \"balar\u00ec\" e i \"masch\u00e8r\" caratterizzano il carnevale di Bagolino.\nMarche.\nUna regione come le Marche, in cui ogni sia pur piccolo centro ha carattere indipendente di citt\u00e0, ha maschere tipiche per ogni zona.\nMosciolino, simbolo del carnevale anconitano, ha affiancato le maschere tradizionali di Papagnoco, contadino fustigatore dei liberi costumi cittadini, e di Burlandoto, guardia daziaria e dunque controllore delle merci che i contadini portavano in citt\u00e0. Queste due maschere sono nate nell'Ottocento dagli omonimi burattini, che erano protagonisti di spettacoli dati in piccoli teatrini ambulanti. In particolare, Burlandoto prende il suo nome dall'appellativo con cui il popolo apostrofava con disprezzo gli ausiliari devoti al Papato, durante il decennio di occupazione austriaca (1849-1859).\nIl Rabachen (\"baccano\") e la sua compagna Cagn\u00e8ra (\"lite\") sono le maschere del carnevale di Pesaro sin dal 1874; l'uno \u00e8 caratterizzato dall'alto cappello a cilindro, l'altra dalla veletta che copre interamente il viso e dagli innumerevoli nastri che ne decorano il vestito.\nIl \"guazzar\u00f3\" \u00e8 la maschera che si indossa durante il carnevale di Offida, derivata dall'abito da lavoro che i contadini usavano per svinare e pulire le botti: un saio di tela bianca con fazzoletto rosso al collo.\nMaschera del carnevale di Ascoli Piceno \u00e8 \"lu sfrigne\", allegro venditore di aringhe che pendono da un ombrello, con abiti da pezzente.\nA Fermo la maschera tradizionale \u00e8 Mengone Torcicolli, comparso nel 1816-1859; \u00e8 immaginato fratello di Bartoccio, maschera umbra.\nLa maschera caratteristica del carnevale di Fano \u00e8 invece il Vulon, che mette in caricatura tutti i gradassi e i vanitosi. Trae origine, secondo la leggenda, dall'usanza di Napoleone Bonaparte di promulgare le sue leggi con degli editti le cui prime parole erano \"Nous Voulons\" (\"noi vogliamo\"). Fu ideato nel 1926 dal Conte Melchiorre Fucci.\nMolise.\nIl Molise \u00e8 una regione in cui le maschere tradizionali sono legate ad un folclore arcaico; si ricordano i tre folletti (detti anche Monaci, in quanto travestiti da frati) che tengono in catene il Diavolo di Tufara e di Toro; l'Uomo-cervo, la Donna-cervo e Martino di Castelnuovo al Volturno; l'Uomo-orso di Jelsi. Queste ultime maschere sono collegate alla figura dell'Uomo selvatico.\nPiemonte.\n\u00c8 nata in Piemonte una delle pi\u00f9 celebri maschere italiane: Gianduja, sempre accompagnato da sua moglie Giacometta; simbolo di Torino, entrambi originariamente erano dei burattini.\nMaschere piemontesi sono anche: gli sposi Stevulin dla Plisera e Majutin d\u00ebl Pampard\u00f9 del carnevale di Santhi\u00e0, Gagliaudo Aulari, personaggio storico medievale divenuto la maschera carnevalesca di Alessandria, Re Biscottino e la Regina Cun\u00ebta, simboli del benessere economico della citt\u00e0 di Novara, il Bicciolano e la Bela Majin, figure a cui storicamente si legano ideali come la rivolta contro i soprusi e il ripudio delle angherie, divenute emblema del carnevale di Vercelli, cos\u00ec come \"Violetta\", la Vezzosa Mugnaia figura principale dello Storico Carnevale di Ivrea e la Regina Papetta e Conte Tizzoni, personaggi storici del carnevale di Crescentino, nati da un'antica leggenda basata su fatti realmente accaduti. Inoltre molte altre citt\u00e0 e paesi piemontesi sono dotati di una coppia di maschere \"cittadine\": per esempio a Biella si trovano il Gipin e la Catlin-a, a cui si contrappone il \"Babi\", rospo che simboleggia la citt\u00e0 rivale di Vercelli.\nNelle Alpi piemontesi sono anche diffuse le maschere tipiche dei carnevali alpini: orsi, lupi e uomini selvatici.\nPuglia.\nIn Puglia tra le pi\u00f9 note maschere carnevalesche c'\u00e8 Farinella, del Carnevale di Putignano, un giullare con un abito a riquadri multicolori.\nA Corato della fine dell\u2019Ottocento e inizio Novecento si ricordano vecchi racconti e le due maschere de \u201cU\u2019 Panzone\u201d (il Panzone) e de \u201cLa Vecchiaredd\u201d (la Vecchierella). \u201cU\u2019 Panzone\u201d era allegoria di una ricchezza prepotentemente ostentata e di falsa generosit\u00e0, mentre \u201cLa Vecchiaredd\u201d era la maschera pi\u00f9 antica e importata forse dalla tradizione carnascialesca napoletana. Altra maschera tradizionale scomparsa per anni \u00e8 quella de \u201cU Scer\u00ecff\u201d (lo Sceriffo), che nacque intorno agli anni \u201950-\u201960 quale segno del benessere economico di quei tempi e retaggio della esuberanza degli eroi western di Hollywood.\nIl Re Cuoraldino \u00e8 la prima maschera di carattere del Carnevale Coratino realizzata in cartapesta dal socio pro loco Francesco Diaferia. Oggi Re carnevale \u00e8 anche il logo del carnevale coratino ispirato allo stemma del comune di Corato con le Quattro Torri e Il Cuore centrale. Il nome \u201cCuoraldino\u201d richiama il Cuore centrale dello stemma e uno dei nomi pi\u00f9 diffusi a Corato \u201cAldino\u201d diminutivo di \u201cCataldo\u201d nonch\u00e9 nome del Santo Patrono della citt\u00e0.\nNel Salento c'\u00e8 ricchezza di maschere: \"Lu Pagghi\u00f9s\u00eb\" e \"Gibergallo\" di Massafra; \"u Titoru\" di Gallipoli, \"don Pancrazio Cucuzziello\" (o \"il biscegliese\"), di Bisceglie, \"lu Sciacuddhuzzi\" di Aradeo, \"lu Casaranazzu\" di Casarano.\nSi ricorda anche \"Ze' Peppe\" del Carnevale di Manfredonia.\nA Foggia il primo carnevale venne organizzato nel 1948 a Borgo Croci; da quell'epoca le maschere di carnevale tipiche foggiane sono sette: \"u Moneche cercande\", \"a Pacchian\u00e8lle\", \"Menille\", \"Ursitte stagnarille\", \"Sciammi sciamme\", \"Zechille\", \"Peppuzze\". \nSardegna.\nLa Sardegna \u00e8 ricca di maschere dai tratti arcaici e la cui tradizione \u00e8 sempre viva. Queste maschere prevalentemente facevano parte di riti sacri e propiziatori, legati alla vita contadina e al ciclo della vita e delle stagioni. Pertanto la fertilit\u00e0, la vita, la morte, il demonio, la lotta tra animali, l'addomesticamento degli animali da parte del pastore (simbolo di come, attraverso la forza, l'uomo cerca di prevalere e di imporsi) rappresentano i temi pi\u00f9 ricorrenti. Oggigiorno \u00e8 possibile assistere a tali riti durante la festivit\u00e0 del Carnevale (o \"Carrasecare\") che in Sardegna si festeggia in diversi periodi dell'anno..\nOltre alla figura dell'uomo, il cui volto solitamente risulta annerito dalla cenere o camuffato da una maschera principalmente nera, si accosta sempre la figura animale: dalla tipica e classica figura della pecora alla pi\u00f9 ricorrente maschera de \"S'Urtzu\" o Orcus latino come i Sos Urthos e sos Buttudos di Fonni, \"S'Urtzu e is Sonaggiaos\" di Ortueri, \"S'Urtzu e sos Bardianos\" di Ula Tirso e nel carnevale di Seui, S'Urtzu e Sos Colonganos di Austis), e ancora il cinghiale che nel rito solitamente viene catturato e ucciso dai cacciatori. Possiamo trovare poi il maiale (\"Sa maschera e porcu\" di Olzai), il gatto (\"Sa maschera e gattu\" di Sarule), l'uomo coniglio in \"Is Facciolas\" di Villaputzu, la cui maschera trae origine dal culto dionisiaco, ancora il cervo in \"Is Cerbus\" di Sinnai che inscenano il rituale arcaico e ancestrale della sua caccia.\nNella maggior parte dei casi, alla maschera si associa solitamente un abito detto \"mastruca\", principalmente fatto di pelle di pecora (nera e/o bianca a seconda della tipologia della maschera) ma anche di altri animali (volpe, coniglio, capra, cinghiale), accompagnato da campanacci di differente tipologia e grandezza, posti sulla vita e sulla schiena: in alcuni casi al classico campanaccio viene sostituito l'osso di animale (vedasi la maschera di \"Su Colonganus\" di Austis) oppure le conchiglie (come per esempio i \"Sos Cotzulados\" di Cuglieri).\nSi possono contare pi\u00f9 di 50 maschere tradizionali. Nel Meridione dell'Isola, in particolare nel territorio cagliaritano le maschere erano quelle tipiche della vita cittadina, come \"sa dida\" (la balia), \"su macu\" (il pazzo), \"su tiaulu\" (il diavolo), \"sa viuda\" (la vedova), \"s'arregateri\" (il rigattiere), \"su moru\" (il moro), \"sa gatu\" (il gatto), \"su piscadori\" (il pescatore), \"sa panetera\" (la panettiera), \"su paliatzu\" (il pagliaccio), \"su caddemini\" (il mendicante), \"su dotori\" (il dottore), \"su sabateri\" (il ciabattino), \"su piciocu de crobi\" (il garzone), \"su bandidori\" (il banditore) e altre ancora. In altri paesi della Sardegna invece, tra le pi\u00f9 note si ricordano i suggestivi \"Mamuthones\" e gli \"Issohadores\" del carnevale di Mamoiada, i \"Boes e Merdules\", che con l'enigmatica \"sa Filonzana\" sono le maschere del carnevale di Ottana.. La scura maschera del carnevale guspinese \u00e8 chiamata \"Cambas de Linna\", ossia gambe di legno, e ha da sempre accompagnato i pi\u00f9 recenti carri allegorici, mentre quella della Sartiglia di Oristano \u00e8 \"su Cumponidori\", dall'inquietante aspetto androgino. Il carnevale di Tempio Pausania vede la presenza di \"lu Traicogghju\", arcaica sintesi tra figura animalesca e maschera demoniaca, la \"R\u00e9ula\" (schiera dei morti) e \"lu Linzolu cupaltatu\", figura femminile avvolta in un lenzuolo e per questo irriconoscibile e disinibita. Non di meno importanza sono le maschere del carnevale di Ollolai chiamate \"Sos Bumbones\", sono Sos Truccos o Sos Turcos, Maria Vressada, Maria Ishoppa e \"Sa Mamm'e e su Sole\". Queste maschere sono figure femminili rappresentate da uomini avvolti in un pizzo bianco, mentre sulle spalle portano una mantella e uno scialle rosso, viola e blu. Possiamo ricordare altre maschere presenti nel territorio isolano: su Maimulu di Gairo e Ulassai, \"O'Sincu S'Attitidu\" di Bosa, Sos Tumbarinos di Gavoi, S'Ainu Orriadore di Scano Montiferro (riscoperta negli anni Ottanta), Sos Thurpos di Orotelli, Su Maimone di Oniferi, \"Sas Mascheras a lenzolu\" di Aidomaggiore, \"Sas Mascaras Nettas e Sas Mascaras Bruttas\" di Lod\u00e8, \"Is Mustayonis e s'Orcu Foresu\" di Sestu, \"Sos Intintos\" di Ovodda e di Tiana, \"Is Scruzzonis\" di Siurgus Donigala (inaugurata nel 2012, durante il carnevale invernale del paese, ma di vecchia origine), \"Su Traigolzu\" di Sindia, \"Sos Bundos\" di Orani che rappresenta il solo personaggio del carnevale sardo a nascondere il viso sotto una maschera interamente di sughero, con delle lunghe corna, un naso grosso e aguzzo, il pizzo e i baffi posticci.\nSicilia.\nIn Sicilia la maschera per eccellenza \u00e8 Peppe Nappa, della Commedia dell'arte, beffardo, pigro ma capace di insospettabili salti e danze acrobatiche se deve procurarsi quei cibi di cui \u00e8 ghiotto. Varie citt\u00e0 siciliane si contendono la sua nascita e la sua maschera \u00e8 solennemente celebrata durante il carnevale di Sciacca. Il mini- carro di Beppe Nappa \u00e8 il pi\u00f9 amato dai saccensi e l'ultimo giorno di festeggiamenti viene bruciato. \nUn'analoga figura di servo sciocco \u00e8 Pasquino, maschera del teatro dialettale siciliano, che fu interpretata dal noto attore Giovanni Grasso; il Pasquino siciliano non si deve confondere con l'omonimo romano. Va ricordato anche \"U Scacc\u00eduni\", maschera tradizionale di Cattafi, di origine turca, con oltre 500 anni di storia.\nNon tradizionale, perch\u00e9 ideata solo nel 2004, \u00e8 la maschera ufficiale del Carnevale di Acquedolci, Doroteo, divertente e coraggioso, raffigurato assiso sul suo trono che \u00e8 il castello del paese. Impugna il suo scettro di canna da zucchero con il quale difende il paese dalle avversit\u00e0.\nEsiste anche Giuf\u00e0, i cui racconti buffi sono riportati anche dall'Etnologo Pitr\u00e8, noto studioso delle tradizioni siciliane.\nToscana.\nLe due maschere della Toscana hanno origine molto diversa. Stenterello proviene dalla Commedia dell'arte e rappresenta il popolano fiorentino, di bassa estrazione, il quale, oppresso da avversit\u00e0 e ingiustizie, ha in s\u00e9 sempre la forza di ridere e scherzare. L'altra maschera \u00e8 Burlamacco, nata nel 1930 come simbolo del Carnevale di Viareggio insieme alla sua compagna Ondina.\nTrentino-Alto Adige.\nIl Trentino-Alto Adige \u00e8 una regione ricchissima di maschere di carnevale, che qui assume la particolare tipologia del carnevale alpino. Tra le pi\u00f9 importanti si ricordano i \"matoci\" di Valfloriana e gli altissimi e impressionanti \"Schnappviechern\" di Termeno, Salorno e Nova Levante, detti anche \"Wudelen\"; sono mostri con testa pelosa e grande bocca, che viene fatta aprire e chiudere producendo un caratteristico frastuono. Nella sfilata, detta dell'Egetmann, sono presenti anche le maschere del tipo dell'uomo selvatico e dell'orso. Anche il carnevale della val di Fassa \u00e8 ricco di maschere tipiche: \"marascons\", \"bufon\", \"lach\u00e8\", \"arlekin\", \"pajazi\", \"fac\u00e8res da b\u00e8l\" e \"fac\u00e8res da burt\".\nUmbria.\nIl perugino Bartoccio \u00e8 la maschera pi\u00f9 nota dell'Umbria, rozzo, ma sagace, gioviale e saggio, fustigatore dei liberi costumi, ma anche dei cattivi amministratori; \u00e8 protagonista delle tipiche \"bartocciate\" del carnevale perugino, che mettono alla berlina tutti e tutto.\nAl carnevale di Avigliano Umbro del 2015 fanno la loro comparsa quattro maschere umbre della Commedia dell'Arte, associate ai quattro rioni del paese: Nasotorto, Nasoacciaccato, Chicchirichella e Rosalinda. Vengono fatte risalire a una filastrocca del cinquecento e parlano nel dialetto di quella parte dell'Umbria che va dall'Alta Valle del Tevere fino alla Conca Ternana. A Montecastrilli sono nati anche i \"Chicchirichella\" dolci all'arancia con la forma del cappello di Chicchirichella.\nValle d'Aosta.\nIn Valle d'Aosta le pi\u00f9 note maschere sono quelle del carnevale della Combe Froide: le Landzette, tipiche della Valpelline e della Valle del Gran San Bernardo. Esse mettono in ridicolo la divisa delle truppe napoleoniche, che seminarono il terrore al loro passaggio nel maggio del 1800. Secondo un'altra tradizione, invece, i costumi furono inventati per festeggiare due abitanti del villaggio non pi\u00f9 giovani che avevano deciso di sposarsi: \"Lo toc\" e \"La tocca\". Della \"B\u00e8nda\" (il corteo del carnevale, composto dai gruppi mascherati detti \"patoille\") fanno parte anche l'Orso e l'Arlecchino, come \u00e8 tipico nei carnevali alpini.\nVeneto.\nIl Veneto a Venezia, con il suo storico carnevale, noto a livello internazionale, ha maschere celebri, provenienti dalla Commedia dell'arte: Pantalone, sua figlia Rosaura e la furba servetta Colombina; Arlecchino e Brighella, pur provenienti da Bergamo, hanno anche cittadinanza veneziana perch\u00e9 secondo la tradizione lavoravano come servi nel capoluogo veneto. La bauta \u00e8 l'antica maschera facciale che garantisce l'anonimato ai partecipanti al carnevale di Venezia.\nTipiche del Carnevale di Verona sono invece Fracanapa, Mastro Sogar e Pap\u00e0 del Gnoco.\nNelle Alpi venete sono diffuse maschere tipiche dei carnevali alpini: la Zinghen\u00e9sta (che indica anche la festa stessa), il \"matazin\" detto anche \"matacinc\" o \"matel\", il \"lak\u00e8\", il \"roncer\", il \"puster\", i \"pajazi\", i \"ber\", gli spazzacamini, i brutti e i belli. Di Sappada (ora in Friuli V. G.) \u00e8 il R\u00f2llate."}
{"id": "5320615", "revid": "1788047", "url": "https://it.wikipedia.org/wiki?curid=5320615", "title": "Consorzio internazionale dei giornalisti investigativi", "text": "Il Consorzio internazionale dei giornalisti investigativi (CIGI) (\"International Consortium of Investigative Journalists\" in inglese, acronimo ICIJ) \u00e8 una rete internazionale con sede a Washington (Stati Uniti) promossa nel 1997 dal Centro per l'Integrit\u00e0 Pubblica (\"Center for Public Integrity\"). Ne fanno parte 165 giornalisti investigativi disseminati in oltre 65 Paesi; lavorano insieme su temi quali \u201ci reati transnazionali, la corruzione e l'obbligo dei rappresentanti del potere di rispondere delle loro azioni\u201d.\nDalla fondazione ad oggi, il consorzio ha rivelato il contrabbando e l'evasione fiscale di multinazionali del tabacco ma anche di organizzazioni criminali create allo scopo; cartelli nel traffico di armi e aziende dell'amianto; inoltre ha aperto nuovi scenari investigativi divulgando i contratti delle guerre in Iraq e in Afghanistan.\nIl CIGI fa conoscere all'opinione pubblica mondiale la propria attivit\u00e0 realizzando articoli che vengono pubblicati su diverse testate giornalistiche internazionali. Dal settembre 2011 il direttore del consorzio \u00e8 Gerard Ryle.\nNel 2017 ha vinto il Premio Pulitzer (sezione \"giornalismo di divulgazione\") per aver rivelato al mondo le cosiddette \u00abCarte panamensi\u00bb (\"Panama Papers\").\nStoria.\nNel 1997 il Centro per l'Integrit\u00e0 Pubblica ha fondato la prima rete mondiale di giornalisti specializzati nel campo investigativo. Nel 2000 il Consorzio contava 75 membri di 39 diverse nazioni.\nAttivit\u00e0.\nIl Consorzio ha utilizzato il termine \"leaks\" (\u201cfuga di notizie\u201d) nei titoli dei suoi dossier (come ad esempio \"Offshore Leaks\" e \"Luxemburg Leaks\"), ma non \u00e8 all'origine di \"WikiLeaks\".\nL'indagine \"Offshore Leaks\" ebbe inizio dai dati su un disco rigido inviato per posta cartacea da un informatore anonimo all'indirizzo di casa di Gerard Ryle, direttore del consorzio.\nL'indagine \"SwissLeaks\" \u00e8 basata su dati sottratti alla banca del gruppo HSBC Holdings Plc. da Herv\u00e9 Falciani (ingegnere del software, gi\u00e0 membro dello staff della HSBC di Ginevra), e consegnati alle autorit\u00e0 francesi alla fine del 2008.\nDal 2008 al 2011 il Consorzio ha concentrato la propria attenzione sull'industria mondiale del tabacco, rivelando le strategie utilizzate dal colosso Philip Morris, e da altre compagnie mondiali, per espandere la propria attivit\u00e0 in Russia, Messico, Uruguay e Indonesia.\nIn collaborazione con diverse testate internazionali (Guardian, BBC, Le Monde, the Washington Post, SonntagsZeitung, The Indian Express, S\u00fcddeutsche Zeitung e Norddeutscher Rundfunk) il CIGI ha realizzato una serie di ricerche sulle attivit\u00e0 bancarie in sedi offshore. L'inchiesta dimostra l'avvenuta corruzione di governi, diverse violazioni dei doveri fiscali tramite [la creazione di] sistemi di elusione e l'utilizzo di conti cifrati secondo il noto schema Ponzi.\nNel giugno 2011 un articolo giornalistico del Consorzio rivel\u00f2 che un uomo d'affari australiano aveva aiutato i propri clienti, senza violare la legge, ad assorbire migliaia di entit\u00e0 offshore. In seguito, per\u00f2, alcune di esse furono coinvolte nel traffico internazionale di petrolio armi e denaro.\nAll'inizio del 2014 il Consorzio rivel\u00f2 che tra i nomi di coloro che utilizzavano i paradisi fiscali per nascondere la ricchezza figuravano anche i parenti dei magnati della finanza cinese nonch\u00e9 noti politici influenti del Paese orientale.\nMossack Fonseca \u00e8 uno studio legale con sede a Panama. Il Paese centroamericano \u00e8 un noto paradiso fiscale, luogo ideale per le societ\u00e0 offshore. L'attivit\u00e0 principale di Mossack Fonseca \u00e8 aiutare le persone che dispongono di grandi quantit\u00e0 di denaro a trasferire e depositare ingenti somme nei paradisi fiscali. Lo studio ha accumulato negli anni una mole enorme di documenti riguardanti le compagnie che esercitano i propri affari utilizzando sedi offshore.\nNel 2015 una fonte anonima ha prelevato 11 milioni e mezzo di documenti riservati e li ha messi a disposizione del quotidiano tedesco S\u00fcddeutsche Zeitung, il giornale-guida del Consorzio. Il CIGI ha distribuito il materiale a 400 giornalisti ed a 107 organi d'informazione in pi\u00f9 di 80 Paesi, che hanno contribuito ad analizzare i documenti.\nI cosiddetti \u00abPanama Papers\u00bb contengono informazioni dettagliate su pi\u00f9 di 14.000 clienti ed oltre 214.000 societ\u00e0 offshore, con i nomi degli azionisti e dei dirigenti. Tra essi si leggono i nomi di funzionari governativi, parenti stretti e sodali di vari primi ministri di oltre 40 nazioni, tra cui i leader di cinque Paesi.\nL'annuncio della conclusione del lavoro, il 3 aprile 2016, ha ottenuto una risonanza mondiale. A causa delle rivelazioni contenute nei documenti, il primo ministro dell'Islanda, Sigmundur David Gunnlaugsson, ha rassegnato le dimissioni il 5 aprile 2016.\nPresenza su internet.\nSul world wide web il Consorzio internazionale dei giornalisti investigativi \u00e8 presente con un blog (\"Global muckraker\", \u201cLo scandalista globale\u201d), sulle reti sociali principali e gestisce un proprio canale su YouTube.\nPremi istituiti.\nIl Consorzio ha istituito il \u201cPremio Daniel Pearl\u201d, intitolato alla memoria del giornalista investigativo ucciso in Pakistan nel 2002. Il riconoscimento, assegnato a cadenza biennale, \u00e8 rivolto agli autori di un servizio giornalistico investigativo a carattere internazionale di eccezionale rilevanza/rilievo/importanza."}
{"id": "5320616", "revid": "300067", "url": "https://it.wikipedia.org/wiki?curid=5320616", "title": "NBA All-Star Weekend 2015", "text": "L'NBA All-Star Weekend 2015 si \u00e8 disputato presso il Madison Square Garden di New York da venerd\u00ec 13 febbraio a domenica 15 febbraio 2015. La manifestazione ha previsto vari eventi cestistici, e si \u00e8 concluso con il 64\u00ba All-Star Game della NBA.\nVenerd\u00ec.\nAll-Star Celebrity Game.\nIl primo evento del weekend \u00e8 l'All-Star Celebrity Game, per ragioni di sponsorizzazione noto come \"Sprint NBA All-Star Celebrity Game\". L'evento prevede una partita tra squadre di miste, composte da personaggi dello spettacolo ed ex giocatori NBA.\nNBA Rising Stars Challenge.\nIl secondo evento del venerd\u00ec \u00e8 l'NBA Rising Stars Challenge, denominato \"BBVA Compass Rising Stars Challenge\". \u00c8 una sfida tra due squadre miste di \"rookies\" e \"sophomores\" della stagione NBA 2014-2015. I giocatori sono stati selezionati dai vice allenatori delle squadre NBA. Le due rose sono state divise tra i giocatori statunitensi, guidati da Alvin Gentry, vice-allenatore dei Golden State Warriors; e quelli provenienti dal resto del mondo allenati da Kenny Atkinson, vice-allenatore degli Atlanta Hawks. MVP della partita \u00e8 stato eletto Andrew Wiggins, dei Minnesota Timberwolves, prima scelta assoluta del Draft NBA 2014..\nSabato.\nNella giornata di sabato viene disputato l'NBA Development League All-Star Game. Durante l'NBA All-Star Saturday Night si disputano inoltre: la Shooting Stars Competition, lo Skills Challenge, il Three-Point Contest e lo Slam Dunk Contest.\nShooting Stars Competition.\nDenominato \"Sears Shooting Stars\", prevede una gara di tiri tra giocatori NBA in attivit\u00e0 e ritirati, insieme a giocatrici della WNBA.\nSkills Challenge.\nIl \"Taco Bell Skills Challenge\" \u00e8 una sfida di abilit\u00e0, disputata tra giocatori NBA in attivit\u00e0.\nThree-Point Contest.\nIl \"Foot Locker Three Point Contest\" \u00e8 la gara tra i migliori tiratori da 3 punti.\nSlam Dunk Contest.\nAllo \"Sprite Slam Dunk\" partecipano i migliori schiacciatori del campionato."}
{"id": "5320617", "revid": "22356", "url": "https://it.wikipedia.org/wiki?curid=5320617", "title": "Philotrox condoni", "text": "Il filotroce (Philotrox condoni) \u00e8 un mammifero carnivoro estinto, appartenente ai canidi. Visse nell'Oligocene inferiore/medio (circa 28 - 24 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale, conosciuto principalmente per materiale cranico, doveva essere vagamente simile a un piccolo lupo dalla corporatura robusta. Le comparazioni con animali simili e meglio conosciuti (come \"Sunkahetanka\" e \"Mesocyon\") indicano che \"Philotrox\" doveva possedere un corpo piuttosto allungato e zampe pi\u00f9 corte rispetto ai canidi attuali (anche se queste caratteristiche in \"Philotrox\" sono mera supposizione).\nIn ogni caso, il cranio di \"Philotrox\" possedeva alcune caratteristiche derivate rispetto a \"Sunkahetanka\", come una regione postorbitale del cranio allungata, e una lunga fossa del massetere. Inoltre era presente un'alta cresta sagittale, che in sezione si rivela essere molto spessa, e anche una cresta nucale molto pronunciata. La bolla timpanica era grande e il processo mastoideo era rigonfio. I premolari erano pi\u00f9 larghi rispetto a quelli di \"Mesocyon\" e \"Sunkahetanka\". \"Philotrox\", inoltre, si distingueva da forme successive e pi\u00f9 specializzate (come \"Enhydrocyon\") a causa della mancanza di alcuni caratteri derivati, come la presenza di cuspidi interne sugli incisivi superiori e i carnassiali allungati.\nClassificazione.\n\"Philotrox condoni\" venne descritto per la prima volta nel 1906 da J. C. Merriam, sulla base di un cranio incompleto con mandibola, ritrovato nella formazione John Day in Oregon. Successivamente a questo animale vennero attribuiti altri esemplari, provenienti da Wyoming e Dakota del Sud. \"Philotrox\" appartiene alla sottofamiglia di canidi nota come Hesperocyoninae, che si diversific\u00f2 nel corso dell'Oligocene dando luogo a numerose forme variamente specializzate. \"Philotrox\", in particolare, si inserisce in una linea evolutiva che, partendo da canidi poco specializzati come \"Cynodesmus\", si svilupp\u00f2 dando origine a forme pi\u00f9 robuste e dalle spiccate attitudini carnivore, come \"Mesocyon\" e \"Sunkahetanka\", per concludersi con l'apparizione di una forma molto specializzata nota come \"Enhydrocyon\". \"Philotrox\" \u00e8 considerato un possibile antenato di quest'ultimo."}
{"id": "5320618", "revid": "1573940", "url": "https://it.wikipedia.org/wiki?curid=5320618", "title": "Ibana senagang", "text": "Ibana senagang \u00e8 un ragno appartenente alla famiglia Thomisidae.\n\u00c8 l'unica specie nota del genere Ibana.\nDistribuzione.\nL'unica specie oggi nota di questo genere \u00e8 stata rinvenuta nel Borneo\nTassonomia.\nDal 2014 non sono stati esaminati altri esemplari, n\u00e9 sono state descritte sottospecie al 2015."}
{"id": "5320619", "revid": "22356", "url": "https://it.wikipedia.org/wiki?curid=5320619", "title": "Philotrox", "text": ""}
{"id": "5320633", "revid": "31886", "url": "https://it.wikipedia.org/wiki?curid=5320633", "title": "Ibana", "text": ""}
{"id": "5320634", "revid": "645180", "url": "https://it.wikipedia.org/wiki?curid=5320634", "title": "Intenzione", "text": ""}
{"id": "5320636", "revid": "661526", "url": "https://it.wikipedia.org/wiki?curid=5320636", "title": "Center for Public Integrity", "text": "Il Center for Public Integrity (CPI), fondato nel Marzo 1989 da Charles Lewis, \u00e8 una organizzazione no-profit di giornalismo investigativo americano, la cui missione dichiarata \u00e8 \"rivelare gli abusi di potere, la corruzione e l'inosservanza dei doveri da parte di potenti istituzioni pubbliche e private, al fine di indurle ad operare con onest\u00e0, integrit\u00e0 e responsabilit\u00e0 e di mettere al primo posto l'interesse pubblico\".\nCon oltre 50 dipendenti, CPI \u00e8 in America uno dei pi\u00f9 grandi centri di indagine, apartitico e senza fini di lucro.\nHa vinto il Premio Pulitzer 2014 per il reportage investigativo.\nCPI si descrive come un'organizzazione che \u00e8 \"apartitica e non fa il lavoro di avvocatura\".\nCPI \u00e8 stata definita come \"progressista\", \"non-partisan\", \"indipendente\" e come \"gruppo liberal\".\nCPI rilascia i suoi rapporti tramite il suo sito web destinato ai mezzi di comunicazione negli Stati Uniti e in tutto il mondo.\nNel 1997, CPI lancia il Consorzio Internazionale dei Giornalisti Investigativi (ICIJ), una rete internazionale che include 165 reporter investigativi in 65 Paesi.\nNel 2004 il libro \"The buying of the president\", pubblicato da CPI \u00e8 stato per 3 mesi nella lista dei bestseller del New York Times."}
{"id": "5320639", "revid": "726373", "url": "https://it.wikipedia.org/wiki?curid=5320639", "title": "Style (drama coreano)", "text": "Style () \u00e8 un serial televisivo sudcoreano trasmesso su SBS dal 1 agosto al 20 settembre 2009. \u00c8 basata sull'omonimo romanzo del 2008 dell'ex giornalista di moda Baek Young-ok.\nTrama.\nPark Ki-ja \u00e8 una editor professionista per la rivista \"Style\", fiduciosa, testarda ed egocentrica, con un senso della moda perfetto. Quando era giovane, sognava di studiare alla Parsons The New School For Design di New York, ma le sue speranze furono infrante quando la crisi economica coreana spinse suo padre al suicidio. Poco dopo, la madre di Ki-ja si trasfer\u00ec in Canada, mentre la ragazza rimase in Corea perch\u00e9 non voleva abbandonare il fidanzato Seo Woo-jin, che stava studiando per diventare dottore; tuttavia, alla fine Woo-jin rinunci\u00f2 a medicina e si trasfer\u00ec a New York per diventare chef. Da quel momento, Ki-ja ha lavorato duramente per passare da umile assistente a editor rispettata.\nNel frattempo, Woo-jin \u00e8 diventato uno chef macrobiotico ed \u00e8 tornato in Corea per aprire un ristorante, diventato popolare specialmente tra le donne anche per il bell'aspetto e il talento di Woo-jin. Poco dopo, l'uomo rincontra Ki-ja e fa la conoscenza dell'assistente di lei, Lee Seo-jung. Seo-jung lavora con Ki-ja da oltre un anno, anche se ha quasi sfiorato un esaurimento nervoso a causa del suo capo molto esigente; inizialmente voleva diventare una scrittrice, ma, per la sua situazione finanziaria, ha accettato un lavoro part-time a \"Style\". Quando Seo-jung incontra Woo-jin, se ne innamora e, pur sapendo che lui \u00e8 l'ex del suo capo, non pu\u00f2 frenare i suoi sentimenti. Vedendo Ki-ja e Seo-jung entrambe attratte da Woo-jin, il fotografo di \"Style\" Kim Min-joon, innamorato di Ki-ja al punto da rinunciare a offerte di lavoro migliori per restare al suo fianco, inizia a ingelosirsi."}
{"id": "5320640", "revid": "228587", "url": "https://it.wikipedia.org/wiki?curid=5320640", "title": "Operazione Unified Assistance", "text": "Operazione Unified Assistance \u00e8 il nome dell'iniziativa militare degli Stati Uniti d'America in risposta al terremoto e maremoto dell'Oceano Indiano del 2004.\nIl 28 dicembre, i primi elementi della \"Combined Support Force\" (CSF-536) furono dislocati presso U-Tapao (Thailandia) previo consenso delle locali autorit\u00e0 per l'utilizzo di quella base.\nPi\u00f9 di effettivi del Department of Defense furono impegnati nelle attivit\u00e0 di soccorso.\nGli Stati Uniti offrirono assistenza traendo personale dalle loro basi in Giappone, e parteciparono alle operazioni del centro di coordinamento civile-militare.\nAerei.\nGli Stati Uniti inviarono numerosi aerei da trasporto strategico C-5 Galaxy e C-17 Globemaster III e dieci aerei da trasporto tattico C-130 contenenti provviste per il disastro, nove aerei da pattugliamento marittimo P-3C Orion per sostenere la ricerca e soccorso e diverse squadre del Dipartimento di Stato e di quello della Difesa per coordinare l'ulteriore assistenza. La gi\u00e0 ricordata base aeronavale tailandese di U-Tapao funse da \"hub\" della zona.\nIl dispiegamento del 615th Air Mobility Operations Group dalla Travis Air Force Base (California) istitu\u00ec un elemento di controllo del rifornimento aereo in cui il personale si adoper\u00f2 per garantire il trasferimento sicuro di passeggeri, tonnellate di materiali di soccorso e forniture sanitarie nel corso di 817 missioni di aerotrasporto.\nNavi.\nIl Carrier Strike Group Nine (squadra d'attacco con portaerei), guidato dalla portaerei , che era in porto a Hong Kong, fu dislocato sulla costa di Sumatra per fornire sostegno alla provincia indonesiana di Aceh. Del gruppo facevano parte anche l'incrociatore lanciamissili ; i cacciatorpediniere e , e la nave appoggio veloce da combattimento .\nInoltre, un Expeditionary Strike Group (gruppo d'attacco da spedizione) guidato dalla nave da assalto anfibio , che in precedenza aveva in programma una sosta in porto a Guam, fu inviato per prestare assistenza. In totale furono impegnati 48 elicotteri tra United States Navy e Marines. Ogni nave poteva produrre ogni giorno circa litri di acqua dolce. Il gruppo comprendeva anche la LPD , il cacciatorpediniere lanciamissili , la LSD , la fregata lanciamissili , il sottomarino a propulsione nucleare , l'incrociatore lanciamissili e l'imbarcazione della guardia costiera .\nLa marina USA schier\u00f2 anche la , una nave ospedale da mille posti letto (inizialmente dotata di personale per seguire fino a 250 pazienti ricoverati).\nFurono impiegate altre navi logistiche, come le navi appoggio e .\nNel gennaio 2005 nell'area c'erano 24 navi della marina e un'imbarcazione della US Coast Guard. Tra queste navi c'era la nave anfibia d'assalto \"USS Essex\" (LHD 2) che aveva sostituito la \"USS Bonhomme Richard,\" anche nel ruolo di principale piattaforma dell'operazione per i mezzi ad ala rotante. La \"USS Essex\" portava distaccamenti di elicotteri dagli squadroni elicotteri della marina \"HM-15\" e \"HC-5\" ed anche del \"Marine Medium Helicopter Squadron 262\" (HMM-262), le \"Flying Tigers\" ( \"Tigri volanti\" comandate dal tenente colonnello Kevin \"Doogie\" Wild). L'ultima nave (la \"Mercy)\" lasci\u00f2 la zona nell'aprile 2005.\nNel concitato passaggio di consegne del 30 dicembre 2004, il ten. col. Kevin H. Wild aveva assunto il comando dell'HMM-262 e immediatamente aveva ricevuto l'ordine di servizio di schierarsi a Sumatra (Indonesia): la sua seconda missione con breve preavviso in due mesi. Lo squadrone lavor\u00f2 giorno e notte fine settimana di Capodanno per prepararsi al rischieramento. Due CH-46E furono spediti da Kadena Air Base e depositati a Singapore dopo il trasporto con un C-5, altri sei furono spediti con la USS \"Fort McHenry\" (LSD-43) il 3 gennaio. Con un distaccamento dello squadrone a Singapore, e il grosso dell'HMM-262 imbarcato sulla \"Fort McHenry,\" l'HMM-262 salp\u00f2 inserito nella \"Combined Support Force 536\" (CSF-536) per sostenere la pi\u00f9 grande operazione di assistenza umanitaria/soccorso in disastro (HA/DR in acronimo inglese) della storia, l'operazione \"Unified Assistance\"/JTF-536.\nL'HMM-262 \"The Flying Tigers\" svolse una prova di missione a Phuket il 16 febbraio, seguita da prove di missione a Banda Aceh nei due giorni successivi. \nL'HMM-262 trasport\u00f2 due ex Presidenti degli Stati Uniti (in acronimo inglese: FPOTUS), alcuni ambasciatori, molti esponenti del corpo diplomatico e membri del Secret Service lungo la costa occidentale della Thailandia a nord di Phuket il 19 febbraio. Completata la missione, gli aerei rientrarono sulla \" Fort McHenry,\" diretta a sud verso Sumatra, per trasportare nuovamente i FPOTUS Bush e Clinton intorno all'area di Banda Aceh il 20 febbraio. Il culmine della missione si registr\u00f2 quando i FPOTUS Bush e Clinton furono trasportati a bordo della \"Fort McHenry\" per passare in rassegna i \"marine\" e i marinai dell'HMM-262 e i marinai della \"USS Fort McHenry.\" Le \"Flying Tigers\" ottennero una libera uscita straordinaria a Phuket dal 21 al 24 febbraio, al termine delle missioni con i FPOTUS. Il 25 febbraio la \"USS Fort McHenry\" inizi\u00f2 il viaggio di ritorno ad Okinawa (Giappone). La mattina del 3 marzo, la \"USS Fort McHenry\" si trovava circa 50 miglia a sud di Okinawa e l'HMM-262 invi\u00f2 a riva sei CH-46E per rientrare alla Marine Corps Air Station Futenma (MCAS). Ci\u00f2 che rimaneva, sia come personale sia come mezzi, rientr\u00f2 da Singapore in un C-17.\nEffetti.\nIl giudizio dell'opinione pubblica indonesiana verso gli Stati Uniti miglior\u00f2 notevolmente nell'anno successivo allo tsunami, balzando dal 15% del 2003 al 38% del 2005, in controtendenza rispetto ad un atteggiamento generale del periodo, meno favorevole all'America. \nMolti indonesiani intervistati indicarono che le iniziative di soccorso americane avevano generalmente migliorato il loro punto di vista sugli Stati Uniti."}
{"id": "5320642", "revid": "726373", "url": "https://it.wikipedia.org/wiki?curid=5320642", "title": "Con il sole negli occhi", "text": "Con il sole negli occhi \u00e8 un film per la televisione del 2015 diretto da Pupi Avati e prodotto da Rai Fiction e Duea film.\n\u00c8 stato trasmesso il 2 febbraio 2015 in prima serata da Rai 1 e Rai HD.\nTrama.\nCarla e Giorgio Astrei sono due avvocati di successo poco pi\u00f9 che cinquantenni, che vivono e lavorano insieme a Roma, dove hanno molti amici ed anche una casa al mare. Non sono mai riusciti ad avere figli, ma ormai sembrano essersi abituati a vivere serenamente da soli, legati da una forte complicit\u00e1. Giorgio un bel giorno abbandona Carla per un'altra donna, decisamente pi\u00f9 giovane, rivelandole che la tradiva gi\u00e0 da qualche tempo, e non trovava pi\u00f9 corretto nei suoi confronti continuare a ad ingannarla. Carla si ritrova quindi sola e cade in depressione, decidendo di trasferirsi in estrema periferia e di non presentarsi pi\u00f9 al lavoro, oltre a cambiare mail e numero di telefono, per rendersi irrintracciabile sia al marito che ai colleghi e amici di sempre. \nMa un giorno, mentre sta facendo benzina in un distributore, vede dietro la rete di recinzione un piccolo profugo. Colpita dai suoi occhi e dal fatto che indica una foto dove sono ritratti i suoi fratelli, chiede informazioni: il benzinaio le racconta che il piccolo vive in un centro di accoglienza l\u00ec vicino. Carla sente di aver trovato una nuova ragione di vita e visita il centro di accoglienza dove scopre che il piccolo \u00e8 siriano e lo chiamano Marhaba, che vuol dire benvenuto. Due volontari del centro, Miriam ed il simpatico Marzio, sono colpiti dalla sua magnanimit\u00e0 e Carla chiede se pu\u00f2 unirsi a loro e collaborare in qualche modo, sebbene non abbia mai avuto esperienze con i bambini. Il piccolo \u00e9 violento e non parla con nessuno e non si sa niente di lui. Carla si appassiona al bambino e comincia a collaborare con il centro. In poco tempo riesce a conquistare la fiducia del piccolo che un giorno le porge quella famosa foto che mostra a tutti. Carla quindi parte per Lampedusa alla ricerca della sua famiglia, e l\u00ec dopo vari tentativi scopre che i fratelli risultano morti annegati. \nTornata a Roma Carla, supportata dall'affetto di Miriam e Marzio che ripongono grande stima e fiducia in lei, si adopera per ottenere l'affidamento di Marhaba. Dopo molto tempo si ripresenta quindi al suo studio dove i vecchi amici, dapprima sconvolti dal suo cambiamento (la donna in passato guardava principalmente al denaro, come la maggioranza degli avvocati), decidono comunque di aiutarla ed insieme riescono a trovare un giudice adatto al caso, grazie al quale Carla riesce ad ottenere l'affidamento del bambino. Inizialmente non mancano i problemi, infatti il bambino scappa di casa; Carla e Marzio (che per i primi giorni vive insieme a loro) escono in piena notte a cercarlo e fortunatamente dopo qualche giro in macchina lo trovano. Carla dona ogni giorno a Marhaba l'amore di una vera mamma, appagando il suo desiderio di maternit\u00e0 mai realizzato in oltre vent'anni di matrimonio, e dando finalmente serenit\u00e0 al piccolo. Nella semplicit\u00e0 dei gesti quotidiani, il loro rapporto si fa sempre pi\u00f9 stretto e addirittura Marhaba, per la prima volta dopo essere sbarcato in Italia, inizia a parlare, dicendo come prima parola \"goal\", mentre guarda una partita di calcio in TV. Colma di gioia, Carla si reca subito al centro di accoglienza per raccontare la cosa a Marzio e Miriam, ma proprio da quest'ultima apprende che la comunit\u00e1 siriana di Roma li ha contattati di recente dicendo loro che, molto probabilmente, i fratelli del piccolo sono in Germania, affidati ad una coppia tedesca. La donna, nonostante abbia fatto tanto in passato per cercarli, non reagisce bene alla notizia e cade in una profonda tristezza, perch\u00e9 sa che dovr\u00e0 separarsi da Marhaba, al quale ormai si \u00e8 enormemente affezionata. Per qualche giorno Carla fa finta di niente e continua la sua vita normale col bambino, promettendogli che niente e nessuno li separer\u00e0 mai. \nTuttavia il bene del bambino viene prima di tutto, cos\u00ec Carla si prende di coraggio e con Marhaba vola a Berlino per incontrare la famiglia, ma non dice nulla al bambino, lasciandogli credere che andranno una settimana in vacanza. Carla e la coppia tedesca, nell'ambasciata italiana, si accordano per fare incontrare i piccoli in modo casuale in modo da fugare ogni dubbio di voler sfruttare la condizione agiata dei genitori tedeschi. Carla accompagna il bambino al parco e, dopo aver giocato vicino alla \"fontana delle fiabe\", mentre sta per andare via i due fratelli rincorrono Marhaba e lo abbracciano; qui si scopre che il suo vero nome \u00e8 Swaim (cos\u00ec lo chiamano i fratelli quando con grande stupore lo vedono). \nCarla, con immenso dispiacere, ma sapendo di fare la cosa moralmente pi\u00f9 corretta, \u00e8 costretta a lasciare il piccolo con la famiglia tedesca ed i fratelli ritrovati. La donna, appena firmate le pratiche, non ha il coraggio di salutarlo e se ne va senza dire nulla, sapendo che un saluto di addio sarebbe stato troppo doloroso per entrambi e soprattutto per lei. Appena atterrata a Roma, Carla riceve una telefonata: \u00e8 Marhaba (Carla gli aveva comprato un piccolo cellulare prima di partire) che le dice che va tutto bene e la ringrazia di tutto ci\u00f2 che ha fatto per lui; Carla risponde ringraziando invece il bambino per averle dato una nuova ragione di vita, e di averle fatto riscoprire il valore della speranza e la solidariet\u00e0. \nInfine Carla torna a Roma e si reca, prima di andare a casa, al centro di accoglienza, dove ha deciso di continuare a collaborare."}
{"id": "5320651", "revid": "287204", "url": "https://it.wikipedia.org/wiki?curid=5320651", "title": "Giuseppe Faccin", "text": "Biografia.\nGiuseppe Faccin, figlio di Agostino e Maria Losco, nonch\u00e9 fratello di don Francesco Faccin, astronomo scledense, ricevette la sua prima educazione a Schio; in giovane et\u00e0 collabor\u00f2 con il pittore Tommaso Pasquotti, in seguito frequent\u00f2 la Regia Accademia di Venezia conseguendo il Diploma d'onore. A partire dal 1901 Faccin divenne membro della locale commissione d'ornato. Dal 1911 si trasfer\u00ec presso Vicenza, sposandosi con Regina Simoni nel 1913; padre di due figlie e cagionevole di salute, continuer\u00e0 a risiedere a Vicenza sino alla morte.\nTra la fine dell'Ottocento e sino alla prematura scomparsa, Faccin si dedic\u00f2 alla pittura, prediligendo i soggetti religiosi e dipingendo circa 60 opere su tela e 40 a fresco (tra cui l\"'Assunzione della Vergine\", grande affresco di metri 15 x 5 sulla volta della navata centrale della chiesa parrocchiale di Chiampo, considerato il suo capolavoro), ma si distinse anche realizzando ritratti (come quelli di monsignor Alessandro Saccardo e di monsignor Francesco Panciera conservati nella canonica del duomo di Schio), paesaggi e incisioni (acqueforti, puntesecche e monotipie su rame), valorizzate attraverso una mostra collettiva allestita dal museo civico di Vicenza nel 1916 e purtroppo in parte disperse. Occasionalmente si dedic\u00f2 anche al restauro di dipinti, in particolare sulle tele presenti nella chiesa di San Giacomo a Vicenza.\nGiuseppe Faccin mor\u00ec dopo una lunga malattia nel novembre 1916."}
{"id": "5320652", "revid": "599013", "url": "https://it.wikipedia.org/wiki?curid=5320652", "title": "Rally di Roma Capitale", "text": "Il Rally di Roma Capitale \u00e8 una manifestazione rallistica che si disputa a Roma, la Capitale d' Italia, e per le prime due edizioni nella provincia reatina, mentre dal 2015 si articoler\u00e0 nella provincia romana ed in provincia di Frosinone e sar\u00e0 gara valevole per il Campionato Italiano Rally e per il campionato europeo .\nSono bastate due sole edizioni nel CIR Campionato Italiano Rally per essere promossa nel 2017 a tappa del FIA Campionato Europeo Rally (ERC).\nStoria.\nPer pi\u00f9 di dieci anni, ma soltanto fino al 1996, la Capitale per volont\u00e0 e opera di Romano Fazio, ideatore e deus ex machina del Rally di Roma, \u00e8 stata il palcoscenico del Rally Internazionale di Roma, un Rally su asfalto tra i pi\u00f9 impegnativi per piloti e macchine, e il pi\u00f9 affascinante anche per la cornice mondana che lo circondava.\nLa prima edizione appare con l'etichetta di \u201cRally di Fiano Romano\u201d ove emerge la presenza delle due pi\u00f9 qualificate scuderie rallystiche dell'epoca: il Jolly Club e la Grifone.\nIl vero e proprio antenato del Rally di Roma, \u00e8 stato il Rally di Fiuggi: con la partenza dal Colosseo e il traguardo alle Terme di Bonifacio VIII; Il Rally abbracciava paesi come Cave, Capranica, Subiaco, Bellegra, Fiuggi e Arcinazzo, costituendo la spina dorsale negli anni successivi del vero e proprio Rally di Roma. Una Via Veneto notturna e scintillante sotto potenti riflettori ospitava il palco partenza prospiciente il Caf\u00e8 de Paris: uno spettacolo nello spettacolo. Il 1985 segna un'importante svolta per la manifestazione, essa assume, infatti, la denominazione di competizione ad invito vinta dall'equipaggio Diana-Lucente su Opel Manta 400; nel 1986 la partecipazione vincente di Tabaton-Tedeschini su Lancia Delta S4, neocampione europeo. Gli anni 1987/88, segnano la prima doppietta nella storia del Rally di Roma ad opera dell'equipaggio Pigoli/ Roda. Il 1989 vede la partecipazione ufficiale della scuderia Jolly Club Campione Mondiale Rally con una Lancia Delta Integrale affidata al pilota romano Cristiano Cianfoni e sul podio, finalmente, nel 1989 un altro pilota romano Sandro Barchiesi in coppia con Parisi che si ripeteranno sette anni dopo nel 1996.\nI primi anni 90 vedono le doppiette di Maneo e Caldarola entrambi \u201cnavigati\u201d da Imperio. Tra i due s'inserisce la vittoria del '93 di Grossi-Amadori.\nIl Rally di Roma Capitale oggi.\nDal 2013, con la direzione di Max Rendina, futuro campione del mondo produzione 2014, il Rally di Roma Capitale cambia organizzazione. La prima edizione \u00e8 vinta dalla coppia De Dominicis/Chiarcossi, la seconda, nel 2014, da Di Cosimo/Papa. La terza edizione del 215 valevole per il CIR \u00e8 vinta da Umberto Scandola e Guido D'Amore a bordo della SkodaFabia R5 (CIR). \nMadrina di eccezione \u00e8 la soubrette Alessia Ventura. \nProtagonista dell'edizione 2016 sempre Umberto Scandola con Guido D'Amore sopra la collaudata Skoda Fabia R5.\nNel 2017 , la gara viene inserita nel calendario del CAmpionato Europeo Rally. Per la prima volta viene trasmessa in diretta su Eurosport, marchio del Gruppo Discovery Channel. Vince Bryan Bouffier affiancato da Xavier Panseri a bordo della Ford Fiesta R5, mentre nel CIR primeggia Simone CAmpedelli.\nNel 2018 il Rally di Roma Capitale parte da CAstel Sant'Angelo. Novit\u00e0 dell'edizione \u00e8 la prova spettacolo di Ostia che ha luogo presso il Pontile, nel centro storico della localit\u00e0 marittima.\nIl Comune di Roma, con una nota ufficiale, conferisce il carattere di manifestazione di interesse pubblico all'evento.\nL'edizione \u00e8 vinta dai russi Alexey Lukyanuk e Alexey Arnautov su Ford Fiesta R5. Nello stesso anno, la manifestazione si aggiudica il Casco d'Oro di Italia come miglior organizzazione dalla rivista Autosprint.\nAngelo Sticchi Damiani, Presidente di Automobile Club d'Italia, la definisce \u201cla gara pi\u00f9 bella d'Italia\u201d."}
{"id": "5320659", "revid": "219110", "url": "https://it.wikipedia.org/wiki?curid=5320659", "title": "Apache ActiveMQ", "text": "ActiveMQ \u00e8 un message-oriented middleware (detto anche broker di messaggistica) scritto in Java che dispone di un completo client Java Message Service (JMS).\nImplementa diversi protocolli di message queue:"}
{"id": "5320660", "revid": "256896", "url": "https://it.wikipedia.org/wiki?curid=5320660", "title": "ICIJ", "text": ""}
{"id": "5320662", "revid": "267975", "url": "https://it.wikipedia.org/wiki?curid=5320662", "title": "San Romano Martire (titolo cardinalizio)", "text": "Il titolo cardinalizio di San Romano Martire (in latino: \"Titulus Sancti Romani Martyris\") \u00e8 stato istituito da papa Francesco il 14 febbraio 2015."}
{"id": "5320665", "revid": "76963", "url": "https://it.wikipedia.org/wiki?curid=5320665", "title": "Steve Strange", "text": "Biografia.\nNato in un piccolo paese del Galles, si trasfer\u00ec a Londra da teenager e alla fine degli anni '70 divenne uno dei promotori del genere New romantic. Nel 1978 fond\u00f2 i Visage, gruppo ispirato al trasformismo e al synth pop. Strange partecip\u00f2 anche al videoclip di \"Ashes to Ashes\" di David Bowie. Il gruppo ebbe un enorme successo in tutta Europa grazie al singolo \"Fade to Grey\" del 1980. Nel giro di pochi anni, per\u00f2, la formazione vide diminuire il proprio seguito. \nNegli anni '90 i diversi membri dei Visage fecero quasi completamente sparire le proprie tracce. Steve Strange confess\u00f2 in un'autobiografia e in alcune interviste di aver avuto problemi di droga. Nel 2004 riun\u00ec i Visage con una nuova formazione.\nSi spense in Egitto nel febbraio 2015 a causa di un attacco di cuore. Era stato ricoverato nel dicembre 2014 per difficolt\u00e0 respiratorie.\nA lui si sono ispirati, tra gli altri, Boy George con i Culture Club e Spandau Ballet. Questi ultimi hanno omaggiato il cantante, scomparso solo poche ore prima, sul palco del Festival di Sanremo 2015.\nCuriosita.\nSteve Strange viene citato nella canzone \"pouser\" del gruppo OI! Combat 84 a cui \"dedicano\" l'intero brano."}
{"id": "5320667", "revid": "92723", "url": "https://it.wikipedia.org/wiki?curid=5320667", "title": "Sant'Ippolito (titolo cardinalizio)", "text": "Il titolo cardinalzio di Sant'Ippolito (in latino: \"Titulus Sancti Hippolyti\") \u00e8 stato istituito da papa Francesco il 14 febbraio 2015. Insiste sulla chiesa di Sant'Ippolito, nel quartiere Nomentano."}
{"id": "5320673", "revid": "287204", "url": "https://it.wikipedia.org/wiki?curid=5320673", "title": "Eleutheria Arvanitak\u012b", "text": "Secondo la rete televisiva greca Alpha TV, \u00e8 la sesta artista femminile pi\u00f9 importante dell'era fonografica nazionale, a partire dagli anni sessanta.\nCarriera.\nHa esordito nel 1980 nel gruppo rebetiko \"Opisthodromiki Kompania\" e nel 1984 ha intrapreso la carriera solista, pubblicando l'album d'esordio \"Eleftheria Arvanitaki\". Molto nota in patria, ha ottenuto visibilit\u00e0 anche all'estero dopo aver firmato per la casa discografica Verve Records. Ha preso parte a diversi festival internazionali come il WOMAD Festival e l'International Jazz and Ethnic Festival di Montreux. Nel 1999 si \u00e8 esibita a Roma per le celebrazioni del Giubileo e nell'agosto 2004 ha partecipato alla chiusura dei giochi olimpici di Atene, cantando \"Dinata\", uno dei suoi brani pi\u00f9 rappresentativi. Nel 2006 \u00e8 stata membro del supergruppo \"European Divas\", che si \u00e8 esibito all'annuale festival natalizio \"Frostrosir\", tenutosi nella chiesa Hallgr\u00edmskirkja di Reykjav\u00edk. Le altre componenti sono Sissel Kyrkjeb\u00f8, Eiv\u00f8r P\u00e1lsd\u00f3ttir, Petula Clark, Ragga G\u00edsla e Patricia Bardon. L'esibizione \u00e8 uscita in CD e DVD nel 2007."}
{"id": "5320674", "revid": "322321", "url": "https://it.wikipedia.org/wiki?curid=5320674", "title": "Luigi De Magistris (arcivescovo)", "text": ""}
{"id": "5320676", "revid": "267975", "url": "https://it.wikipedia.org/wiki?curid=5320676", "title": "Sacri Cuori di Ges\u00f9 e Maria a Tor Fiorenza (titolo cardinalizio)", "text": "Sacri Cuori di Ges\u00f9 e Maria a Tor Fiorenza (in latino: \"Titulus Sacrorum Cordium Iesu et Mari\u00e6 ad Turrim \"Fiorenza\"\") \u00e8 un titolo cardinalizio istituito da papa Francesco il 14 febbraio 2015."}
{"id": "5320677", "revid": "122246", "url": "https://it.wikipedia.org/wiki?curid=5320677", "title": "Superliga (pallavolo femminile, Croazia)", "text": "La Superliga \u00e8 la massima serie del campionato croato di pallavolo femminile: al torneo partecipano otto squadre di club croate e la squadra vincitrice si fregia del titolo di campione di Croazia."}
{"id": "5320692", "revid": "1565034", "url": "https://it.wikipedia.org/wiki?curid=5320692", "title": "San Tommaso Apostolo (titolo cardinalizio)", "text": "San Tommaso Apostolo (in latino: \"Titulus Sancti Thom\u00e6 Apostoli\") \u00e8 un titolo cardinalizio istituito da papa Francesco nel 2015.\nNe \u00e8 titolare il cardinale Pierre Nguy\u00ean V\u0103n Nhon, arcivescovo emerito di Hanoi.\nIl titolo insiste sulla chiesa di San Tommaso Apostolo, nella zona Castel Fusano (Infernetto), sede parrocchiale istituita il 19 febbraio 1964."}
{"id": "5320694", "revid": "869733", "url": "https://it.wikipedia.org/wiki?curid=5320694", "title": "Capelli ribelli", "text": "Capelli ribelli (\"Bad Hair Day\") \u00e8 un film per la televisione del 2015 diretto da Erik Canuel con protagoniste Laura Marano conosciuta per la serie \"Austin &amp; Ally\" e Leigh-Allyn Baker conosciuta per \"Buona fortuna Charlie\".\nTrama.\nIl film parla di una liceale maga della tecnologia, Monica (Laura Marano), che \u00e8 determinata a diventare reginetta del ballo di fine anno. Ma il grande giorno, si sveglia improvvisamente con dei capelli disastrosi, il vestito per il ballo distrutto e, ad aggravare ulteriormente le cose, un ex poliziotta (Leigh-Allyn Baker) bussa alla porta per chiedere spiegazioni su una collana rubata che in qualche modo l'adolescente ha avuto in possesso. Piano piano ogni cosa va storta e il culmine si raggiunge quando la coppia \u00e8 inseguita da un tenace ladro di gioielli, ossessionato di riavere la collana, (Christian Campbell) intorno alla citt\u00e0. Col tempo Monica e Liz iniziano a conoscersi sempre di pi\u00f9, cos\u00ec da diventare amiche e allearsi per recuperare insieme la collana.\nColonna sonora.\nLa colonna sonora contiene 5 brani:\nProduzione.\nIn un'intervista con Variety, Baker dichiar\u00f2: \u00abHo voluto essere io il produttore esecutivo perch\u00e9 desideravo vedere ci\u00f2 che avviene per realizzare un film fin dall'inizio, e visto che questo \u00e8 il primo film prodotto per Disney Channel con la presenza di un protagonista adulto, ho voluto assicurarmi la protezione del copione e ho fatto s\u00ec che questo avesse una mia impronta creativa\u00bb. Anche Laura Marano ha dichiarato di voler far parte del film per intraprendere nuove esperienze sul set, in contrapposizione alla sua partecipazione ad \"Austin &amp; Ally\". Il film \u00e8 stato annunciato da Disney Channel nel luglio del 2014. Le riprese, svolte in Canada, sono iniziate quello stesso mese e si sono concluse il 9 agosto 2014. La colonna sonora del film \u00e8 stata composta da Michael Corriveau con canzoni di genere pop e classico.\nTrasmissione.\nIl primo promo del film \u00e8 stato trasmesso negli USA il 22 novembre 2014, durante la prima TV dell'ultimo episodio della terza stagione di Austin &amp; Ally. Altri promo sono stati pubblicati tra dicembre 2014 e gennaio 2015. Il film ha debuttato il 13 febbraio 2015 su Disney Channel, anche se \u00e8 stato pubblicato il 6 febbraio su WATCHDisneyChannel. In Italia \u00e8 stato trasmesso il primo promo il 2 maggio 2015 ed altri nel corso del mese di maggio dello stesso anno. Il film \u00e8 stato trasmesso in Prima TV il 6 giugno 2015.\nAscolti.\nCapelli ribelli \u00e8 stato guardato negli USA da 4.0 milioni di telespettatori il giorno del suo debutto e ha raggiunto i 435.000 spettatori su WATCHDisneyChannel da quando \u00e8 stato pubblicato il 6 febbraio 2015."}
{"id": "5320697", "revid": "253269", "url": "https://it.wikipedia.org/wiki?curid=5320697", "title": "David Jensen", "text": ""}
{"id": "5320698", "revid": "124123", "url": "https://it.wikipedia.org/wiki?curid=5320698", "title": "Norbert Ratsirahonana", "text": "Ha ricoperto la carica di Primo ministro del Madagascar dal 28 maggio 1996 al 21 febbraio 1997. Il 5 settembre del 1996, a seguito della destituzione di Albert Zafy, ha ricoperto la carica di presidente \"ad interim\", carica che ha mantenuto sino al 9 febbraio 1997, data dell'insediamento di Didier Ratsiraka."}
{"id": "5320699", "revid": "767487", "url": "https://it.wikipedia.org/wiki?curid=5320699", "title": "The Avener", "text": "Carriera.\nIl 26 settembre 2014 ha pubblicato il singolo di successo \"Fade Out Lines\", che ha raggiunto la \"top 10\" in diversi Paesi tra cui Francia, Italia, Germania e Danimarca.\nIl suo primo album \"The Wanderings of the Avener\" ha raggiunto la posizione #2 della classifica francese.\nIl 13 febbraio 2015 \u00e8 ospite durante la quarta serata del Festival di Sanremo condotto da Carlo Conti, esibendosi con \"Fade Out Lines\"."}
{"id": "5320700", "revid": "267975", "url": "https://it.wikipedia.org/wiki?curid=5320700", "title": "San Policarpo (titolo cardinalizio)", "text": "Il titolo cardinalizio di San Policarpo (in latino: \"Titulus Sancti Polycarpi\") \u00e8 stato istituito da papa Francesco il 14 febbraio 2015."}
{"id": "5320701", "revid": "671029", "url": "https://it.wikipedia.org/wiki?curid=5320701", "title": "Seattle Seahawks 2015", "text": "La stagione dei Seattle Seahawks \u00e8 stata la 40\u00aa della franchigia nella National Football League, la quattordicesima giocata nel CenturyLink Field (precedentemente conosciuto come Qwest Field) e la sesta con Pete Carroll come capo-allenatore. Con la vittoria nella settimana 15 contro i Cleveland Browns, la squadra si \u00e8 qualificata per i playoff per il quarto anno consecutivo.\nLa squadra chiuse con un record di 10 vittorie e 6 sconfitte al secondo posto della division e per il quarto anno consecutivo ebbe la miglior difesa della NFL, un fatto in precedenza accaduto solo ai Cleveland Browns nel periodo 1953-'57. I Seahawks dovettero fare a meno per la maggior parte della stagione del running back Marshawn Lynch ma il quarterback Russell Wilson stabil\u00ec i nuovi primati di Seattle per yard passate, touchdown passati e passer rating in una stagione. Il ricevitore Doug Baldwin guid\u00f2 la lega con 14 touchdown su ricezione, anche questo un nuovo record del club.\nNel primo turno di playoff, in casa dei Minnesota Vikings, i Seahawks giunsero a un passo dall'eliminazione, ma un field goal sbagliato da breve distanza dal kicker avversario nell'ultimo minuto li grazi\u00f2. La stagione si chiuse la settimana successiva, perdendo per 31-24 in casa dei Carolina Panthers numero 1 del tabellone della NFC.\nPartite.\nPre-stagione.\nGli avversari della pre-stagione dei Seahawks sono stati annunciati il 9 aprile 2015.\nStagione regolare.\nIl calendario della stagione regolare \u00e8 stato annunciato ad aprile 2015.\nRiassunti delle partite.\nStagione regolare.\nSettimana 1: @ St. Louis Rams.\nI Seahawks aprirono la stagione a St. Louis. Nel primo quarto, il rookie Tyler Lockett ritorn\u00f2 un punt per 57 yard in touchdown dando ai Seahawks i primi punti. Jimmy Graham fece il suo debutto nei Seahawks, ricevendo un passaggio da 7 yard in touchdown, riportando i Seahawks in partita sul 21-24 nel terzo quarto. Senza la safety Kam Chancellor, la difesa di Seattle fatic\u00f2 per tutta la gara e i campioni in carica della NFC furono sconfitti ai supplementari per 34-31.\nSettimana 2: @ Green Bay Packers.\nI Packers segnarono i primi dieci punti dell'incontro. Segu\u00ec un field goal a testa, con le squadre che terminarono il primo tempo sul 13-3. Al rientro dagli spogliatoi, i Seahawks segnarono due touchdown consecutivi, portandosi in vantaggio 17-13 nel terzo quarto. Tuttavia, i Packers segnarono gli ultimi 14 punti della contesa, andando a vincere 27-17, infliggendo ai Seahawks la seconda sconfitta consecutiva. Fu la prima volta che i Seahawks furono sconfitti di almeno dieci punti da quando scelsero Russell Wilson nel 2012 e fu il loro peggiore passivo dalla settimana 9 della stagione 2011, quando persero di dieci punti coi Dallas Cowboys.\nSettimana 3: Chicago Bears.\nI Seahawks debuttarono in casa contro i Chicago Bears privi del quarterback titolare Jay Cutler e del ricevitore Alshon Jeffery. Dopo avere concluso il primo tempo sul 6-0 grazie a due field goal, nel secondo Tyler Lockett ritorn\u00f2 un kickoff per 105 yard in touchdown, un nuovo record di franchigia. Graham fu coinvolto maggiormente nell'attacco della squadra, guidandola con 83 yard ricevute e segnando il suo secondo touchdown. La gara si concluse sul 26-0 per i padroni di casa, la prima volta che i Bears non segnarono alcun punto dal 2002, interrompendo un record di franchigia di 195 gare. Marshawn Lynch rimase fuori dalla gara per infortunio per la maggior parte del tempo, venendo sostituito dal rookie non scelto nel draft Thomas Rawls, che guid\u00f2 Seattle con 104 yard corse.\nSettimana 4: Detroit Lions.\nLa gara ebbe un finale controverso. I Seahawks erano in vantaggio 13-3 all'inizio del quarto periodo. Wilson sub\u00ec un sack e perse un fumble, che la difesa dei Lions ritorn\u00f2 in touchdown, accorciando sul 13-10. Dopo che nell'azione successiva l'attacco dei Seahawks non segn\u00f2 alcun punto, i Lions ricevettero il pallone sulla loro linea delle 10 yard, raggiungendo la red zone avversaria alcuni minuti dopo. Su una situazione di terzo down e 1, Matthew Stafford complet\u00f2 un passaggio per Calvin Johnson, che raggiunse la linea delle 1 yard, apprestandosi a segnare un touchdown. Kam Chancellor per\u00f2 gli strapp\u00f2 il pallone dalle mani. K.J. Wright successivamente colp\u00ec il pallone, spedendolo oltre la end zone. Gli arbitri classificarono la giocata come un \"touchback\", dando il pallone ai Seahawks sulla propria linea delle venti yard. Questi corsero due volte, costringendo gli avversari ad usare entrambi i loro time out. Sul terzo down, Wilson complet\u00f2 un passaggio per Jermaine Kearse che chiuse la gara, portando Seattle sul record di 2-2. I Lions invece scesero a 0-4. Alcuni minuti dopo il termine, sorsero delle controversie poich\u00e9 il capo degli arbitri della lega afferm\u00f2 che l'azione di Wright era stata irregolare, cosa che avrebbe dovuto restituire il pallone ai Lions nel punto del fumble di Johnson. L'arbitraggio fu criticato da analisti, tifosi e giocatori, attirando paragoni con la partita vinta dai Seahawks sui Packers nel divenuta celebre come Fail Mary. Nella conferenza stampa post partita, Pete Carroll ammise che Wright aveva colpito il pallone intenzionalmente, come conferm\u00f2 lo stesso giocatore. Chancellor disse di non avere visto la giocata incriminata.\nSettimana 5: @ Cincinnati Bengals.\nDopo un touchdown su un ritorno di fumble da 23 yard di Bobby Wagner, i Seahawks si portarono in vantaggio per 24-7 nel terzo periodo. In precedenza vi era stato anche il primo intercetto stagionale per mano di Earl Thomas. Seahawks per\u00f2 collassarono nel finale, concedendo ai Bengals 20 venti punti consecutivi, col kicker avversario Mike Nugent che calci\u00f2 il field goal della vittoria nei tempi supplementari. Fu la prima volta dal 2004 che i Seahawks sprecarono un vantaggio di 17 punti, avendo vinto le ultime 71 partite consecutive in cui avevano accumulato almeno quel margine. Con Lynch ancora infortunato, Thomas Rawls concluse la gara con 169 yard corse, il massimo per un giocatore di Seattle dalle 201 di Shaun Alexander il 17 novembre 2006.\nSettimana 6: Carolina Panthers.\nI Seahawks si trovarono in vantaggio per 23-14 nel quarto periodo contro gli imbattuti Panthers. Tuttavia, per la quarta volta in stagione, non riuscirono a conservare il vantaggio accumulato nell'ultima frazione di gioco. I Panthers segnarono gli ultimi 13 punti della partita, andando a vincere 27-23. Per Seattle si tratt\u00f2 solamente della terza in sconfitta in casa da quando scelsero nel draft 2012 Wilson (28-3 di record casalingo), dopo quelle coi Cardinals nella settimana 16 del 2013 e coi Cowboys nella settimana 6 del 2014. Con la sconfitta la squadra scese a un record di 2-4. Jimmy Graham termin\u00f2 con 140 yard ricevute, il massimo per un giocatore dei Seahawks dalle 159 di Ben Obomanu nel novembre 2010.\nSettimana 7: @ San Francisco 49ers.\nNel settimo turno i Seahawks affrontarono i maggior rivali degli ultimi anni, anch'essi per\u00f2 in difficolt\u00e0 e fermi su un record di 2-4. La squadra riusc\u00ec a tornare alla vittoria per 20-3 trascinata dalle 122 yard corse e dal secondo touchdown stagionale di Lynch, il suo cinquantesimo con la maglia di Seattle, il massimo per qualsiasi giocatore della lega dal suo arrivo ai Seahawks. Tyler Lockett segn\u00f2 il primo touchdown su ricezione in carriera su un passaggio da 43 yard di Wilson (il pi\u00f9 lungo della sua stagione fino a quel momento). Divenne cos\u00ec solamente il secondo rookie degli ultimi 15 anni nella NFL a segnare su ritorni di punt, di kickoff e su ricezione assieme a Randall Cobb e il secondo assoluto della storia dei Seahawks a riuscirvi nella stessa stagione dopo Nate Burleson nel 2007. Michael Bennett mise a segno un record in carriera di 3,5 sack, venendo premiato come miglior difensore della NFC della settimana.\nSettimana 8: @ Dallas Cowboys.\nDopo dieci giorni di riposo, i Seahawks viaggiarono a Dallas per affrontare i Cowboys. L'unico touchdown di Seattle fu su un passaggio da 22 yard da Russell Wilson al tight end Luke Willson nel primo tempo che port\u00f2 la squadra sul 10-3. Sul finire del secondo quarto, Ricardo Lockette lasci\u00f2 la gara dopo avere subito una commozione cerebrale su un duro scontro di gioco che lo lasci\u00f2 incosciente a terra. Nel secondo tempo i Cowboys si portarono in vantaggio segnando due field goal ma Steven Hauschka risolse la situazione per i Seahawks segnando da 22 yard a un minuto dal termine i 3 punti della vittoria. Tra i migliori campo vi fu Richard Sherman che limit\u00f2 il rientrante Dez Bryant a 2 ricezioni per 12 yard, terminando con 4 passaggi deviati.\nSettimana 10: Arizona Cardinals.\nI Seahawks ospitarono gli Arizona Cardinals nella seconda gara della domenica sera della stagione. Sul finire del primo quarto, Earl Thomas intercett\u00f2 Carson Palmer nella end zone mentre il quarterback avversario stava cercando di portare i primi punti ad Arizona. Fu il terzo intercetto stagionale di Thomas.\nAll'inizio del secondo quarto, Russell Wilson recuper\u00f2 un fumble dopo un cattivo snap nella propria end zone, che valse una safety ai Cardinals. In svantaggio 19-0 sul finire del primo tempo, i Seahawks segnarono col fullback Will Tukuafu il primo touchdown della loro gara. Fu il primo TD della sua carriera.\nI Seahawks faticarono a contenere l'attacco di Arizona per tutta la partita, in particolare sulle corse nel quarto periodo. Malgrado ci\u00f2 riuscirono a portarsi brevemente in vantaggio, salvo venire sconfitti per la quinta volta in stagione dopo avere guidato la partita nell'ultimo quarto di gioco.\nSettimana 11: San Francisco 49ers.\nNell'undicesimo turno i Seahawks ospitarono i San Francisco 49ers, con Blaine Gabbert come quarterback titolare al posto di Colin Kaepernick, inserito in lista infortunati. Ad issare la bandiera del dodicesimo uomo fu il membro della Baseball Hall of Fame ed ex giocatore dei Seattle Mariners Randy Johnson.\nLynch non pot\u00e9 essere in campo per un infortunio all'addome ma non fu fatto rimpiangere dal suo sostituto, Thomas Rawls, che stabil\u00ec un nuovo record di franchigia per un rookie con 209 yard corse (superando le 207 Curt Warner nel 1983) e segn\u00f2 due touchdown, uno su corsa e uno su ricezione. Le sue 255 yard totali guadagnate furono il terzo risultato della storia del club. Russell Wilson complet\u00f2 l'83% dei suoi passaggi (24/29), un nuovo primato personale. Tutti i quattro touchdown segnati da Seattle vennero dai suoi rookie: due da Rawls e altri due su ricezione da Tyler Lockett.\nCon questa vittoria i Seahawks salirono a un record di 5-5, superando i Rams (4-6) al secondo posto della division.\nSettimana 12: Pittsburgh Steelers.\nI Seahawks incontrarono i Pittsburgh Steelers a Seattle per la prima volta dal Super Bowl XL, dove erano stati sconfitti 21-10. Ad alzare la bandiera del dodicesimo uomo vi fu Spencer Haywood, ex giocatore dei Seattle SuperSonics.\nRichard Sherman, che non metteva a segno un intercetto da 12 partite, fece registrare il primo stagionale nel terzo quarto. Un altro a testa lo ebbero Jeremy Lane (alla prima gara in stagione dopo un infortunio), Ahtyba Rubin e Kam Chancellor, per un massimo stagionale di quattro. In una gara dai diversi cambi di leadership, Russell Wilson, il giorno del suo ventisettesimo compleanno, pareggi\u00f2 il primato di franchigia con cinque passaggi da cinque touchdown (condiviso da Dave Krieg, Matt Hasselbeck e Warren Moon), tre per Doug Baldwin e due per Jermaine Kearse. I Seahawks vinsero per 39-20 entrando per la prima volta in stagione in posizione utile per accedere ai playoff col sesto record della conference. Vi fu tuttavia una nota stonata con l'infortunio del tight end Jimmy Graham al tendine rotuleo che richiese un intervento chirurgico, chiudendo la sua stagione.\nLe 456 yard passate dal quarterback avversario Ben Roethlisberger furono il massimo concesso nella storia della franchigia. Il passaggio da touchdown da Wilson a Baldwin da 80 yard sul finire dell'ultimo periodo di gioco fu la giocata pi\u00f9 lunga della stagione della squadra. Il quarterback di Seattle fu premiato per la quinta volta in carriera come giocatore offensivo della NFC della settimana e per la seconda come quarterback della settimana.\nSettimana 13: @ Minnesota Vikings.\nMalgrado le assenze di Marshawn Lynch e Jimmy Graham, i Seahawks batterono nettamente i Vikings per 38-7. Gli avversari giunsero alla partita con un record di 8-3 e in testa alla NFC North, guidando la NFL in yard corse e con Adrian Peterson primo a livello individuale. La difesa dei Seahawks tenne Peterson a sole 18 yard corse e l'attacco di Minnesota senza segnare alcun punto per tutta la gara (gli unici sette punti giunsero su un ritorno di kickoff in touchdown di Cordarrelle Patterson).\nRussell Wilson divenne il secondo giocatore della storia della squadra (dopo Dave Krieg) a passare almeno 3 touchdown per tre gare consecutive e segn\u00f2 il suo primo TD su corsa del 2015. Il rookie Frank Clark disput\u00f2 la miglior gara della stagione con 2 sack e 2 passaggi deviati sul quarterback avversario Teddy Bridgewater. Earl Thomas fece registrare il quarto intercetto stagionale, il ventesimo in carriera. Thomas Rawls colse 101 yard e un touchdown, venendo premiato come rookie della settimana\nSettimana 14: @ Baltimore Ravens.\nNella settimana 14, i Seahawks affrontarono in trasferta i Ravens, che schierarono il loro terzo quarterback, Jimmy Clausen, a causa degli infortuni. Nel primo drive della partita, la squadra perse il promettente rookie Thomas Rawls a causa della frattura della caviglia che lo tenne fuori per il resto della stagione. La squadra si affid\u00f2 cos\u00ec a DuJuan Harris, che fu limitato a 42 yard corse in 18 tentativi. Seattle tuttavia riusc\u00ec a sfruttare il gioco aereo e vincere nettamente per 35-6.\nWilson pareggi\u00f2 il suo record di franchigia di due settimane prima passando nuovamente 5 touchdown, salendo a 16 TD e nessun intercetto subito nelle ultime quattro gare disputate. Fu il primo giocatore della storia a giocare quattro partite consecutive con un passer rating di almeno 138,5 e il primo giocatore dell'era Super Bowl a passare almeno 3 TD senza subire intercetti per quattro gare consecutive. Per la seconda volta in stagione fu premiato come quarterback della settimana. Doug Baldwin segn\u00f2 nuovamente tre touchdown, diventando il primo giocatore della storia della squadra a riceverne almeno 2 per tre gare consecutive. Tyler Lockett ricevette 6 passaggi per 104 yard e 2 touchdown, venendo premiato come rookie della settimana. Con questa vittoria, il record di tutti i tempi dei Seahawks sal\u00ec a 313 vittorie e 312 sconfitte, la prima volta nella loro storia in cui ebbero un saldo positivo.\nSettimana 15: Cleveland Browns.\nNella settimana 15, i Seahawks affrontarono in casa i Browns, ultimi nella propria division con un record di 3-10. Ad issare la bandiera del dodicesimo uomo fu Michael Sinclair, tre volte Pro Bowler negli anni novanta con la squadra.\nA passare in vantaggio furono i Browns, che segnarono un touchdown nel drive iniziale su passaggio di Johnny Manziel a Gary Barnidge. Seattle per\u00f2 rispose con due touchdown in rapida successione di Baldwin su passaggio di Wilson. Il primo tempo si chiuse sul punteggio di 20-10. Nel secondo, Wilson pass\u00f2 il terzo TD di giornata per Tyler Lockett e i Seahawks amministrarono in vantaggio, andando a vincere per 30-13. Tale risultato li qualific\u00f2 come wild card per i playoff per il quarto anno consecutivo, il quinto degli ultimi sei.\nWilson divenne il primo quarterback della storia a passare tre o pi\u00f9 touchdown senza subire intercetti per cinque gare consecutive. Con i due touchdown, Baldwin pareggi\u00f2 il record di franchigia stagionale di Daryl Turner stabilito nel 1985 e divenne il secondo giocatore della storia della NFL, dopo Jerry Rice nel , a segnare dieci touchdown su ricezione nell'arco di quattro gare consecutive della stessa stagione\nSettimana 16: St. Louis Rams.\nI Seahawks si presentarono all'ultima partita casalinga dell'anno gi\u00e0 sicuri di una wild card per i playoff. A sollevare la bandiera del 12\u00ba uomo fu l'attore Joel McHale, nato a Roma ma che ha passato l'infanzia a Seattle. Prima della partita, Richard Sherman fu premiato con lo Steve Largent Award come membro dell'anno della squadra.\nI Rams si confermarono la bestia nera di Seattle degli ultimi anni, battendoli per la prima volta in casa dai playoff del 2004. Col suo 14\u00ba touchdown nel terzo quarto, Doug Baldwin stabil\u00ec un nuovo record di franchigia. I Seahawks non furono in vantaggio in alcun istante della partita, concludendo il loro record NFL a 70 partite (stagione regolare e playoff inclusi), tutte quelle in cui Russell Wilson era stato il loro quarterback titolare sino a quel momento. L'ultima volta che ci\u00f2 era capitato era stato nell'ultima partita della stagione regolare 2011, persa 23\u201320 contro gli Arizona Cardinals.\nSettimana 17: @ Arizona Cardinals.\nNell'ultimo ininfluente turno della stagione, i Seahawks si presero la soddisfazione di battere nettamente in trasferta i Cardinals, che avevano strappato loro la corona del titolo di division dopo due anni di dominio e che venivano da una striscia di nove vittorie consecutive. Russell Wilson pass\u00f2 tre touchdown, tutti nel secondo quarto, mentre Tyler Lockett si mise in evidenza ritornando quattro punt per 136 yard complessive, un record di franchigia, venendo premiato come giocatore degli special team della settimana e come rookie della settimana. I Cardinals, dal canto loro, una volta trovatisi con uno svantaggio difficilmente recuperabile, sostituirono il quarterback titolare Carson Palmer con Drew Stanton alla fine del primo tempo. Lo stesso Wilson fu sostituito nel quarto periodo da Tarvaris Jackson.\nIn questa partita, Wilson super\u00f2 due primati stagionali di franchigia: batt\u00e9 quello di touchdown passati di 32 di Dave Krieg portandolo a 34 e divenne il primo giocatore della storia dei Seahawks a passare 4.000 yard in una stagione. Divenne inoltre il primo giocatore della storia a passare oltre 4.000 yard, a correrne oltre 500 e a passare almeno trenta touchdown nella stessa stagione.\nPlayoff.\nI Seahawks si qualificarono ai playoff con il sesto record della NFC.\nWild card round: @ Minnesota Vikings.\nPer la prima partita di playoff, i Seahawks volarono a Minneapolis per affrontare i Vikings vincitori della NFC North e terza squadra del tabellone della NFC. La gara fu la terza pi\u00f9 fredda della storia della \"post-season\". Contrariamente alle anticipazioni della vigilia, Seattle non pot\u00e9 ancora contare su Marshawn Lynch, sostituito ancora dal terzo running back Christine Michael. Le temperature sottozero condizionarono pesantemente l'attacco della squadra, che non riusc\u00ec a segnare alcun punto per tutti i primi tre quarti di gioco, contrariamente a Minnesota che trasform\u00f2 tre field goal su tre con Blair Walsh, portandosi in vantaggio per 9-0. Nell'ultimo periodo di gioco per\u00f2, Wilson trov\u00f2 con un passaggio da touchdown Baldwin riportandosi sul 9-7. Segu\u00ec un fumble forzato da Chancellor su Adrian Peterson e recuperato da Ahtyba Rubin, dopo il quale i Seahawks segnarono il field goal del primo vantaggio. I Vikings tuttavia ebbero la possibilit\u00e0 di vincere la partita negli ultimi trenta secondi con un tentativo di field goal del solitamente affidabile Walsh dalla distanza non proibitiva di 27 yard, ma questi a sorpresa calci\u00f2 il pallone all'esterno del palo sinistro. Pur a un passo dall'eliminazione, furono cos\u00ec i Seahawks a superare il turno.\nLa difesa di Seattle chiuse la partita limitando Peterson, leader stagionale della NFL in yard corse, a 45 yard guadagnate. Questa fu la terza vittoria in trasferta nei playoff nella storia della squadra, la prima dal 2012. L'allenatore Pete Carroll pareggi\u00f2 il record di Bill Belichick con la quarta vittoria nei playoff dopo essere stato in svantaggio di almeno dieci punti nel quarto periodo.\nDivisional round: @ Carolina Panthers.\nLa stagione dei Seahawks si chiuse in casa dei Panthers, che avevano terminato la stagione regolare col miglior record della NFL, 15-1. Malgrado il ritorno di Marshawn Lynch, Seattle non segn\u00f2 alcun punto nel primo tempo, mentre Carolina ne segn\u00f2 ben 31, con Wilson che sub\u00ec due intercetti, di cui uno ritornato in touchdown. Nel secondo tempo gli ospiti tentarono un'improbabile rimonta, segnando 24 punti consecutivi con tre passaggi da touchdown del loro quarterback. Giunti ormai a un solo possesso di distanza con poco pi\u00f9 di un minuto al termine, i Seahawks tentarono un onside kick che per\u00f2 venne recuperato dagli avversari, chiudendo la partita sul punteggio finale di 31-24.\nPremi individuali.\nPro Bowler.\nI Seahawks ebbero sette giocatori convocati per il Pro Bowl 2016, pareggiando il primato di franchigia stabilito nel 1984 e nel 2005:\nCinque giocatori furono nominati riserve:\nIl 31 gennaio 2016 durante la manifestazione, Russell Wilson fu premiato come MVP offensivo dell'evento, completando 8 passaggi su 12 per 164 yard e 3 touchdown, mentre Michael Bennett si aggiudic\u00f2 il premio di miglior difensore con un sack e un tackle messi a segno.\nAll-Pro.\nTre giocatori dei Seattle Seahawks sono stati inseriti nelle formazioni ideali della stagione All-Pro:\nFirst-team\nSecond-team"}
{"id": "5320703", "revid": "1565034", "url": "https://it.wikipedia.org/wiki?curid=5320703", "title": "San Gabriele dell'Addolorata (titolo cardinalizio)", "text": "San Gabriele dell'Addolorata (in latino: \"Titulus Sancti Gabrielis a Virgine Perdolente\") \u00e8 un titolo cardinalizio istituito da papa Francesco nel 2015.\nNe \u00e8 titolare il cardinale J\u00falio Duarte Langa, vescovo emerito di Xai-Xai in Mozambico.\nIl titolo insiste sulla chiesa di San Gabriele dell'Addolorata, nel quartiere Don Bosco, sede parrocchiale istituita il 1\u00ba novembre 1981."}
{"id": "5320705", "revid": "6923", "url": "https://it.wikipedia.org/wiki?curid=5320705", "title": "Advanced Message Queuing Protocol", "text": "Advanced Message Queuing Protocol (AMQP) \u00e8 uno standard aperto che definisce un protocollo a livello applicativo per il message-oriented middleware. AMQP \u00e8 definito in modo tale da garantire funzionalit\u00e0 di messaggistica, accodamento, routing (con paradigmi punto-punto e pubblicazione-sottoscrizione), affidabilit\u00e0 e sicurezza.\nAMQP \u00e8 un protocollo wire-level che definisce il comportamento del broker e del client di messaggistica al fine di rendere interoperabili le implementazioni di diversi fornitori, allo stesso modo di protocolli quali SMTP, HTTP, FTP, ecc. Si tratta di una standardizzazione che definisce ci\u00f2 che viene scambiato in rete e si pone quindi ad un livello diverso rispetto a quella proposta da JMS che definisce invece un API ed un insieme di comportamenti che un sistema di messaging deve avere.\nSpecifiche di protocollo.\nLa versione corrente delle specifiche \u00e8 la 1.0. Questa versione si concentra sulle funzioni di base necessarie per l'interoperabilit\u00e0 a livello Internet e contiene meno dettagli espliciti sul routing rispetto alle versioni precedenti. L'interoperabilit\u00e0 di AMQP 1.0 \u00e8 stata testata in modo molto pi\u00f9 esteso rispetto alle versioni precedenti grazie alla collaborazione tra un numero maggiore di implementatori.\nIl sito di AMQP contiene le specifice OASIS per la versione 1.0.\nVersioni precedenti di AMQP, pubblicate precedentemente al rilascio della 1.0 e che differiscono da essa in modo significativo, includono:"}
{"id": "5320706", "revid": "267975", "url": "https://it.wikipedia.org/wiki?curid=5320706", "title": "Sant'Ireneo a Centocelle (titolo cardinalizio)", "text": "Il titolo cardinalizio di Sant'Ireneo a Centocelle (in latino: \"Titulus Sancti Iren\u00e6i ad Centumcellas\") \u00e8 stato istituito da papa Francesco il 14 febbraio 2015."}
{"id": "5320708", "revid": "267975", "url": "https://it.wikipedia.org/wiki?curid=5320708", "title": "Santa Maria Addolorata (titolo cardinalizio)", "text": "Santa Maria Addolorata (in latino: \"Titulus Sanct\u00e6 Mari\u00e6 Perdolentis\") \u00e8 un titolo cardinalizio istituito da papa Francesco nel 2015.\nNe \u00e8 titolare il cardinale Francis Xavier Kriengsak Kovithavanij, arcivescovo metropolita di Bangkok.\nIl titolo insiste sulla chiesa di Santa Maria Addolorata, nel quartiere Collatino, sede parrocchiale istituita il 14 gennaio 1958."}
{"id": "5320709", "revid": "2166576", "url": "https://it.wikipedia.org/wiki?curid=5320709", "title": "Santa Galla (titolo cardinalizio)", "text": "Il titolo cardinalizio di Santa Galla (in latino: \"Titulus Sanct\u00e6 Gall\u00e6\") \u00e8 stato istituito da papa Francesco il 14 febbraio 2015."}
{"id": "5320713", "revid": "1776051", "url": "https://it.wikipedia.org/wiki?curid=5320713", "title": "Conclave del 1513", "text": "Il conclave del 1513 fu indetto a seguito della morte di papa Giulio II, avvenuta il 21 febbraio. Il cardinale Giovanni de' Medici fu eletto successore il 9 marzo. Il nuovo papa assunse il nome di Leone X.\nAl conclave parteciparono venticinque dei trentuno cardinali aventi diritto.\nCardinali non partecipanti.\nI seguenti cardinali non presero parte al conclave:\nInoltre, i cardinali elencati di seguito furono deposti e scomunicati da papa Giulio II per la loro partecipazione allo scismatico Concilio di Pisa (1511-1512) e per questo motivo non poterono prendere parte al conclave:"}
{"id": "5320714", "revid": "267975", "url": "https://it.wikipedia.org/wiki?curid=5320714", "title": "San Giuseppe da Copertino (titolo cardinalizio)", "text": "Il titolo cardinalizio di San Giuseppe da Copertino (in latino: \"Titulus Sancti Iosephi a Cupertino\") \u00e8 stato istituito da papa Francesco durante il concistoro del 14 febbraio 2015.\nIl titolo insiste sulla chiesa di San Giuseppe da Copertino, nel quartiere Cecchignola di Roma"}
{"id": "5320715", "revid": "120985646", "url": "https://it.wikipedia.org/wiki?curid=5320715", "title": "Nuraghe Saurecci", "text": "Il nuraghe Saurecci o fortezza nuragica di Saurecci (o Sa Urecci) \u00e8 una struttura nuragica complessa situata nel comune di Guspini, realizzata sulla sommit\u00e0 di una collina alta 175 metri.\nContesto ambientale e collocazione geografica.\nLa fortezza dista circa dal centro abitato ed \u00e8 visibile percorrendo la strada Santa Maria di Neapolis tra la localit\u00e0 Tupa Crebu e la localit\u00e0 Corti Arrubia. Nei pressi del sito sono presenti ulteriori monumenti preistorici tra cui: il nuraghe Melas, il nuraghe Uraddili, il menhir Genna Pruinas e Sa Mitza de Nieddinu ad est della fortezza, mentre a nord troviamo la domus de janas di Bruncu Maddeus e il nuraghe Brunk'e s'Orku.\nDescrizione.\nLa fortezza ha delle dimensioni considerevoli (copre quasi un'area di 4000 metri quadrati) se si considera anche il punto nel quale \u00e8 stata eretta. Ha una posizione strategica, infatti dalla sommit\u00e0 della collina nella quale si erge \u00e8 facilmente visibile la piana del Campidano, compresa la catena montuosa del Linas oltre ai vicinissimi nuraghi complessi di Pabillonis: il Nuraxi Fenu e il nuraghe Santu Sciori. \u00c8 composta da quattro torri, di cui una sul lato est e due sul lato ovest (compreso il muro perimetrale) risultano essere parzialmente crollate. La cinta muraria, a forma di rombo, raggiunge un'altezza di circa 4 metri con blocchi di roccia basaltica di enormi dimensioni che coprono un perimetro di circa 140 metri. Il sito non \u00e8 stato mai scavato del tutto. L'unica torre visitabile, quella pi\u00f9 intatta delle quattro perimetrali, ha una apertura verso ovest e presenta al suo interno due nicchie e una fessura verso sud est.\nNel suo complesso la struttura risulta essere sommersa dalla vegetazione tanto da essere difficilmente visibile.\nLo stesso Vittorio Angius lo descrive come:\u00abnorache posto sulla sommit\u00e0 d\u2019una collina rassomiglia a un gran castello\u00bb. E ne sottolinea anche la struttura:\u00abLa sua curva \u00e8 di metri 147, e riunisce tre norachi\u00bb con una:\u00abcinta (muraria a secco) alta circa 4 metri. Forse l\u2019altezza primitiva era doppia.\u00bb"}
{"id": "5320716", "revid": "767487", "url": "https://it.wikipedia.org/wiki?curid=5320716", "title": "Jin\u00e1 l\u00e1ska", "text": "Jin\u00e1 l\u00e1ska \u00e8 un film del 2008 di Martin Dolensk\u00fd. La pellicola fa parte di una serie di film che analizzano un problema sociale, in questo caso l'omofobia e le conseguenze che possono avere sui bambini.\nTrama.\nEva \u00e8 un'insegnante delle medie-superiori. Vive una vita perfetta: ha due figli, un marito amorevole, Petr, e una buona reputazione all'interno della scuola. La sua esistenza viene scombussolata dall'incontro con Daniela, insegnante di suo figlio. Tra di loro c'\u00e8 un certo feeling e le due iniziano una relazione che porter\u00e0 tantissimi sospetti tra i loro colleghi. Piena di sensi di colpa, inoltre, Eva rivela la verit\u00e0 a Petr. Inizia cos\u00ec una lunga battaglia tra le donne e Petr. Quest'ultimo, per ferire la moglie, user\u00e0 i bambini a suo vantaggio, insegnandogli a disprezzare l'omosessualit\u00e0."}
{"id": "5320729", "revid": "409613", "url": "https://it.wikipedia.org/wiki?curid=5320729", "title": "Parco Agostino Bassi", "text": ""}
{"id": "5320731", "revid": "1543377", "url": "https://it.wikipedia.org/wiki?curid=5320731", "title": "Heron Tower", "text": "La Heron Tower (ufficialmente 110 Bishopsgate, dall'indirizzo dove \u00e8 situata) \u00e8 un grattacielo commerciale di Londra, nel Regno Unito. Si erge per un'altezza di 230 metri, compresi i 28 metri del montante,\ned \u00e8 l'edificio pi\u00f9 alto del quartiere finanziario della Citt\u00e0 di Londra, il terzo pi\u00f9 alto della capitale dopo \"The Shard\" a Southwark e One Canada Square a Canary Wharf. La Heron Tower si trova a Bishopsgate e confina con Camomile Street, Outwich Street e Houndsditch.\nLa costruzione dell'edificio inizi\u00f2 nel 2007 e fu terminata nel 2011. \u00c8 di propriet\u00e0 di Heron International e nel maggio 2014 un contratto quindicennale l'ha ribattezzata Salesforce Tower, dall'affittuario Salesforce.com, che occupa sei piani e il 18 % dello spazio totale degli uffici dell'edificio. I membri del City of London Council hanno poi votato per annullare il cambio di nome, favorendo la decisione di chiamare la struttura 110 Bishopsgate, in riferimento al suo indirizzo. La torre inizialmente ha cercato di attirare inquilini nel pieno della crisi economica scoppiata nel 2008, tuttavia attualmente il 90% \u00e8 in locazione o in offerta.\nProgettazione.\nIl progetto porta la firma degli architetti Kohn Pedersen Fox, i quali inizialmente avevano previsto per la torre un'altezza di solo 183 m, identica a quello della Tower 42, l'edificio pi\u00f9 alto della Citt\u00e0 di Londra dal 1980.\nAppena fu annunciata la sua costruzione imminente, attir\u00f2 qualche polemica per la sua vicinanza alla Cattedrale di San Paolo, quando vista dal Waterloo Bridge. English Heritage era soprattutto la prima associazione ad esprimere preoccupazioni. Un'inchiesta pubblica \u00e8 stata successivamente tenuta, il cui esito \u00e8 stato deciso dal vice primo ministro John Prescott, che si pronunci\u00f2 a favore degli sviluppatori. La definitiva approvazione governativa alla costruzione \u00e8 stata data nel luglio 2002.\nTre anni dopo, il progetto doveva ancora andare in porto. Nel settembre 2005 la Heron Property Corporation present\u00f2 una domanda di costruzione per aumentare l'altezza del suo edificio. La revisione del progetto proponeva un'altezza di 202 metri per il tetto della struttura, sormontato da una guglia di 28 metri, conferendo all'edificio un'altezza complessiva di circa 230 metri. Se da un lato il progetto \u00e8 rimasto invariato circa lo stile della struttura, dall'altro il tetto \u00e8 stato affinato, cos\u00ec come le facciate meridionali. Fu solo nel gennaio 2006 che il progetto rivisto ricevette l'approvazione della City of London Corporation.\nNel febbraio 2013 \u00e8 stato rivelato al \"The\" \"Times\" che tra i sostenitori della Tower Heron bisogna includere il principe Abdul Aziz bin Fahd, il figlio del defunto re Fahd dell'Arabia Saudita.\nInterni.\nLa Heron Tower \u00e8 stata progettata per caratterizzare una zona d'ingresso di accoglienza in stile e accoglienza, che incorpora un acquario da 70'000 litri d'acqua contenente circa 1.200 pesci. L'acquario \u00e8 il pi\u00f9 grande esempio di propriet\u00e0 privata nel Regno Unito e contiene pi\u00f9 di 60 specie di pesci in un intero ecosistema sostenibile; le specie sono state selezionate da biologi esperti ed amanti degli animali, al fine di garantire la compatibilit\u00e0 e l'adattabilit\u00e0 all'ambiente. Il serbatoio \u00e8 curato a tempo pieno da un team di due addetti ai pesci, che nutrono gli animali seguendo una dieta ricca di ingredienti naturali in base alle loro esigenze e controllano il serbatoio per la chimica dell'acqua e la salute dei pesci. Inoltre, 2 o 3 sub part-time puliscono regolarmente la \"scenografia\" e il vetro.\nUn bar-ristorante chiamato \"The Drift\" occupa una parte del piano terra e del primo. Ci sono poi un ristorante e un bar con vista affittati a Sushi Samba e Duck &amp; Waffle, entrambi aperti al pubblico, ai piani 38-40. Situati a 175 metri al di sopra della citt\u00e0 e con un accesso mediante ascensori panoramici o mediante un ingresso dedicato, il ristorante e il bar sono dotati anche di terrazze esterne.\nAmbiente.\nLa struttura utilizza dei pannelli fotovoltaici per produrre energia rinnovabile e pulita.\nCostruzione.\nNel marzo 2007, \u00e8 stato confermato che Heron aveva firmato un accordo di finanziamento con il Fondo di riserva generale dello Stato di Oman per fornire il capitale necessario al completamento della struttura. A seguito della nomina di Skanska, l'azienda che ha seguito la costruzione dell'edificio la forma di cetriolo 30 St Mary Axe, come principale appaltatore, sono iniziati i lavori sul sito al n\u00b0110, Bishopsgate, a met\u00e0 del 2007.\nCostruzione completa \u00e8 iniziata nell'aprile del 2008, in fase di installazione con pali di fondazione e gabbie d'acciaio tondo per cemento armato, mentre la prima gru torre fu eretta nel mese di giugno. Nel mese di agosto una seconda gru a torre fu eretta, seguita da una terza e ultima gru nel mese di settembre. Ai primi di ottobre, le prime travi in acciaio sono apparsi sul sito, con il nucleo visibile sopra il livello della strada. Nel mese di novembre la carpenteria \u00e8 temporaneamente ultimata e viene versato cemento a costituire le lastre di base.\nLa messa a punto dell'anima in acciaio (\"steelwork\" in inglese) ricominci\u00f2 il 19 gennaio 2009. La velocit\u00e0 di costruzione poi aument\u00f2, con i piani che venivano edificati con un ritmo di due in due, ciascuno dei quali richiedeva una quindicina di giorni per la messa in sicurezza. Il primo rivestimento \u00e8 stato applicato il 22 maggio.\nNel mese di luglio, Heron, Skanska e Kohn Pederson Fox tennero una cerimonia incentrata sull'inserimento di una capsula del tempo nel sito, dopo aver ultimato le fondamenta della torre. La capsula contiene una serie di elementi di rilevanza per la Heron Tower e comprende anche un guscio di tartaruga in linea con i principi del Feng Shui.\nNel mese di ottobre 2009, la torre raggiunse i 34 piani e poco pi\u00f9 di 150 metri, dati sufficienti a poterla giudicare uno \"skyscraper\", cio\u00e8 un grattacielo. Pochi giorni dopo, la costruzione sub\u00ec una prima battuta di arresto: mancava un intero set di stanze disposte su tre piani nonch\u00e9 gli ultimi 50 metri ancora da costruire, in poche parole mancava la parte superiore della torre. Due settimane pi\u00f9 tardi, a novembre, i lavori ripresero a pieno regime e si super\u00f2 la quota di 164 metri. Entro la fine del 2009, la costruzione raggiunse il 44\u00ba piano, superando la Tower 42, rimasta l'edificio pi\u00f9 alto della City per 30 anni. In sintonia con lo spirito natalizio, le gru furono decorate con delle luci colorate.\nIl 12 aprile 2010, Heron tenne una \"topping out ceremony \"(in inglese \"to top out\" significa \"raggiungere la cima\"), una cerimonia per celebrare il completamento strutturale dell'edificio, alla presenza del sindaco di Londra. Il 22 luglio 2010 fu aggiunta la guglia, portando l'altezza dell'edificio a 230 metri . Nel gennaio 2011 l'acquario \u00e8 stato consegnato e poi installato.\nAffitto.\nLo studio legale McDermott Will &amp; Emery \u00e8 stato il primo \"inquilino\" della torre, firmando un accordo nel luglio 2010 per ottenere una percentuale di spazio nell'edificio, quando ancora la torre era in costruzione. Ad ogni modo, all'epoca la struttura ha faticato a trovare un numero sufficiente di affittuari. Basti pensare che a settembre 2013 solo il 59% dello spazio totale era stato occupato o semplicemente acquistato. Di conseguenza, il progetto ha richiesto un rifinanziamento da parte di Starwood Capital Group, che \u00e8 intervenuto per fornire alla struttura un finanziamento di ben 288 milioni di sterline per evitare il fallimento del progetto.\nGli ultimi piani dell'edificio sono occupati dai ristoranti di propriet\u00e0 di Sushi Samba e di Duck &amp; Waffle.\nHeron Plaza.\nLa torre costituir\u00e0 il fulcro della Heron Plaza, un progetto in loco portato avanti dalla Heron International e che prevede l'inserimento di nuovi spazi pubblici e di una rete di piazze e giardini. Nel luglio 2009, Heron International ha confermato di aver firmato degli accordi con Four Seasons Hotels and Resorts per sviluppare un progetto ad uso misto, come componente di Heron Plaza. Nel gennaio 2011, Heron ha annunciato che la licenza edilizia per lo sviluppo di nuove strutture ha ricevuto finanziamenti."}
{"id": "5320736", "revid": "1565034", "url": "https://it.wikipedia.org/wiki?curid=5320736", "title": "San Timoteo (titolo cardinalizio)", "text": "San Timoteo (in latino: \"Titulus Sancti Timothei\") \u00e8 un titolo cardinalizio istituito da papa Francesco nel 2015.\nNe \u00e8 titolare il cardinale Arlindo Gomes Furtado, vescovo di Santiago di Capo Verde.\nIl titolo insiste sulla chiesa di San Timoteo, nella zona Casal Palocco, sede parrocchiale istituita il 24 giugno 1968."}
{"id": "5320738", "revid": "124117038", "url": "https://it.wikipedia.org/wiki?curid=5320738", "title": "Cronologia della storia LGBT nell'Et\u00e0 contemporanea", "text": "Questa cronologia della storia LGBT vuole raggruppare gli eventi storici, culturali, sociali e politici d'importanza maggiormente rilevante riguardanti le persone gay, lesbiche, bisessuali e transgender (transessuali), dell'Et\u00e0 contemporanea.\nIn corsivo sono evidenziati gli accadimenti storici avvenuti in Italia. Sono inserite anche le date pi\u00f9 importanti di alcuni dei riconoscimenti o non riconoscimenti legislativi degli omosessuali in molti stati di tutto il mondo; per una visione pi\u00f9 approfondita sulla \"legislazione omosessuale\" si veda Diritti LGBT nel mondo).\nXX secolo.\n1960-1969.\nViene pubblicato il libro The transsexual phenomenon (Il fenomeno transessuale) del dott. Harry Benjamin.\nXXI secolo.\n2001-2009.\nLe clausole introdotte nel nostro Paese sanciscono, per la prima volta, che l'orientamento sessuale pu\u00f2 assumere rilevanza nel valutare se un cittadino \u00e8 idoneo o meno ad entrare o permanere nelle Forze armate, in quelle di Polizia e nei Vigili del Fuoco. Il Ministero della Difesa ha quindi varato un regolamento con il quale ha dichiarato di poter lecitamente trattare, per fini istituzionali, anche i dati sensibili riguardanti la vita sessuale dei dipendenti (Decreto Ministeriale 13 aprile 2006, n. 303 ). Analoghi regolamenti varati da parte di altri ministeri (Interno, Giustizia, Economia e Finanze), dichiarano invece di poter trattare tale tipo di dato nei dipendenti, solo per quanto attiene l'eventuale riattribuzione di genere (cosiddetto \"cambiamento di sesso\"). Va ricordato come invece la presenza di omosessuali nell'ambito militare e, soprattutto, in quello delle Forze di polizia, sia considerato sovente all'estero del tutto lecito, tanto da avere un'organizzazione sindacale a livello europeo.\nAnalogamente, la legge sulla procreazione assistita (Legge 19 febbraio 2004, n. 40, comma 5) approvata nel corso della medesima legislatura esclude deliberatamente dall'inseminazione assistita le donne lesbiche, indicando espressamente come i componenti della coppia debbano essere obbligatoriamente di sesso diverso:\nPer quanto tale cambiamento non vada certamente nel senso auspicato dal movimento di liberazione omosessuale, \u00e8 comunque innegabile che l'omosessualit\u00e0 sia stata in questo modo, per la prima volta, nominata nelle leggi italiane."}
{"id": "5320740", "revid": "1565034", "url": "https://it.wikipedia.org/wiki?curid=5320740", "title": "Santa Paola Romana (titolo cardinalizio)", "text": "Il titolo cardinalizio di Santa Paola Romana (in latino: \"Titulus Sanctae Paul\u00e6 Roman\u00e6\") \u00e8 stato istituito da papa Francesco il 14 febbraio 2015."}
{"id": "5320743", "revid": "1442080", "url": "https://it.wikipedia.org/wiki?curid=5320743", "title": "San Girolamo a Corviale (titolo cardinalizio)", "text": "Il titolo cardinalizio di San Girolamo a Corviale (in latino: \"Titulus Sancti Hieronymi in \u201cCorviale\u201d\") \u00e8 stato istituito da papa Francesco il 14 febbraio 2015."}
{"id": "5320746", "revid": "300067", "url": "https://it.wikipedia.org/wiki?curid=5320746", "title": "NBA Development League All-Star Weekend 2015", "text": "L'NBA Development League All-Star Game 2015 svoltosi a New York nell'ambito dell'NBA All-Star Weekend 2015, ha visto la vittoria finale degli \"East Futures\" sui \"West Prospects\" per 129 a 94.\nAndre Emmett, dei Fort Wayne Mad Ants, \u00e8 stato nominato MVP della partita."}
{"id": "5320762", "revid": "380453", "url": "https://it.wikipedia.org/wiki?curid=5320762", "title": "Superliga (pallavolo maschile, Croazia)", "text": "La Superliga \u00e8 la massima serie del campionato croato di pallavolo maschile: al torneo partecipano otto squadre di club croate e la squadra vincitrice si fregia del titolo di campione di Croazia."}
{"id": "5320767", "revid": "125778212", "url": "https://it.wikipedia.org/wiki?curid=5320767", "title": "D.J. Seeley", "text": ""}
{"id": "5320768", "revid": "1305772", "url": "https://it.wikipedia.org/wiki?curid=5320768", "title": "Microdot", "text": "Un microdot \u00e8 un testo o un'immagine che viene considerevolmente ridotta per nascondere l'informazione da destinatari inconsapevoli. I microdot normalmente sono circolari con un diametro di circa un millimetro ma possono essere di varie forme e dimensioni, oltre che a esser realizzati con vari materiali come poliestere e metallo. Il nome deriva dal fatto che i microdot spesso avevano la dimensione e la forma di un punto tipografico. Erano spesso nascosti sotto forma di punto di fine periodo o come punto sulle lettere \"i\" e \"j\". I Microdot rappresentano un approccio steganografico alla protezione dei messaggi.\nStoria.\nNel 1870 durante la Guerra franco-prussiana, Parigi era sotto assedio e i messaggi venivano inviati mediante piccioni viaggiatori. Un fotografo parigino Ren\u00e9 Dagron utilizz\u00f2 una tecnica fotografica di restringimento per permettere ad ogni piccione di trasportare un elevato volume di messaggi. Tuttavia, le immagini non erano cos\u00ec piccole come i moderni microdot.\nUn'applicazione pi\u00f9 recente dei microdot venne effettuata nella seconda guerra mondiale a fini steganografici. Venne inoltre usata anche successivamente in molti paesi per passare messaggi attraverso canali postali insicuri. La tecnica prevedeva l'utilizzo di tinture di anilina, mentre poi successivamente di strati di alogenuro d'argento, in quanto quest'ultimo era ancora pi\u00f9 difficile da trovare. Come in molti altri casi della storia dello spionaggio anche sulla paternit\u00e0 della tecnica c'\u00e8 una controversia. Il tedesco Walter Zapp \u00e8 ritenuto da alcuni l'inventore della tecnica, e un punto a suo favore \u00e8 che un kit spia della seconda guerra mondiale viene chiamato \"Attrezzatura Zapp\". Allo stesso tempo, altri affermano che anche Emanuel Goldberg abbia inventato la tecnica.\nGli ispettori della posta britannici si riferivano ai microdot con il nome \"duff\", dato che erano distribuiti come l'uva passa all'interno del budino di grasso chiamato \"plum duff\"."}
{"id": "5320771", "revid": "1305772", "url": "https://it.wikipedia.org/wiki?curid=5320771", "title": "Governi italiani", "text": ""}
{"id": "5320783", "revid": "300067", "url": "https://it.wikipedia.org/wiki?curid=5320783", "title": "Kenny Atkinson", "text": "Carriera da allenatore.\nBrooklyn Nets.\nAtkinson debutta da capo allenatore dei Brooklyn Nets il 26 ottobre 2016, nella sconfitta 122-117 contro i Boston Celtics. Alla fine della stagione, il record della franchigia fu di 20-62.\nLa stagione successiva vide un leggero miglioramento del record, ovvero un 28-54, che per\u00f2 non fu sufficiente per qualificarsi ai playoff.\nLa terza stagione fu nettamente la sua migliore da quando allenava la squadra. Il record fu di 42-40, un miglioramento di 14 vittorie rispetto alla stagione precedente. La squadra si qualific\u00f2 ai playoff con il sesto record nella Eastern Conference. Al primo round per\u00f2, dovettero arrendersi ai Philadelphia 76ers In 5 partite.\nIl marzo 2020 si dimise dal ruolo di capo allenatore.\nLos Angeles Clippers\nIn seguito diventa il vice di Tyronn Lue ai Los Angeles Clippers"}
{"id": "5320789", "revid": "1005847", "url": "https://it.wikipedia.org/wiki?curid=5320789", "title": "Marcello Lazzati", "text": ""}
{"id": "5320790", "revid": "830939", "url": "https://it.wikipedia.org/wiki?curid=5320790", "title": "Anatolij Lutikov", "text": "Vinse due volte il Campionato della Repubblica Sovietica Russa: nel 1955 a Leningrado e nel 1959 a Vorone\u017e.\nNel 1968/69 si classific\u00f2 terzo, dietro a Paluhae\u016dski e A. Zajcev, nel 36\u00ba Campionato sovietico di Alma Ata.\nNel 1965 partecip\u00f2 con l'URSS al Campionato europeo a squadre di Amburgo, vincendo la medaglia d'oro di squadra e individuale in 2a riserva. Nei primi anni '60 si trasfer\u00ec in Moldavia, dove vinse sei volte il campionato moldavo (1963, 1964, 1965, 1966, 1968, 1977).\nAltri risultati:\nAlcune partite notevoli:"}
{"id": "5320801", "revid": "2184720", "url": "https://it.wikipedia.org/wiki?curid=5320801", "title": "Adesso e qui (nostalgico presente)", "text": "Adesso e qui (nostalgico presente) \u00e8 un singolo della cantante italiana Malika Ayane, il primo estratto dal suo quarto album in studio \"Na\u00eff\" e pubblicato l'11 febbraio 2015.\nIl brano si \u00e8 piazzato al 3\u00ba posto al Festival di Sanremo 2015, vincendo inoltre il \"Premio della Critica \"Mia Martini\"\".\nIl brano.\nIl testo del brano \u00e8 stato scritto da Malika Ayane e Pacifico, mentre la musica \u00e8 firmata da Giovanni Caccamo e Alessandra Flora. Il brano, come anche il video, sono ispirati al film francese \"La ragazza sul ponte\" di Patrice Leconte e racconta l'evoluzione di una storia d'amore. Il brano viene cantato in duetto con Paola Turci al Roxy Bar di Red Ronnie; viene inoltre eseguito dalla cantante insieme a Giovanni Caccamo, il quale canta il brano anche da solista in diverse occasioni.\nVideo musicale.\nNel videoclip che accompagna la canzone, anch'esso ispirato al film \"La Ragazza sul Ponte\", Malika canta la canzone mentre si trova legata a un gigantesco bersaglio rotante; un misterioso lanciatore di coltelli la prende di mira tirandole una dopo l'altra numerose lame. Sul finire del video si scopre che in realt\u00e0 il lanciatore di coltelli \u00e8 la stessa Malika; l'ultimo coltello sembra mirare dritto al volto della cantante, ma si ferma a pochi millimetri da esso."}
{"id": "5320802", "revid": "239497", "url": "https://it.wikipedia.org/wiki?curid=5320802", "title": "Tomba di giganti di Sa Domu 'e S'Orcu", "text": ""}
{"id": "5320804", "revid": "155634", "url": "https://it.wikipedia.org/wiki?curid=5320804", "title": "Eastern Basketball Association 1974-1975", "text": "La stagione EBA 1974-75 fu la 29\u00aa della Eastern Basketball Association. Parteciparono 4 squadre in un unico girone.\nRispetto alla stagione precedente gli East Orange Colonials, gli Hamilton Pat Pavers e gli Hartford Capitols scomparvero."}
{"id": "5320806", "revid": "239497", "url": "https://it.wikipedia.org/wiki?curid=5320806", "title": "Fortezza nuragica di Saurecci", "text": ""}
{"id": "5320808", "revid": "219110", "url": "https://it.wikipedia.org/wiki?curid=5320808", "title": "AMD Radeon serie Rx 200", "text": "La serie AMD Radeon R5/R7/R9 200 \u00e8 una famiglia di schede video per computer sviluppata da AMD. \u00c8 basata su un processo a 28\u00a0nm prodotti da TSMC o Common Platform, sono state presentare il 25 settembre 2013 al AMD GPU TECH 2014.\nSchede video principali.\nRadeon R9 295X2.\nLa Radeon R9 295X2 \u00e8 stata pubblicata il 21 aprile 2014. \u00c8 una scheda video con doppia GPU da 4 gb l'una. \u00c8 la prima scheda video reference ad avere un sistema di dissipazione a liquido ad anello chiuso. Con 11.5 teraflops di potenza computazione \u00e8 la scheda video consumer pi\u00f9 potente del mondo.\nRadeon R9 290X.\nLa Radeon R9 290X, codename \"Hawaii XT\", \u00e8 stata pubblicata il 24 ottobre 2013 e ha 2816 Stream Processors, 4 gb ,176 TMU, 64 ROPs, bus 512 bit."}
{"id": "5320809", "revid": "447432", "url": "https://it.wikipedia.org/wiki?curid=5320809", "title": "Gianni Sarcone", "text": "Arte e percezione visiva.\nGianni Sarcone, si occupa dagli anni 90 di percezione visiva, ha scritto e pubblicato una nutrita serie di libri educativi in inglese, francese e italiano per il grande pubblico (oltre 40, con numerose traduzioni in varie altre lingue), principalmente su temi quali giochi percettivi e il meccanismo mente-vista.\nIllusioni ed effetti ottici.\n\u00c8 il creatore di nuove illusioni visive ed effetti ottici pubblicati in riviste scientifiche di primo piano, tra cui Scientific American, Mind, Smithsonian Magazine, Science et Vie Junior, Focus, Mente e Cervello.\n\u00c8 stato membro della giuria al terzo e al quattordicesimo concorso internazionale (in italiano, \u201cConcorso della migliore illusione visiva dell'anno\u201d), tenutosi nel 2007 e nel 2018 a Sarasota, Florida (USA). Concorso sostenuto dalla rivista Scientific American, che riunisce ogni anno i migliori neuroscienziati provenienti da tutto il mondo, il cui proposito \u00e8 la divulgazione delle scienze della mente e l'arte illusiva.\n\u00c8 dall'inizio del 2000 che G. Sarcone s'interessa all'arte cinetica, inventando e sviluppando concetti ottici inediti da lui chiamati \"kinegrams\" (\u2018cinegrammi\u2019) e \"kinoptics\" (\u2018cinottici\u2019). Mentre i \"kinegrams\" sono immagini statiche che si muovono grazie al principio ottico della persistenza visiva, i \"kinoptics\" sono delle immagini geometriche che sembrano muoversi da s\u00e9 nella visione periferica.\nCollaborazioni.\nCollabora con testate nazionali e internazionali; \u00e8 stato tra i collaboratori storici di \"Focus Brain Trainer\", il mensile che allena la mente (pubblicazione sospesa nel 2012). \u00c8 inoltre socio del CICAP (Comitato Italiano per il Controllo delle Affermazioni sulle Pseudoscienze) per il quale cura la rubrica \u201cMente Relativa\u201d di \"Query\", la rivista del comitato.\nProgetto educativo.\n\u00c8 il cofondatore del progetto , la palestra della mente, che si pone come scopo primario lo sviluppo della mente e della creativit\u00e0 in un contesto ludico e, come scopo secondario, di promuovere la matematica presso il grande pubblico tramite un approccio visivo e psicomotorio.\n \u00e8 stato il promotore dell'evento (in italiano \u201celogio della mente\u201d) in Italia (evento mondiale in onore del divulgatore americano Martin Gardner), il primo dei quali si \u00e8 tenuto a Genova, il 21 ottobre 2010.\nIl progetto \"Archimedes' Laboratory\" \u00e8 stato premiato nel 2003 con il \"Sci-Tech Award\" dalla fondazione Scientific American per la diffusione e la divulgazione del sapere tecnico-matematico.\nAltre attivit\u00e0.\nG. Sarcone progetta e lavora per il mondo della pubblicit\u00e0 e per l'industria del gioco; ha creato vari giochi educativi che stimolano l'osservazione, che coinvolgono colori, forme e paradossi geometrici (\"Geometrex\", \"TangraMagic\"). Ha disegnato nel 2014 un'illusione ottica autocinetica utilizzata nel logo e la cartellonistica istituzionale del Grec Festival di Barcellona, un evento culturale d'importanza che propone spettacoli musicali, coregrafici e teatrali d'avanguardia.\nOpere.\nOpere recenti in inglese (2014-20).\nG. Sarcone \u00e8 autore dei seguenti volumi:\nProgrammi televisivi (dal 2013 al 2015).\nI lavori di G. Sarcone sono stati presentati nei seguenti programmi TV:"}
{"id": "5320811", "revid": "767487", "url": "https://it.wikipedia.org/wiki?curid=5320811", "title": "Rubidgea", "text": "La rubidgea (gen. Rubidgea) \u00e8 un terapside estinto, appartenente ai gorgonopsidi. Visse nel Permiano superiore (circa 259 - 254 milioni di anni fa) e i suoi resti fossili sono stati ritrovati in Sudafrica.\nDescrizione.\nQuesto terapside carnivoro era di grandi dimensioni: il solo cranio era lungo oltre 45 centimetri, e la lunghezza dell'esemplare in vita poteva raggiungere e oltrepassare i 3 metri. Il cranio di \"Rubidgea\" era dotato, come quello di tutte le forme simili (Gorgonopsia) di due lunghe zanne superiori caniniformi, che oltrepassavano la profondit\u00e0 della mandibola quando le fauci erano chiuse. Queste due zanne erano lunghe oltre 15 centimetri, e oltrepassavano quindi in lunghezza i denti dei grandi dinosauri carnivori come \"Tyrannosaurus rex\". Il cranio era dotato di grandi finestre temporali per accogliere i potenti muscoli delle fauci. \nClassificazione.\nIl genere \"Rubidgea\" venne istituito nel 1948 da Robert Broom, che descrisse alcuni fossili ritrovati nella zona del Karroo, in Sudafrica. La specie tipo descritta da Broom, proveniente dalla \"\"Cistecephalus\" zone\", \u00e8 Rubidgea atrox. Altre specie vennero descritte pochi anni dopo (\"R. platyrhina\", \"R, majora\") da Brink e Kitching (1953), ma successivamente sono state attribuite alla specie tipo. Nel 2007, uno studio riguardante i gorgonopsi operato da Gebauer ha messo in luce notevoli somiglianze tra le specie \"Dinogorgon quinquemolaris\", Tigrisaurus pricei e \"Rubidgea atrox\", tali da permettere l'attribuzione delle prime due al genere \"Rubidgea\". Altri studi (Kammerer, 2016) hanno indicato invece che almeno la specie \"D. quinquemolaris\" fosse identica alla specie tipo di \"Dinogorgon\", \"D. rubidgei\".\n\"Rubidgea\" \u00e8 un rappresentante derivato del gruppo dei gorgonopsi, un gruppo di terapsidi tipici del Permiano e caratterizzati da lunghi canini e attitudini predatorie, ed \u00e8 il genere eponimo dei Rubidgeinae, il clade pi\u00f9 derivato del gruppo. Di seguito \u00e8 presentato un cladogramma tratto dal lavoro di Gebauer (2007): "}
{"id": "5320820", "revid": "86599", "url": "https://it.wikipedia.org/wiki?curid=5320820", "title": "James E. McGaha", "text": "Il Minor Planet Center gli accredita la scoperta di sei asteroidi, effettuate tra il 1999 e il 2000.\nGli \u00e8 stato dedicato l'asteroide 10036 McGaha."}
{"id": "5320823", "revid": "287204", "url": "https://it.wikipedia.org/wiki?curid=5320823", "title": "Pokal Nogometne zveze Slovenije 2014-2015", "text": "La Pokal Nogometne zveze Slovenije 2014-2015 \u00e8 stata la 24\u00aa edizione del torneo. \u00c8 iniziata il 19 agosto 2014 e si \u00e8 conclusa il 20 maggio 2015. La squadra vincitrice si \u00e8 qualificata al primo turno di qualificazione della UEFA Europa League 2015-2016.\nIl Koper ha vinto il trofeo per la terza volta nella sua storia, sconfiggendo il Celje nella finale.\nSquadre partecipanti.\nDi seguito l'elenco delle squadre partecipanti.\nPrva slovenska nogometna liga 2013-2014.\nLe 10 squadre\nQualificate attraverso le Coppe Regionali MNZ.\nLe 18 squadre\n,\n,\n,\n,\nPrimo turno.\nGorica, Koper, Maribor e Rudar Velenje entrano nella competizione direttamente dal Secondo Turno."}
{"id": "5320824", "revid": "287204", "url": "https://it.wikipedia.org/wiki?curid=5320824", "title": "Cherry Hill Rookies", "text": "I Cherry Hill Rookies sono stati una franchigia di pallacanestro della EBA, con sede a Cherry Hill, nel New Jersey, attivi tra il 1973 e il 1975.\nHanno disputato due stagioni nella EBA senza mai qualificarsi per i play-off. Sono scomparsi dopo la stagione 1974-75."}
{"id": "5320825", "revid": "2143966", "url": "https://it.wikipedia.org/wiki?curid=5320825", "title": "Stazione meteorologica di Rolo", "text": "La stazione meteorologica di Rolo \u00e8 la stazione meteorologica di riferimento per l'Organizzazione Meteorologica Mondiale relativa all'omonimo comune della provincia di Reggio nell'Emilia, gestita dall'ARPA dell'Emilia-Romagna.\nCaratteristiche.\nLa stazione meteorologica, originariamente gestita dall'ERSA, \u00e8 passata nel 1996 sotto la gestione del Servizio Idrometeorologico dell'ARPA Emilia-Romagna.\nLa stazione, di tipo automatico DCP, si trova nell'Italia nord-orientale, in Emilia-Romagna, in provincia di Reggio nell'Emilia, nel comune di Rolo, col barometro collocato a 21 metri s.l.m. e alle coordinate geografiche .\nMedie climatiche ufficiali.\nDati climatologici 1991-2005.\nIn base alla media calcolata dall'ARPA Emilia-Romagna per il periodo tra il 1991 e il 2005, la temperatura media del mese pi\u00f9 freddo, gennaio, si attesta attorno ai +2,9\u00a0\u00b0C; quella del mese pi\u00f9 caldo, agosto, \u00e8 di +24,6\u00a0\u00b0C. Mediamente, nel corso dell'anno si contano 68,1 giorni di gelo e 0,7 giorni di ghiaccio.\nNello stesso periodo, le precipitazioni medie annue si attestano a 613,3\u00a0mm, con marcato minimo in febbraio e picco massimo in ottobre.\nValori estremi.\nTemperature estreme mensili dal 1985 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1985 ad oggi.\nLa temperatura minima assoluta ha toccato i -20,3\u00a0\u00b0C nel febbraio 1991, mentre la temperatura massima assoluta ha raggiunto i +40,1\u00a0\u00b0C nell'agosto 2003."}
{"id": "5320826", "revid": "339392", "url": "https://it.wikipedia.org/wiki?curid=5320826", "title": "Maria DiBiase", "text": ""}
{"id": "5320828", "revid": "71433", "url": "https://it.wikipedia.org/wiki?curid=5320828", "title": "Adesso e qui", "text": ""}
{"id": "5320831", "revid": "287204", "url": "https://it.wikipedia.org/wiki?curid=5320831", "title": "PBZ Zagreb Indoors 2015 - Qualificazioni singolare", "text": "Le qualificazioni del singolare del PBZ Zagreb Indoors 2015 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5320834", "revid": "287204", "url": "https://it.wikipedia.org/wiki?curid=5320834", "title": "256547 Davidesmith", "text": "256547 Davidesmith \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,0263369\u00a0UA e da un'eccentricit\u00e0 di 0,0874164, inclinata di 11,22324\u00b0 rispetto all'eclittica.\nL'asteroide \u00e8 dedicato al planetologo statunitense David E. Smith."}
{"id": "5320836", "revid": "339392", "url": "https://it.wikipedia.org/wiki?curid=5320836", "title": "Posto di Comunicazione", "text": ""}
{"id": "5320840", "revid": "123950669", "url": "https://it.wikipedia.org/wiki?curid=5320840", "title": "Cimitero di Settignano", "text": "Il cimitero di Settignano si trova in via Desiderio da Settignano, a Firenze\nStoria.\nNel 1855 il parroco Giuseppe Bartolini costru\u00ec, a proprie spese, in un terreno di propriet\u00e0 della chiesa, un piccolo cimitero, dove si fece poi seppellire. Tra il 1880 ed il 1884 venne leggermente ampliato, raggiungendo una dimensione di 98 mt. per 41,50. In questo cimitero riposano personaggi illustri, come: Niccol\u00f2 Tommaseo e sua moglie Diamante, lo scrittore Aldo Palazzeschi , lo scultore Rinaldo Carnielo, i pittori Mario Bucci e Giovanni Costetti, lo scultore Angiolo Vannetti, l'architetto paesaggista Pietro Porcinai, l'artista Paolo Scheggi, il giornalista Francesco Meriano, il paroliere e compositore Giancarlo Bigazzi, il calciatore e allenatore Ferruccio Valcareggi. \nQui sono inoltre conservati monumenti sepolcrali in stile floreale: appena entrati, sulla destra, si trova il monumento a Leonello Bellini, scolpito nel 1916 da Corrado Feroci, artista sensibile al simbolismo e al modernismo di gusto francese, noto per aver realizzato alcuni monumenti, sia nel cimitero degli Allori, che nel cimitero delle Porte Sante. \nPoco pi\u00f9 oltre si trova la lapide tombale dei Nasini, scolpita nel 1923 da A. Bargelli, caratterizzata da due angeli e al centro una lanterna, da cui esce fumo d'incenso. Accanto si trova la tomba di Armando Lemmi realizzata nel 1921 da Augusto Minati. In essa notiamo un angelo dalla forma sinuosa, rappresentato come una giovane donna, che alza al cielo una lanterna. \nProseguendo lungo la linea dei colombari troviamo la Lapide tombale dei Bucci, che si ispira alla statuaria fiorentina del Quattrocento, per la precisione a Desiderio da Settignano, ai Rossellino e a Mino da Fiesole. Di notevole importanza sono anche le cappelle Carnielo, dal profilo sobrio e semplice, e dei Doni , quest'ultima realizzata in Jugendstil."}
{"id": "5320841", "revid": "118783392", "url": "https://it.wikipedia.org/wiki?curid=5320841", "title": "Emix", "text": "Biografia.\nSi avvicina giovanissimo alla musica e debutta come Dj nel 1989 durante l'era Techno-Acid di Rave e After della capitale. L'evento che lo porta ad affermarsi al grande pubblico \u00e8 il Capodanno d'Italia del 1995 al 'The Dream' di Anzio, dove si impone come dj Techo-Progressive rivelazione.\nCon il passare degli anni e l'accrescersi della sua fama, occuper\u00e0 il prestigioso ruolo di dj resident nei pi\u00f9 rinomati club d'Italia tra i quali Palladium, Hollywood, Arabesk, Red Zone, Piper, Qube per le trasgressive serate Muccassassina, NRG 'Diabolika' che grazie alla collaborazione con la nota radio M2O diventa uno degli eventi pi\u00f9 seguiti d'Italia dal popolo della notte (radio con la quale collaborer\u00e0 per una trasmissione radiofonica dal nome \"In Da House\"), Space d'Ibiza e Cocoric\u00f2.\nSi esibisce inoltre in locali e festival di fama internazionale e mondiale come il Goliath di Zurigo e la Street Parade, lo Space di Valencia, Pacha a Palma de Mallorca, Liquid e Tropix di Barcellona, Duplex di Praga, Lipgloss a San Diego, Menagerie e Folli\u00e8 di Miami, PP Club di Hong Kong, The End a Londra, Zapata a Stuttgard e molti altri.\nLa sua carriera come produttore comincia con l'amico e collega D-Lewis nel 1992, con cui divide quasi tutti i lavori discografici e gran parte delle serate nei club. Il loro primo vinile esce nel 1996 su Zoomedia records e da quell'anno ne pubblicheranno pi\u00f9 di 55.\nEmix collabora con molte etichette tra cui Sony, Universal Sound, Bosphorus, Paprika, Mr. Disk, Flat Belly, Evidence, Audio Elite, Exp, Gas, Molto, Start, Status, Algoritmic, I'm, Eclipse, Circus, Fulltime, Sound Real, Spectra, Phyton, Stereoseven, Nib, DB e Clubbin'.\nProprio grazie alla Clubbin' Emix e D-Lewis si impongono sul panorama nazionale ed internazionale con la cover di \"Electrica Salsa\" disco degli Off con vocal di Sven V\u00e4th, pubblicata anche sulla Deejay Parade del 2004, e il remix di Exogroove feat. Tony Bruno, anche se l'attenzione sul duo sar\u00e0 catalizzata completamente grazie al brano \"Scariche\" su etichetta Acid 80.\nCurano inoltre la direzione artistica per la Antibemusic per le famose compilation House Family, Electro Family e Minimal Techno e per le Labels Acid '80, Zig Zag e Abm.\nNel 2006 pubblicano il loro primo album \"Officine Romane\" accompagnati dall'uscita del video \"Baby\", primo singolo estratto.\nA testimonianza del suo continuo processo evolutivo musicale vi \u00e8 il remix del 2008 per Audiosafe e Toito con sonorit\u00e0 prettamente Techno-Minimal.\nNel 2008 diviene socio onorario dell'ANPAD (Associazione Nazionale Produttori Autori Deejay) e Resident allo Space di Ibiza, mentre la sua creazione \"Eivissa\" (Acid'80) spicca in vetta alle classifiche grazie anche al supporto del collega Loco Dice.\nNel 2009 vince il Dj Award come miglior Dj Italiano e crea assieme all'amico D-Lewis il progetto Reazione, un live efx show dove suonano in \"Back to Back\".\nNel 2010 intraprende un tour Europeo con sponsor Reloop, Vestax, Native Instruments e Otus. Nello stesso anno grazie a Fedde Le Grand esce un remix di Lunchbox, un suo progetto targato Acid'80 che svetta in cima alle classifiche in brevissimo tempo.\nIl suo percorso musicale in continua evoluzione pur rimanendo fedele al suo stile come dimostrano i vari progetti: Angelina, Oceania, Queen, May The twelfth, Time in da house e Caribou dove ritorna su sonorit\u00e0 Techno e Tech-House.\nIl 'Cocoric\u00f2 Love Aquafan' di Riccione lo vede protagonista nell'Estate del 2011; nel 2012 entra a far parte del progetto Brancaleone/Alpheus, seguito dall'Animal Social Club e dal 'Make Some Noize' a Rock in Roma con super guest Internazionali.\nPropone un'after 'Alauda' al locale 2N e collaborazioni con il Lanificio. Roma Capital Summer 2014 \u00e8 il progetto estivo che segue insieme a guest internazionali. Nell'Inverno 2015 intraprende una collaborazione con Aurunci16 per techno session. Ideatore del progetto SPASIBO fstvl# techno (arrivata oggi alla 4\u00aa edizione), grazie al supporto di prestigiose crew romane e collaborazioni con djs internazionali del calibro di Lory D, Donato Dozzy, Frank Muller Beroshima e Cirillo. \n\u00c8 impegnato attualmente con la sua nuova label Uwaga, i party Diabolika Reunion Tour e il FILM in proiezione sul grande schermo (prima il 10 giugno MULTISALA BARBERINI Roma) GENERAZIONE DIABOLIKA che documenta l'evoluzione di un movimento da gli anni 2000 in poi che oggi da critici, addetti ai lavori e soprattutto dal pubblico \u00e8 ritenuto uno dei piu grandi movimenti di tendenza electro house techno mai esistiti in Italia."}
{"id": "5320842", "revid": "1318658", "url": "https://it.wikipedia.org/wiki?curid=5320842", "title": "Giardini Menara", "text": "I giardini Menara sono un insieme di giardini situati a Marrakech, in Marocco, poco distanti dalla piazza Jamaa el Fna. La costruzione del complesso \u00e8 iniziata durante il regno del califfo almohade 'Abd al-Mu'min, nel XII secolo. Nel centro del complesso vi \u00e8 una grande piscina, ai piedi di un padiglione costruito nel XVI secolo dalla dinastia Sa'diana. Si tratta di un luogo molto tranquillo, amato dai turisti, lontano dal trambusto della citt\u00e0.\nInsieme alla medina (citt\u00e0 vecchia) di Marrakech e ai giardini Agdal, i giardini Menara sono stati dichiarati dall'UNESCO come patrimonio mondiale dell'umanit\u00e0 nel 1985.\nIrrigazione.\nIl padiglione e il bacino (un lago artificiale) sono circondati da frutteti e oliveti. Lo scopo primario del bacino era quello di irrigare i giardini circostanti e i frutteti con un sofisticato sistema di canali sotterranei chiamati qanat, che portano l'acqua direttamente dalle montagne dell'Atlante, situate a circa 30\u00a0km da Marrakech."}
{"id": "5320843", "revid": "767487", "url": "https://it.wikipedia.org/wiki?curid=5320843", "title": "Segestani", "text": "I Segestani (in lingua greca \u03a3\u03b5\u03b3\u03b5\u03c3\u03c4\u03b1\u03bd\u03bf\u03af) erano una popolazione illirica che viveva nell'attuale Croazia al tempo della Repubblica romana, attorno alla citt\u00e0 di \"Segestica\" (la moderna Sisak).\nI consoli del 119 a.C., Lucio Aurelio Cotta e Lucio Cecilio Metello, compirono insieme una campagna vittoriosa contro i Segestani, assediando per la prima volta la loro capitale, \"Segesta\" (la futura roccaforte romana di Siscia), alla confluenza tra i fiumi Kupa e Sava in Pannonia. Nel 35 a.C., i Segestani furono attaccati e sottomessi da Ottaviano, che ne conquist\u00f2 la capitale e vi lasci\u00f2 una guarnigione permanente."}
{"id": "5320861", "revid": "2143966", "url": "https://it.wikipedia.org/wiki?curid=5320861", "title": "Stazione meteorologica di Volano", "text": "La stazione meteorologica di Volano \u00e8 la stazione meteorologica di riferimento per l'Organizzazione Meteorologica Mondiale relativa all'omonima localit\u00e0 della provincia di Ferrara, gestita dall'ARPA dell'Emilia-Romagna.\nCaratteristiche.\nLa stazione meteorologica, originariamente gestita dall'ERSA, \u00e8 passata nel 1996 sotto la gestione del Servizio Idrometeorologico dell'ARPA Emilia-Romagna.\nLa stazione, di tipo automatico DCP, si trova nell'Italia nord-orientale, in Emilia-Romagna, in provincia di Ferrara, nel territorio comunale di Codigoro, nella localit\u00e0 di Volano, col barometro collocato a 4 metri s.l.m. e alle coordinate geografiche .\nMedie climatiche ufficiali.\nDati climatologici 1991-2005.\nIn base alla media calcolata dall'ARPA Emilia-Romagna per il periodo tra il 1991 e il 2005, la temperatura media del mese pi\u00f9 freddo, gennaio, si attesta a +3,7\u00a0\u00b0C; quella del mese pi\u00f9 caldo, agosto, \u00e8 di circa +24,5\u00a0\u00b0C. Mediamente, nel corso dell'anno si contano 56,2 giorni di gelo e 0,8 giorni di ghiaccio.\nNello stesso periodo, le precipitazioni medie annue si attestano a 644,8\u00a0mm, con minimo in gennaio e picco massimo in aprile.\nValori estremi.\nTemperature estreme mensili dal 1986 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1986 ad oggi.\nLa temperatura minima assoluta ha toccato i -12,4\u00a0\u00b0C nel dicembre 2010, mentre la temperatura massima assoluta ha raggiunto i +40,5\u00a0\u00b0C il 4 agosto 2017."}
{"id": "5320866", "revid": "1272592", "url": "https://it.wikipedia.org/wiki?curid=5320866", "title": "Campionati del mondo di corsa in montagna 1989", "text": "I Campionati del mondo di corsa in montagna 1989 si sono disputati a Die e Ch\u00e2tillon-en-Diois, in Francia, il 16 settembre 1989 sotto il nome di \"World Trophy\". Il titolo maschile \u00e8 stato vinto da Jairo Correa, quello femminile da Isabelle Guillot. A livello maschile \u00e8 stato disputato pure un \"World Trophy\" sulla distanza ridotta \"Short\"."}
{"id": "5320868", "revid": "1005847", "url": "https://it.wikipedia.org/wiki?curid=5320868", "title": "Movimento per un'Europa delle Nazioni e della Libert\u00e0", "text": "Il Movimento per un'Europa delle Nazioni e della Libert\u00e0 (MENL) \u00e8 stato un partito politico europeo di destra, fondato nel 2014 da alcuni partiti sovranisti, euroscettici e alter-globalizzazione, precedentemente affiliati all'Alleanza Europea per la Libert\u00e0. Il partito chiedeva l'uscita di ogni paese dall'Euro e il ritorno alla sovranit\u00e0 monetaria, la revisione dei trattati riguardo all'immigrazione e alle misure di austerit\u00e0 imposte dell'Unione Europea, ed auspicava un avvicinamento da parte dei paesi del continente con la Russia.\nIl leader e promotore del movimento era Marine Le Pen, presidente del Front National.\nIn vista delle elezioni europee del 2019, la gran parte dei soggetti politici aderenti costituiscono l'Alleanza Europea dei Popoli e delle Nazioni, coalizione destinata a costituire un gruppo politico al Parlamento europeo.\nIl partito \u00e8 stato disciolto il 12 giugno 2019, dopo che Marine Le Pen ha fondato il Partito Identit\u00e0 e Democrazia."}
{"id": "5320869", "revid": "268129", "url": "https://it.wikipedia.org/wiki?curid=5320869", "title": "Associazione Fascista Calcio Mestre 1943-1944", "text": "Questa voce raccoglie le informazioni riguardanti l'Associazione Fascista Calcio Mestre nelle competizioni ufficiali della stagione 1943-1944."}
{"id": "5320874", "revid": "1909146", "url": "https://it.wikipedia.org/wiki?curid=5320874", "title": "Contea di Sargans", "text": "La contea di Sargans fu uno stato del Sacro Romano Impero nel corso del Medioevo, il suo centro principale fu Sargans, da cui prese nome. I suoi signori appartennero alla nobile casata dei conti di Werdenberg. A partire dal 1458 l'ultimo conte sovrano vendette i propri diritti ai confederati svizzeri e cos\u00ec la Contea di Sargans fino al 1798 divenne un condominio della confederazione, amministrata cio\u00e8 congiuntamente dai cantoni di Uri, Schwyz, Unterwalden, Lucerna, Zurigo, Glarona e Zug, a cui si aggiunse in un secondo tempo anche Berna."}
{"id": "5320876", "revid": "123141378", "url": "https://it.wikipedia.org/wiki?curid=5320876", "title": "Haydn Gwynne", "text": "Biografia.\nFiglia di Guy Thomas Hayden-Gwynne, Haydn Gwynne ha studiato sociologia all'Universit\u00e0 di Nottingham e, dopo la laurea, si \u00e8 trasferita a Roma, dove ha vissuto cinque anni insegnando inglese come seconda lingua prima privatamente e poi nel dipartimento di lingue dell'Universit\u00e0 La Sapienza. Al suo ritorno nel Regno Unito, Gwynne cominci\u00f2 a recitare e fece il suo debutto sulle scene nel 1984 nella pi\u00e8ce \"His Monkey Wife\" di Sandy Wilson per la regia di Alan Ayckbourn, in scena al Stephen Joseph Theatre di Scarborough.\nGwynne \u00e8 nota soprattutto per aver interpretato Mrs. Wilkinson nella produzione originale di Londra e Broadway di \"Billy Elliot the Musical\", per cui ha vinto il Drama Desk ed \u00e8 stata nominata al Laurence Olivier Award alla migliore attrice in un musical e al Tony Award alla miglior attrice non protagonista in un musical. Ha recitato in altri musical, tra cui \"Ziegfeld Follies\", \"A Little Night Music\", \"City of Angels, L'opera da tre soldi\" e \"Women on the Verge of a Nervous Breakdown\" e in alcune opere di prosa come \"Riccardo III\" con Kevin Spacey e \"The Audience\" con Helen Mirren. Per \"City of Angels\" e \"Women on the Verge\" \u00e8 stata nuovamente candidata al Laurence Olivier Award per la migliore attrice non protagonista in un musical. Nel 2016 recita al Royal National Theatre in un revival dell\"'Opera da tre soldi\" con Rory Kinnear e per la sua performance viene candidata al suo quarto Laurence Olivier Award, alla miglior attrice non protagonista in un musical. Nel 2016 e nel 2017 recita nella produzione della Royal Shakespeare Company di \"Coriolano\", in scena a Stratford-upon-Avon e Londra.\nHa avuto una lunga relazione con lo psicoanalista Jason Phipps e la coppia ha avuto due figli."}
{"id": "5320883", "revid": "1226", "url": "https://it.wikipedia.org/wiki?curid=5320883", "title": "Il Prigioniero", "text": ""}
{"id": "5320884", "revid": "716642", "url": "https://it.wikipedia.org/wiki?curid=5320884", "title": "Associazione Sportiva Pro Gorizia 1943-1944", "text": "Questa voce raccoglie le informazioni riguardanti l'Associazione Sportiva Pro Gorizia nelle competizioni ufficiali della stagione 1943-1944."}
{"id": "5320901", "revid": "124987155", "url": "https://it.wikipedia.org/wiki?curid=5320901", "title": "Hannah Waddingham", "text": "Biografia.\nHannah Waddingham \u00e8 nata nel quartiere londinese di Wandsworth e ha studiato all'Academy of Live and Recorded Arts. Attiva sulle scene londinese della fine degli anni novanta, la Waddingham si \u00e8 affermata come interprete di musical nel 2006 quando ha interpretato la Dama del Lago nella prima britannica di \"Monty Python's Spamalot\"; il ruolo le valse una candidatura al Laurence Olivier Award alla migliore attrice in un musical e successivamente \u00e8 tornata ad interpretare la parte anche a Broadway.\nNel 2009 ha interpretato la protagonista Desir\u00e9e nel musical di Stephen Sondheim \"A Little Night Music\" alla Menier Chocolate Factory e al Garrick Theatre, ottenendo cos\u00ec una seconda candidatura al premio Laurence Olivier. Successivamente ha interpretato ruoli principali anche in \"Into the Woods\" (Regent's Park Open Air Theatre, 2010), \"The Wizard of Oz\" (London Palladium, 2011) e \"Kiss Me, Kate\" (Old Vic, 2012), per cui ha ottenuto una terza candidatura al Laurence Olivier Award alla migliore attrice in un musical. \nNegli anni dieci la sua attivit\u00e0 teatrale si \u00e8 diradata a favore di quella televisiva. Tra il 2015 e il 2016 ha interpretato Septa Unella in due stagioni de \"Il trono di spade\", mentre dal 2019 \u00e8 Sofia Marchetti nella serie televisiva di Netflix \"Sex Education\". Dal 2020 interpreta Rebecca Welton nella serie \"Ted Lasso\", per cui ha vinto il Premio Emmy e il Critics' Choice Award alla migliore attrice non protagonista in una serie commedia."}
{"id": "5320902", "revid": "1543377", "url": "https://it.wikipedia.org/wiki?curid=5320902", "title": "Nazionalizzazione delle masse", "text": "La nazionalizzazione delle masse \u00e8 il processo messo in atto dai totalitarismi protagonisti in Europa nella prima met\u00e0 del XX secolo per coinvolgere le masse e attirarle a s\u00e9 per rafforzare e rendere indomita la propria ideologia e di conseguenza, attraverso l'appoggio del popolo, aumentare la potenza della nazione.\nPer raggiungere ci\u00f2 i capi al potere volevano offrire alle masse, non un governo rappresentativo e parlamentare, bens\u00ec una democrazia di massa, che si avvicinasse di pi\u00f9 a una partecipazione politica \u201cpi\u00f9 vitale e pi\u00f9 significativa\u201d e a una identit\u00e0 collettiva che si riconoscesse in tradizioni gi\u00e0 radicate.\nCreare quindi un insieme di mezzi che potessero coinvolgere e influenzare non solo la gran maggioranza delle classi medie, ma anche le masse popolari.\nQuesto tipo di nazionalizzazione, secondo molti intellettuali tra cui Victor Klemperer, va a privare il singolo della sua natura di individuo, anestetizzando la sua personalit\u00e0. Lo rende quindi membro di un gregge spinto dai sentimenti e dalle emozioni e privo di autocoscienza.\nAlla base di questa nazionalizzazione sta l'idea romantica ed elitaria di nazione nata all'epoca del romanticismo e utilizzata dal fascismo e dal nazismo per coinvolgere a s\u00e9 le masse.\nIdea romantica ed elitaria di nazione.\nL'idea romantica di nazione, ossia lo spirito e il sentimento verso la propria patria, pu\u00f2 essere percepito dalle parole di Ugo Foscolo nelle \"Ultime lettere di Jacopo Ortis\": \u201cIl sacrificio della patria nostra \u00e8 consumato\u201d, \u201cvi furono popoli che diedero all'incendio le loro case, le loro mogli, i loro figli sotterrando tra le ceneri la loro sacra indipendenza\u201d, \u201dpiango, credimi, la patria [\u2026] se non che moltissimi dei nostri presumono che la libert\u00e0 si possa comprare a denaro; presumono che le nazioni straniere vengano per amore dell'equit\u00e0 a trucidarsi scambievolmente su' nostri campi onde liberare l'Italia!\u201d, \u201cpur nondimeno io mi sento rinsanguinare pi\u00f9 sempre all'anima questo furore di patria\u201d.\nUn altro contributo importante per il risveglio rinascimentale \u00e8 dato da Alessandro Manzoni nell'atto III dell'Adelchi:\n\u201cDagli atrii muscosi, dai fori cadenti,\nDai boschi, dall'arse fucine stridenti,\nDai solchi bagnati di servo sudor,\nUn volgo disperso repente si desta;\nIntende l'orecchio, solleva la testa\nPercosso da novo crescente romor.\nE il premio sperato, promesso a quei forti,\nSarebbe, o delusi, rivolger le sorti,\nD'un volgo straniero por fine al dolor?\nTornate alle vostre superbe ruine,\nAll'opere imbelli dell'arse officine,\nAi solchi bagnati di servo sudor.\nIl forte si mesce col vinto nemico,\nCol novo signore rimane l'antico;\nL'un popolo e l'altro sul collo vi sta.\nDividono i servi, dividon gli armenti;\nSi posano insieme sui campi cruenti\nD'un volgo disperso che nome non ha. \u201c\nIl popolo italico accorso se ne sta l\u00ec a contemplare lo scontro e sognando \u201cla fine del duro servir\u201d. Pensa, illuso, che quel popolo straniero, i Longobardi, sia venuto a liberarlo. La sua \u00e8 una vana speranza, non pu\u00f2 pensare che dei guerrieri stranieri gettino cos\u00ec la loro vita per ridare la patria a \"un volgo disperso che nome non ha\".\nLa nazionalizzazione italiana delle masse.\nGli importanti contributi di intellettuali italiani, come Ugo Foscolo e Alessandro Manzoni, spingono il popolo all'amor di patria, alla volont\u00e0 di creare una nazione, alla coscienza consapevole, che \u00e8 la patria stessa, come scrive Giuseppe Mazzini nel 1859: \u201cLa Patria \u00e8 prima di ogni altra cosa la Coscienza della Patria\u201d ma se essa \u00e8 assente \u201cvoi siete turba senza nome, non Nazione; gente, non popolo.\u201d \nMazzini lascia lo stesso messaggio di Manzoni e di Foscolo: \u201cil popolo italiano non deve contare su forze straniere per la liberazione nazionale\u201d.\nL'idea di nazione di Giuseppe Mazzini si differenziava da quella di Camillo Benso, conte di Cavour, in quanto il primo proponeva un'annessione consapevole del popolo in Roma, il secondo invece auspicava un'annessione immediata degli Stati dell'Italia meridionale, anche con l'abbandono di Roma e Venezia. Questa annessione immediata fu considerata da Mazzini inutile, indecorosa e funesta. Credeva infatti che sarebbero nati \u201cgermi di gelosia, di dissenso, d'irritazione tra una popolazione e un'altra, che il confondersi di entrambe in Roma avrebbe reso impossibili.\u201d\nMentre Giuseppe Mazzini era teso alla concreta realizzazione dell\u2019autocoscienza nazionale, consapevole di s\u00e9, Cavour pensava a un allargamento territoriale piuttosto che a una nazionalizzazione del popolo.\nMentre quindi le \u00e9lite, contese tra repubblica o monarchia decidevano le sorti dell\u2019Italia, milioni di contadini rimasero all\u2019oscuro del progetto risorgimentale. Entreranno come protagonisti battendosi contro l'unit\u00e0 ormai raggiunta: \u00e8 il fenomeno del cosiddetto brigantaggio meridionale.\nDue concezioni di nazione.\nLo storico Federico Chabod nella sua opera \"L\u2019idea di nazione\" fa una distinzione tra i due modi di considerare la nazione: quello naturalistico e quello volontaristico.\nLa concezione naturalistica si avverte nel Romanticismo tedesco nel modo in cui Herder considera \u201cla nazione come un fatto naturale, ai caratteri fisici permanenti ch\u2019egli assegna alle varie nazioni sulla base del sangue e del suolo a cui quel determinato sangue rimane attaccato\u201d1 e quanto Friedrich Schlegel dice nelle sue Lezioni Filosofiche: \u201dQuanto pi\u00f9 \u00e8 antico e puro il ceppo, tanto pi\u00f9 lo sono i costumi; quanto pi\u00f9 lo sono i costumi, quanto maggiore e pi\u00f9 vero \u00e8 l\u2019attaccamento a essi, tanto pi\u00f9 \u00e8 grande la nazione\u201d.\nLa concezione volontaristica, invece, pu\u00f2 essere ritrovata nella volont\u00e0 di azione della collettivit\u00e0 che Rousseau chiamava \"volont\u00e9 g\u00e9n\u00e9rale\". Si passa alla volont\u00e0 di creare uno Stato nazionale. Al fatto di conoscere la propria origine si aggiunge la volont\u00e0 di creare la nazione. Questa concezione \u00e8 propria del processo risorgimentale italiano. La possiamo ritrovare in Mazzini quando scrive: \u201dUna nazionalit\u00e0 comprende un pensiero comune, un diritto comune, un fine comune[..] dove non vi \u00e8 identit\u00e0 d'intento per tutti, non esiste Nazione, ma folla ed aggregazione fortuita che una prima crisi basta a risolvere\u201d, \u201cla patria \u00e8 una Missione, un Dovere comune\u201d, \u201cquando ciascuno di voi avr\u00e0 quella fede e sar\u00e0 pronto a suggellarla col proprio sangue, allora solamente voi avrete la Patria, non prima\u201d.\nSi distingue, tra queste due concezioni, Francesco Crispi che afferma che la nazionalit\u00e0 segue un principio a priori: \u00e8 di natura anteriore e superiore a ogni volont\u00e0 singola e individuale.\nMiti e simboli dei totalitarismi.\nSimboli nazisti.\nLa fiamma.\nLa fiamma era il simbolo per i nazisti dell\u2019incessante rinascita, continua crescita e sviluppo; assunse il significato di purificazione, le fiamme verso l\u2019alto indicavano la perenne rinascita. Riecheggiava in questa simbologia antiche leggende ariane fatte passare come una parte del patrimonio ariano, inclusa l\u2019idea di Karma, la perenne rinascita dell\u2019anima.\nLa bandiera.\nAnche la bandiera fu un importante simbolo politico: \u201cNell'estate 1920 la nuova bandiera si present\u00f2 per la prima volta al pubblico. [\u2026] Nessuno l'aveva mai vista: e fece l'effetto d'una fiaccola accesa. I colori attestano la nostra venerazione al passato: nel rosso ravvisiamo l'idea sociale del movimento, nel bianco l'idea nazionalista, nella croce uncinata la missione di combattere per la vittoria dell'uomo ariano e per il trionfo dell'idea del lavoro creatore che fu e sar\u00e0 sempre antisemitico\u201d.\nMonumento nazionale, spazio di culto e la foresta.\nIl monumento nazionale era parte integrante della mise-en-scene che era il punto focale dell'intero scenario. Tutto ci\u00f2 formava il Kultraum (lo spazio di culto) la cui bellezza avrebbe dovuto innalzare l'uomo al di sopra della sua routine della vita quotidiana.\nLa foresta era simbolo di germanicit\u00e0 e quindi di grande importanza. Il popolo dimostrava di amare questo ambiente, e ci\u00f2 divenne pi\u00f9 evidente quando le feste pubbliche erano strettamente legate ai monumenti nazionali, come ad esempio il monumento sul monte Kyffh\u00e4user, il Kyffh\u00e4user Monument, dove si potevano riunire masse di popolo circondate dalla foresta germanica.\nAltri monumenti erano radicati nella tradizione germanica e simboleggiavano le vittorie e la forza del popolo. Come il Walhalla (tempio) dei Tedeschi, presso Ratisbona.\nPer i nazisti questi spazi di culto furono ritrovati in grandi stadi come La Sala dei Congressi a Norimberga. I numerosi congressi ivi tenutisi sono ricordati dal termine Raduno di Norimberga.\nIl culto politico.\nIn questi stadi immensi il culto politico mirava a una \u201celevazione sociale\u201d del popolo creando un clima culturale adatto basato sul concetto di razza ariana. Le fiamme che ardevano ai lati dello stadio, la sterminata distesa di bandire, le marce e i cori recitativi offrivano al loro pubblico una ritualit\u00e0 che era tesa, in quanto espressione di venerazione condivisa da tutti, a suscitare un senso di appartenenza.\nLasciavano nel popolo una grande idea edificante suscitata dalla partecipazione diretta. Queste ora di venerazione e di culto politico verso il popolo realizzavano in modo conciso la nuova religione politica.\nLa nuova religione politica risvegliava i miti della tradizione tedesca, ossia l'amor di patria, il mito della purezza della razza ritrovato in Tacito, il mito della forza della Germania ritrovato nella fiamma e nei discorsi del leader, l'amore per la stabilit\u00e0, per l'ordine, la virt\u00f9 della virilit\u00e0, la dedizione al dovere, alla disciplina, e al duro lavoro. \nSimboli fascisti.\nLa potenza a la gloria di Roma antica.\nIl fascismo riprese quella simbologia lasciata in eredit\u00e0 dagli antichi Romani. A partire dal saluto fascista, Benito Mussolini cerca di ristabilire un legame col passato, di coinvolgere le masse riportando alla memoria e risvegliando nei loro cuori le loro origini gloriose.\nIl saluto.\nIn epoca romana il saluto consisteva nell'alzare e protendere il braccio destro verso la persona che doveva ricambiare il saluto. Mancare abitualmente all'obbligo del saluto mattutino era considerata scortesia e intollerabile indipendenza.\nL'aquila.\nCome simbolo del fascismo fu ripresa l'aquila imperiale, che rappresentava la potenza di Roma.\nLo stesso simbolo araldico dell'aquila () era simbolo anche della Germania, fin dal Sacro Romano Impero.\nL'epiteto \"duce\".\nLa parola Duce ricordava la guida di comandante militare. Mussolini si faceva chiamare cos\u00ec.\nFascio littorio.\nFu ripreso sia dal fascismo, sia nell'architettura fascista, sia nell'aquila della Repubblica sociale italiana.\nAnticipazione dannunziana della liturgia politica del fascismo.\nLa liturgia politica del fascismo non fu creazione di Mussolini, ma di D'Annunzio. Per far battere il cuore alla folla D'Annunzio pensava a un teatro, non quello tradizionale, ma quello \u201cdel futuro, basato sull'atmosfera collettiva, che era costituita dal cielo aperto, dalla musica, dalla danza, e dalla poesia lirica. [\u2026] La folla caotica divenne una massa ordinata di popolo. [\u2026]Comunicare con la folla, creare l'ordine del caos fa s\u00ec che l'uomo si abbandoni alle emozioni e arrivi fino alla brutalit\u00e0\u201d. Per fare ci\u00f2 D'Annunzio utilizz\u00f2 il balcone fiancheggiato da colonne rosso sangue sotto un cielo ardente e tempestoso, mentre le mura dell'arena, erano mura umane palpitanti; lo scenario era completato da bandiere, a volte squilli di tromba. Il dialogo e le domande retoriche con la folla erano la parte essenziale dei suoi discorsi; inoltre avevano un ruolo importante le frasi ripetute e gli slogans: \u201cme ne frego\u201d, \u201cSemper Audeamus\u201d, \u201cEia, eia, eia, alal\u00e0!\u201d per incitare i suoi soldati a combattere.\nSi pu\u00f2 notare il modo di coinvolgere le masse utilizzato da D'Annunzio: egli faceva leva non sulla razionalit\u00e0 e coscienza del popolo, ma sull'esaltazione della folla e sull'ebrezza che ne riceveva.\nL'analisi di George Mosse.\n\"La nazionalizzazione delle masse\" \u00e8 un'opera scritta da George Mosse.\n\u201cLa religione laica fu il modo di pensare il mondo attraverso il mito e il simbolo, manifestare le proprie speranze e timori in forme cerimoniali e liturgiche\u201d.\nLa religione laica \u00e8 quel fenomeno che comprende tutti i simboli e miti radicati nella tradizione della Germania che furono risvegliati dallo spirito nazionalista del nazismo, tutte quelle cerimonie organizzate dal partito di Hitler guidate da una liturgia che faceva leva sulle emozioni del popolo, la nuova politica e la sua espressione nel culto politico esercitato sulle masse, l\u2019estetica della politica espressa sia dalle cerimonie sia dai simboli, sia dall\u2019architettura nazista.\nGeorge Mosse nella sua opera si sofferma sull'estetica della nuova politica fascista e nazista.\nLa nuova politica.\nPer quanto riguarda la nuova politica George Mosse fa una distinzione tra la politica nazista e quella fascista.\nNella sua opera affronta inoltre il concetto di volont\u00e0 generale e di adulterazione del passato.\nPolitica nazista.\nAdolf Hitler sosteneva l\u2019autonomia della liturgia, che era l\u2019autorappresentazione del culto nazionale, unico elemento, secondo lui, in grado di assicurare continuit\u00e0 al sistema politico nazionalsocialista; sosteneva che il rapporto tra Fuhrer-Volk non dovesse essere troppo personale e non dovesse sfociare in un culto della personalit\u00e0 perch\u00e9 l\u2019\u201dattrazione magica\u201d sarebbe mancata ai suoi successori e ci\u00f2 avrebbe creato elemento di squilibrio, e di indebolimento.\nPolitica fascista.\nPer i fascisti il loro pensiero politico era pi\u00f9 come un atteggiamento, come una \u201cteologia che offriva una cornice al culto nazionale\u201d. I suoi riti e la sua liturgia erano la parte centrale di una dottrina che non si appellava alla forza persuasiva della parola scritta. I capi si affidavano all'efficacia della parola detta, la quale fungendo da liturgia integrava i riti, e, in realt\u00e0, finiva per essere meno importante dei riti stessi e delle cerimonie.\nMussolini non cercava una novit\u00e0, ma voleva adattare le vecchie tradizioni a nuovi scopi. La \u201cnuova politica\u201d del Fascismo fu fondata sull'idea di sovranit\u00e0 popolare nata nel XVIII. Questo concetto vago di sovranit\u00e0 trova una definizione pi\u00f9 precisa in quella che Jean-Jacques Rousseau chiamava la \u201cvolont\u00e0 generale\u201d, che si realizza quando tutto il popolo agisce come se fosse riunito in assemblea.\nVolont\u00e0 generale.\n\u201cLa volont\u00e0 generale divenne una religione laica, il culto del popolo per s\u00e9 stesso, e la nuova politica si prefisse il compito di regolare e di dare forma a questo culto.\u201d\nL\u2019esaltazione della volont\u00e0 generale fu stimolata da due fattori: il sorgere del nazionalismo e l\u2019ascesa della democrazia di massa. Ci\u00f2 richiedeva uno stile politico nuovo che avrebbe trasformato la folla in una coesa forza politica. \nAdulterazione del passato.\nLo scopo era quello di trasformare il passato della nazione in mito, compiere attraverso i simboli un\u2019adulterazione del passato. Era l\u2019appello di risvegliare le emozioni degli uomini.\nL'estetica della politica.\nL\u2019estetica della politica affascin\u00f2 molto il pensiero di Hitler che pens\u00f2 di utilizzarla nell\u2019architettura e nelle forme di presentazione della sua ideologia. Essa fu infatti la forza che serv\u00ec a saldare insieme tutti i miti e i simboli e sentimenti delle masse. Era proprio l\u2019immagine della bellezza adatta a influenzare l\u2019organizzazione delle masse e delle cerimonie.\nGeorge Mosse riprende ci\u00f2 che aveva scritto Winckelmann a proposito della bellezza.\nWinckelmann.\n\u201cTra i vari aspetti che pu\u00f2 assumere il volto umano, il cosiddetto profilo greco \u00e8 quello che pi\u00f9 di ogni altro esprime una esaltante bellezza\u201d. Questo giudizio, espresso da Winckelmann nel 1776, serv\u00ec per fissare il tipo del tedesco ideale la cui bellezza si realizz\u00f2 nel tipo ariano tanto esaltato dai nazisti. \u201cFurono inventati strumenti per misurare le proporzioni esatte del volto umano e per la classificazione del valore degli uomini in base ad esse. [\u2026] Gli antropologi erano colpiti dal tipi ideale rappresentato dall\u2019arte greca, anche se Winckelmann era stato molto attento a negare alle sue valutazioni qualsiasi significato razziale. Egli parl\u00f2 della bruttezza del naso ebraico e dei nasi schiacciati dei negri, ma attribu\u00ec questo pregiudizio all\u2019innata sensibilit\u00e0 dei bianchi.\u201d\nPoich\u00e9 la razza bianca rappresentava questo ideale di bellezza andava preservata e tutelata; era importante che non si mescolasse con altre razze generando figli in cui l\u2019ideale greco si sarebbe corrotto.\nLe idee di Winckelmann furono assorbite dall\u2019architettura nazista che per\u00f2 abbandon\u00f2 quella quieta grandezza per poter rappresentare con la monumentalit\u00e0 magniloquente la grandezza della Germania. Hitler aveva in mente le grandi adunate di popolo: per questo, quindi, si costruirono quindi spazi e stadi come La Sala dei Congressi a Norimberga.\nLe leggi razziali.\nLe idee di Winckelmann fornirono un appiglio al programma dei nazisti mirato a \"compiere un\u2019opera di selezione per la salvaguardia della razza ariana\". Le teorie pseudoscientifiche trovarono concretamento nelle famigerate leggi di Norimberga, emanate nel 1935. La prima legge emessa operava una discriminazione legale tra una persona \u201cdi sangue tedesco o affine\u201d appartenente al Reich, il solo detentore dei diritti politici.\nGi\u00e0 precedentemente erano state emanate leggi per la selezione della razza:\n\u201cLa Legge sulla prevenzione della nascita di elementi ereditariamente malati entr\u00f2 in vigore il 1 gennaio del 1934. Il provvedimento di legge fu il pi\u00f9 radicale di una serie di altre misure sulla cosiddetta igiene razziale limitative delle libert\u00e0 fondamentali della minoranza ebraica, degli zingari, dei neri, e non solo. Furono considerati erbkrank, e quindi cittadini di classe B, i tedeschi che rientravano nelle categorie individuate nel comma 1 dell\u2019articolo 1 e cio\u00e8 i deboli di mente fin dalla nascita, gli schizofrenici, i maniaco-depressivi, i malati di epilessia [\u2026]\u201d.\nI nazisti, ossessionati dal passato germanico, trovarono in Tacito la descrizione dell'antica purezza della razza germanica che fin dalle origini non sarebbe stata contaminata dall'unione con altri popoli.\nIl segno indicativo della purezza veniva ravvisato nella conformazione fisica simile ai germani. Tuttavia, il passo presenta dei problemi di traduzione. Si attesta in alcuni codici che ci fosse scritto tamquam (=cos\u00ec tanto come) al posto di quamquam (=sebbene, bench\u00e9). Il primo attenua il giudizio di uniformit\u00e0 e introduce un elemento limitativo: \"sono tutti uguali, nei limiti in cui lo si pu\u00f2 essere nell'ambito di un cos\u00ec gran numero di persone\", il secondo si apre, affermato saldamente in epoca nazista, a una interpretazione precipuamente razzistica: Tacito sarebbe rimasto \u00abstupefatto dinanzi ad una popolazione cos\u00ec numerosa e che nondimeno presenta una tale concordanza nei tratti somatici\u00bb.\nEugenetica nazista.\nHitler riteneva che la Germania potesse riacquistare il proprio status di potenza se avesse eliminato gli \u201celementi degenerati\u201d applicando alla societ\u00e0 i principi basilari dell'eugenetica e dell'igiene razziale. \nLa riproduzione di individui forti e di razza pura doveva essere incoraggiata, mentre le persone deboli e dal profilo razziale impuro dovevano essere neutralizzate.\nHitler aveva riconosciuto nella politica di infanticidio selettiva praticata da Sparta una distruzione pi\u00f9 decente e pi\u00f9 umana degli individui patologici. Questo \u00e8 quanto scritto nel \"Il libro segreto di Hitler\":\n\u201cSparta va considerata come il primo stato V\u00f6lkisch. L'esposizione dei bambini malati, deboli, deformi - in breve: la loro distruzione \u00e8 stata pi\u00f9 decente ed in verit\u00e0 migliaia di volte pi\u00f9 umana della miserevole follia dei giorni nostri, che protegge i soggetti pi\u00f9 patologici a qualsiasi costo, e ci\u00f2 nonostante toglie la vita - mediante la contraccezione o l'aborto - a centinaia di migliaia di bambini sani, solo per poi nutrire una razza di degenerati carichi di malattie.\u201d"}
{"id": "5320906", "revid": "1543377", "url": "https://it.wikipedia.org/wiki?curid=5320906", "title": "Campionato mondiale di hockey su ghiaccio femminile 2015", "text": "Il 17\u00ba Campionato mondiale di hockey su ghiaccio femminile \u00e8 stato assegnato dall'International Ice Hockey Federation alla Svezia, che lo ha ospitato a Malm\u00f6, dal 28 marzo al 4 aprile 2015. Questa \u00e8 la seconda volta che il paese scandinavo ha ospitato il Gruppo A femminile dopo l'edizione del 2005 svoltasi a Link\u00f6ping e Norrk\u00f6ping. Gli sono la squadra campione in carica. Nella finale gli hanno sconfitto le campionesse olimpiche del per 7-5 e si sono aggiudicati il sesto titolo mondiale.\nCampionato di gruppo A.\nPartecipanti.\nAl torneo prendono parte 8 squadre:\nGironi preliminari.\nLe otto squadre sono state divise in due gruppi di 4, in base al proprio ranking. Le squadre del girone A sono qualificate automaticamente ai turni successivi: le prime due classificate accedono direttamente alle semifinali, mentre le altre due giocheranno i quarti di finale insieme alle prime due classificate del girone B. Le ultime due classificate del girone B si affronteranno invece in uno spareggio al meglio delle tre partite per determinare la squadra retrocessa in Prima Divisione.\nSpareggio per non retrocedere.\nLe ultime due classificate del girone B si sfidano al meglio delle tre gare. La Germania, perdente dello spareggio, \u00e8 stata retrocessa in Prima Divisione.\nClassifica finale.\nRiconoscimenti.\nRiconoscimenti individuali\nAll-Star Team\nPrima Divisione.\nIl Campionato di Prima Divisione si \u00e8 svolto in due gironi all'italiana. Il Gruppo A si \u00e8 giocato a Rouen, in Francia, dal 12 al 18 aprile 2015. Il Gruppo B si \u00e8 disputato a Pechino, in Cina, dal 6 al 12 aprile 2015.\nSeconda Divisione.\nIl Campionato di Seconda Divisione si \u00e8 svolto in due gironi all'italiana. Il Gruppo A ha giocato a Dumfries, nel Regno Unito, dal 30 marzo al 5 aprile 2015. Il Gruppo B si \u00e8 svolto a Jaca, in Spagna, dal 7 al 13 marzo 2015. Il girone di qualificazione al Gruppo B si \u00e8 disputato invece a Hong Kong dal 18 al 21 febbraio 2015."}
{"id": "5320908", "revid": "228587", "url": "https://it.wikipedia.org/wiki?curid=5320908", "title": "Trattato di Alaksandu", "text": "Il cosiddetto trattato di Alaksandu \u00e8 un testo redatto nel XIII secolo a.C. (1280 a.C. circa) in lingua luvia/ittita, con il quale l'imperatore ittita Muwatalli II ed il sovrano di Wilusa/Troia Alaksandu strinsero un accordo di vassallaggio, alleanza e protezione. Il testo \u00e8 giunto a noi in discreto stato di conservazione.\nViene reputato un testo importante perch\u00e9 fornisce una serie di informazioni, precisazioni e conferme sui rapporti tra i vari stati dell'area anatolica e sulle azioni dei vari personaggi del periodo. Gli attori principali (Muwatalli ed Alaksandu) sono noti, e di conseguenza \u00e8 possibile conoscere anche la datazione del reperto. \nIl documento, oltre a fornirci un esempio di come i trattati dell'epoca venissero stipulati, rivela probabilmente l'epilogo dei fatti narrati nella cosiddetta lettera di Manhapa-Tarhunta, che precede il trattato di pochi anni, fornendo anche un possibile sub-strato storico all'epopea omerica della guerra di Troia.\nIl testo.\nNel lungo preambolo, Muwatalli II ricorda che il rapporto di amicizia tra gli Ittiti e Wilusiani dura da secoli, dando atto che questi si sono sempre dimostrati sudditi fedeli; il sovrano elenca una serie di rivolte avvenute contro gli Ittiti nel corso dei secoli da parte degli stati dell'area arzawa, di cui anche Wilusa faceva parte, rimarcando che tuttavia mai i Wilusiani vi hanno preso parte.\nMuwatalli passa poi ad elencare le circostanze in cui Alaksandu \u00e8 divenuto re, succedendo all'unico sovrano di Wilusa precedentemente noto, Kukunni: in questa parte piuttosto frammentaria del testo pare di leggere la parola \"padre\". Il re ittita d\u00e0 atto ad Alaksandu di essere rimasto lui pure fedele agli Ittiti quando, alcuni anni prima, il padre di Muwatalli, Mur\u0161ili II era morto, lasciando il trono al figlio.\nCome ricompensa a tale fedelt\u00e0, sottolinea Muwatalli, \"...\"e per il giuramento fatto a tuo padre, ho risposto alla tua richiesta di aiuto ed ho ucciso i tuoi nemici al posto tuo\"\".\nIl testo contiene inoltre tutta una serie di istruzioni su come il vassallo si debba comportare in caso che il suo signore ittita venga coinvolto in una guerra, o in caso che venga a conoscenza di cospirazioni o di rivolte. Muwatalli elenca, inoltre, quali siano i \"grandi re\" dell'epoca il cui status considera pari al suo e contro i quali, in caso di guerra, Alaksandu dovr\u00e0 schierarsi: i re di Egitto, Babilonia, Mitanni ed Assiria.\nNel trattato sono elencati i quattro stati in cui la regione arzawa era suddivisa all'epoca, con i nomi dei relativi sovrani, tutti vassalli ittiti: oltre ad Alaksandu di Wilusa, i re dell'area sono: Manhapa-Tarhunta della Terra del fiume Seha, Ura-Hattusa di Hapalla e Kupanta-Kurunta di Mira. Muwatalli sottolinea lo status di Kupanta-Kurunta di Mira quale membro della famiglia reale ittita: Alaksandu \u00e8 quindi tenuto a fornirgli collaborazione, amicizia e lealt\u00e0.\nInfine viene specificato che \"...\"per prendere familiarit\u00e0 con gli obblighi del trattato, tu, Alaksandu, dovrai leggerlo tre volte all'anno\"\".\nIl testo si chiude con i nomi degli dei chiamati a testimoni e i castighi che colpiranno l'eventuale trasgressore del trattato.\nConsiderazioni ed implicazioni del testo.\nIl primo dato messo che emerge dal testo \u00e8 quello della secolare sottomissione di Wilusa agli Ittiti, datata, in modo pi\u00f9 o meno ininterrotto, dalla fine del XVII secolo a.C., e durata quindi per almeno quattrocento anni: questa informazione ci offre della situazione politica della citt\u00e0 un quadro differente da quello che gli aedi greci ci hanno dato per la Troia omerica.\nLa prima parte del trattato ci conferma le guerre intraprese contro gli Arzawa da Tudhaliya I/II, alla fine del XV secolo a.C., e da \u0160uppiluliuma I e Mur\u0161ili II, nel XIV secolo a.C.: in nessuno di questi conflitti Wilusa si era schierata contro gli Ittiti, confermando il suo ruolo discosto rispetto al mondo arzawa. \nIl trattato non imponeva ad Alaksandu impegni gravosi: a fronte di ridotti obblighi in politica estera, gli lasciava completa autonomia, amministrativa e tributaria. Come fanno notare sia Bryce che Latacz, questa situazione di vassallaggio nei confronti degli Ittiti, garantiva ai re di Wilusa, a fonte di ben pochi obblighi, la protezione della potenza militarmente pi\u00f9 forte del periodo; la lunga fedelt\u00e0 e la stabilit\u00e0 che ne era derivata, consentirono a Wilusa di svilupparsi e di prosperare economicamente e culturalmente, con elevati standard di vita per l'elite dominante.\nMuwatalli sottoscrisse questo trattato negli anni immediatamente precedenti alla grande campagna ittita in Siria, che port\u00f2 allo scontro diretto con l'Egitto: verosimilmente il sovrano si era preoccupato di pacificare e stabilizzare i confini, e in particolare l'area arzawa, in continuo fermento. Fu probabilmente la necessit\u00e0 di stabilit\u00e0 e sicurezza sul fronte occidentale il motivo del trattato, comunque blando, e di azioni successive, come la sostituzione di Manhapa-Tarhunta sul trono di Seha. In tale contesto acquista verosimiglianza che la lettera di Tawagalawa possa essere stata opera proprio di Muwatalli, alla ricerca di una tregua con gli Ahhiyawa per concentrarsi sulla guerra contro gli Egizi.\n\u00c8 probabile, anche se il testo frammentario non consente di raggiungerne la certezza, che nella linea di successione sul trono wilusiano Alaksandu segua Kukunni, re al tempo di \u0160uppiluliuma I, e che ne fosse addirittura figlio, dal momento che nel passaggio che narra l'ascesa al trono di Alaksandu, collegata a Kukunni, pare di leggere la parola \"padre\". \nIl riferimento al re di Mitanni tra i \"grandi re\" \u00e8 sorprendente: all'epoca di Muwatalli, il regno mitanno risultava, infatti, vassallo degli Ittiti ormai da mezzo secolo: si tratta probabilmente di un errore dello scriba. Nel trattato, per i governanti di Egitto e Babilonia si \u00e8 utilizzato il termine di \"re\", mentre in relazione all'Assiria si \u00e8 usata la locuzione \"uomo di Assiria\", una perifrasi che nei testi ittiti era impiegata per indicare i governanti di piccoli territori: gli Assiri si erano all'epoca da poco affrancati dalla sudditanza al regno mitanno e forse non erano considerati di dignit\u00e0 pari a quella di regni pi\u00f9 antichi come Babilonia ed Egitto.\nGuerra di Troia.\nIl trattato di Alaksandu e altri testi coevi che ci sono giunti, contribuiscono a ricostruire le vicende della citt\u00e0 di Wilusa agli inizi del XIII secolo a.C., che potrebbero aver rappresentato il substrato storico sul quale si bas\u00f2 la successiva epopea omerica della guerra di Troia.\nAlaksandu doveva gi\u00e0 essere re di Wilusa nel momento in cui Muwatalli II era succeduto al padre, Mur\u0161ili II, sul trono ittita, nel 1295 a.C., e potrebbe quindi essere stato il sovrano vittima dell'attacco alla citt\u00e0 da parte del popolo degli Ahhiyawa, dall'Egeo, guidati da Piyama-Radu. La vicenda era narrata nella lettera di Manhapa-Tarhunta, testo che precede il trattato di Alaksandu di pochi anni, se non addirittura di mesi. \nUn contingente \"greco\" avrebbe dunque assaltato la citt\u00e0 di Wilusa/Troia, vassalla degli Ittiti, occupandola e scacciandone il sovrano, cio\u00e8 Alaksandu. Questi avrebbe chiesto l'aiuto del sovrano ittita, Muwatalli II, il quale avrebbe inviato in suo soccorso un contingente militare. La citt\u00e0 sarebbe quindi stata riconquistata e ad Alaksandu sarebbe stato restituito il suo trono. Il trattato che segue sarebbe dunque la conferma del ritorno allo status-quo.\nVista la coincidenza cronologica con le fonti classiche greche (che datano la guerra di Troia a questo periodo) e il fatto che Wilusa/Troia sarebbe stata espugnata da un esercito \"greco\", l'episodio narrato dalle fonti ittite \u00e8 quello pi\u00f9 vicino alla narrazione epica della guerra di Troia.\nGli attriti tra Ahhiyawa e Ittiti ai quali si fa riferimento nella seguente lettera di Tawagalawa, sarebbero stati probabilmente gli stessi."}
{"id": "5320911", "revid": "6923", "url": "https://it.wikipedia.org/wiki?curid=5320911", "title": "Thomas Ligotti", "text": "Biografia.\nNato e cresciuto a Detroit, nel Michigan, da una famiglia di origini per tre quarti italiane e per un quarto polacche, si laurea in lingua e letteratura inglese nel 1977 presso la Wayne State University. Negli anni dell'adolescenza si appassiona alla letteratura \"weird\" e di autori quali Thomas Bernhard, William S. Burroughs, Emil Cioran, Vladimir Nabokov, Edgar Allan Poe, Arthur Machen, H.P. Lovecraft, Giacomo Leopardi, Samuel Beckett, Franz Kafka e Bruno Schulz, che lo ispirano ad iniziare a scrivere mentre \u00e8 ancora al college. Fra gli altri scrittori che hanno esercitato influenza su di lui, Ligotti ha citato Algernon Blackwood e M. R. James, scrittori horror della \"fin de si\u00e8cle\" noti per il contenuto cosmico e soprannaturale delle loro opere e le conseguenti implicazioni nelle stesse, ed infine i filosofi esistenzialisti Arthur Schopenhauer e Peter Wessel Zapffe.\nDopo sei anni, nel 1981, riesce a far pubblicare da una rivista il suo racconto di esordio, \"The Chymist\". Seguiranno le pubblicazioni di svariate raccolte quali \"I canti di un sognatore morto\" del 1986; \"Lo scriba macabro\" del 1991; \"Nottuario\" del 1994, fino alla raccolta che comprende tutte e tre le precedenti, \"The Nightmare Factory\" del 1996, con la quale vince il suo primo Premio Bram Stoker per la migliore raccolta di racconti.\nNel 2002 pubblica quello che \u00e8 il primo esperimento di racconto lungo ai limiti del romanzo, \"My Work Is Not Yet Done\", che gli permetter\u00e0 di vincere altri premi letterari. Poi \u00e8 il turno dei \"macabri versi\" di \"Death Poems\" (2004), fino all'ultima raccolta di racconti; \"Teatro Grottesco\" nel 2006. Dopo una lunga pausa narrativa nel 2010 pubblica il suo primo saggio, \"La cospirazione contro la razza umana\", dove esprime tutto il suo pensiero filosofico pessimista, nichilista e antinatalista.\nNel 2014 la serie televisiva HBO \"True Detective\" del produttore Nic Pizzolatto attira l'attenzione sulle opere di Ligotti per via dei dialoghi di uno dei protagonisti della serie, Rust Cohle (interpretato da Matthew McConaughey), che per le proprie riflessioni esistenziali e antinatalistiche rimandano al suo saggio \"La cospirazione contro la razza umana\", tanto che si arriva a vociferare di plagio, poi smentito dallo stesso produttore che ha citato Ligotti assieme a Eugene Thacker ed altri come principali riferimenti letterari per la sceneggiatura della serie.\nNel luglio del 2015 il saggio \"Born to Fear: Interviews with Thomas Ligotti\", a cura di Matt Cardin, \u00e8 stato annunciato tra i candidati del Premio World Fantasy.\nVita privata.\nLigotti, di natura schiva e riservata, si \u00e8 reso un \"personaggio misterioso\" nel corso degli anni, evitando sistematicamente qualsiasi apparizione pubblica tanto da far dubitare della sua reale esistenza fisica. Questo suo comportamento \u00e8 dovuto, secondo una confessione che lo scrittore ha rilasciato in una delle sue rare interviste, alle patologie depressive croniche da cui \u00e8 affetto da molti anni, caratterizzate da ansia, anedonia e attacchi di panico.\nNel 2011 Ligotti rilascia una seconda intervista, in cui rivela di essere stato un appassionato di diversi sport da bambino e di aver iniziato a leggere libri solo dopo essere diventato agorafobico; ha proseguito dicendo di aver sperimentato con le droghe e la musica rock, e di aver subito un esaurimento nervoso all'et\u00e0 di diciassette anni. Da adolescente ha frequentato una scuola cattolica, e ha affermato di essere stato un \"fanatico religioso\" per tutti gli anni del suo percorso scolastico. In particolare Ligotti ha raccontato che durante il liceo si sentiva obbligato a recitare centinaia di preghiere ogni giorno, i suoi incubi erano sempre incentrati sul finire all'inferno e che ancora oggi durante i suoi attacchi di panico gli capita di tornare ad avere la stessa paura.\nLigotti inoltre ha dichiarato di considerarsi un pessimista e un antinatalista ma ha negato di essere un nichilista, e si identifica politicamente come socialista.\nCollaborazioni musicali.\nLigotti ha collaborato con il gruppo musicale dei Current 93 per gli album \"In a Foreign Town, In a Foreign Land\" (1997, ristampato nel 2002), \"I Have a Special Plan for This World\" (2000), \"This Degenerate Little Town\" (2001) e \"The Unholy City \"(2003), tutti pubblicati dall'etichetta Durtro di David Tibet. Tibet ha inoltre pubblicato alcune edizioni limitate dei libri dell'autore per la sua Durtro Press. Inoltre Ligotti ha suonato la chitarra per i Current 93 contribuendo alla compilation \"Foxtrot\", a scopo di raccogliere proventi necessari per il trattamento dell'alcolismo del musicista John Balance.\nGiudizi della critica.\nSecondo quanto riporta Matt Cardin, \u00e8 considerato una figura di culto per l'influenza delle sue opere nella cultura di massa.\nLe sue opere sono state notate per il fatto di essere radicate in diversi generi letterari \u2013 principalmente \"weird\" e dark fantasy \u2013 e nel complesso sono state descritte dal critico letterario S. T. Joshi come \"horror filosofico\", spesso scritte in forma di racconti brevi e romanzi, somiglianti alla letteratura gotica. La visione del mondo abbracciata da Ligotti, e che caratterizza tutta la sua produzione narrativa e saggistica, \u00e8 stata descritta come profondamente pessimista e nichilista. Il \"Washington Post\" lo ha definito \"il segreto meglio custodito\" della letteratura horror contemporanea."}
{"id": "5320912", "revid": "594360", "url": "https://it.wikipedia.org/wiki?curid=5320912", "title": "Ju Ji-hoon", "text": "Biografia.\nIl debutto televisivo di Ju fu nel drama del 2004 \"Yetsarang\" (\"Old Love\"), ma ottenne il successo nel 2006 con \"Gung\" (\"Princess Hours\"), basato sul manhwa \"Gung - Palace Love Story\". L'anno successivo, interpret\u00f2 un avvocato nella serie \"Ma-wang\" (\"The Devil\"), e nel 2008 esord\u00ec al cinema nella pellicola \"Seo-yang goldong yanggwajajeom antique\" (\"Antique\"), basata sul manga \"Antique Bakery\".\nIl 27 aprile 2009, Ju fu arrestato dalla polizia metropolitana di Seul, insieme ad altre quindici persone, per possesso di ecstasy. Il 23 giugno, davanti alla corte si dichiar\u00f2 colpevole di fare uso di ecstasy e ketamina e fu condannato a sei mesi di carcere, un anno di sospensione, 120 ore di servizi alla comunit\u00e0 e 360.000 won di multa.\nIl 2 febbraio 2010, si arruol\u00f2 nell'esercito della Corea del Sud per il servizio militare obbligatorio e fu licenziato il 21 novembre 2011. Torn\u00f2 a lavorare come attore nel ruolo principale di Yuri \u017divago nel musical \"Il dottor \u017divago\" a gennaio 2012, ma dovette rinunciare due settimane prima della prima a causa di una lesione alle corde vocali. Ad agosto, apparve nella commedia storica \"Naneun wang-iroso-ida\" (\"I Am a King\"), ispirata a \"Il principe e il povero\". Seguirono i ruoli principali del pianista Yoo Ji-ho nel melodramma del 2012 \"Daseotsongarak\" (\"Five Fingers\") e del dottor Han Seung-jae in \"Medical Top Team\" nel 2013."}
{"id": "5320914", "revid": "594360", "url": "https://it.wikipedia.org/wiki?curid=5320914", "title": "Joo Ji-hoon", "text": ""}
{"id": "5320916", "revid": "210951", "url": "https://it.wikipedia.org/wiki?curid=5320916", "title": "Contea di Ginevra", "text": ""}
{"id": "5320918", "revid": "2138421", "url": "https://it.wikipedia.org/wiki?curid=5320918", "title": "Oddo Capocci", "text": "Biografia.\nEra un membro della importante famiglia romana dei \"Capocci dei Monti\", che possedeva numerosi palazzi e torri sull'Esquilino, tra Santa Maria Maggiore e San Martino ai Monti. Oddo era probabilmente figlio di Arcione Capocci, che intorno al 1250 fu tenuto per qualche tempo prigioniero da Manfredi, che fu podest\u00e0 in diverse citt\u00e0 delle Marche, ma che fu infine esiliato a Siena da Brancaleone d'Andal\u00f2. Il nonno era Giacomo Capocci e suo zio era Pietro Capocci, cardinale di San Giorgio al Velabro."}
{"id": "5320922", "revid": "268129", "url": "https://it.wikipedia.org/wiki?curid=5320922", "title": "Unione Sportiva Triestina 1943-1944", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1943-1944."}
{"id": "5320937", "revid": "123602897", "url": "https://it.wikipedia.org/wiki?curid=5320937", "title": "Gaetano Di Vaio", "text": "Biografia.\nGaetano Di Vaio \u00e8 nato a Napoli, nel quartiere di Piscinola da famiglia poverissima, figlio di un custode di una scuola della periferia di Napoli.\nA causa delle precarie condizioni economiche familiari viene messo in collegio dai 7 ai 14 anni, dove subisce soprusi e violenze. Uscitone, sin da giovane entra nel mondo della tossicodipendenza e della delinquenza, senza tuttavia mai affiliarsi alla camorra. Entra cos\u00ec in riformatorio, nelle comunit\u00e0 per minori a rischio e per tossicodipendenti, fino all'ingresso nel carcere di Poggioreale per rapina e per spaccio di stupefacenti; ne \u00e8 uscito nel 1998. Nei sette anni di detenzione ha studiato, si \u00e8 documentato ed ha costruito le basi per un futuro di riscatto, diventando operatore culturale. Dal 2001 \u00e8 entrato nella Compagnia \u201cI ragazzi del Bronx napoletano\u201d creata da Peppe Lanzetta; ha poi fondato nel 2003 l'associazione culturale \"Figli del Bronx\", divenuta in seguito una casa di produzione cinematografica.\nNelle sue opere Di Vaio descrive il disagio sociale delle periferie degradate, il mondo della tossicodipendenza e della vita carceraria, con attenzione alla lotta contro la criminalit\u00e0, alle minoranze, ai migranti ed alla disoccupazione giovanile\nNel 2013 ha pubblicato un libro autobiografico. Vive ed opera a Napoli.\nBibliografia.\nGaetano Di Vaio, Guido Lombardi, \"Non mi avrete mai\", Einaudi, 2013. ISBN 9788806211073"}
{"id": "5320938", "revid": "203463", "url": "https://it.wikipedia.org/wiki?curid=5320938", "title": "Aleksandr Borisovi\u010d Zlo\u010devskij", "text": ""}
{"id": "5320940", "revid": "268129", "url": "https://it.wikipedia.org/wiki?curid=5320940", "title": "Associazione Calcio Udinese 1943-1944", "text": "Questa voce raccoglie le informazioni riguardanti l'Associazione Calcio Udinese nelle competizioni ufficiali della stagione 1943-1944."}
{"id": "5320943", "revid": "1573940", "url": "https://it.wikipedia.org/wiki?curid=5320943", "title": "Leroya", "text": "Leroya \u00e8 un genere di ragni appartenente alla famiglia Thomisidae.\nDistribuzione.\nLe due specie note di questo genere sono state rinvenute in Africa centrale e occidentale\nTassonomia.\nNon sono stati esaminati esemplari di questo genere dal 2014.\nA febbraio 2015, si compone di 2 specie:"}
{"id": "5320949", "revid": "15756", "url": "https://it.wikipedia.org/wiki?curid=5320949", "title": "122 Leadenhall Street", "text": "122 Leadenhall Street \u00e8 un indirizzo di Leadenhall Street a Londra, dove si trova il Leadenhall Building, alto 225 m. Il grattacielo commerciale, inaugurato nel luglio 2014, \u00e8 stato progettato da Rogers Stirk Harbour + Partners ed \u00e8 informalmente conosciuto come \"The Cheesegrater\" (\"grattugia\") per la sua forma a cuneo. Si tratta di una serie di nuovi grattacieli recentemente completati o in costruzione nel quartiere finanziario della \"City\" di Londra, tra cui \"The Walkie Talkie\" (20 Fenchurch Street), \"TwentyTwo\" (22 Bishopsgate, ex \"The Pinnacle)\" e \"The Scalpel\" (52-54 Lime Street).\nIl sito \u00e8 adiacente al palazzo del Lloyd, anch'esso disegnato da Rogers, che \u00e8 la sede attuale del mercato assicurativo Lloyd's di Londra. Fino al 2007 il sito Leadenhall era occupato da un edificio del 1960 di propriet\u00e0 di British Land e progettato da Gollins Melvin Ward Partnership. Questo edificio venne demolito in preparazione alla riqualificazione del sito. Nel dicembre 2009, il sito fu completamente cancellato ma la costruzione rimase in fase di stallo. Il progetto, inizialmente ritardato a causa della crisi finanziaria, fu dunque rilanciato nel mese di ottobre 2010 ed attualmente Oxford Properties gestisce della struttura in collaborazione con British Land.\nNel maggio 2013, i co-sviluppatori hanno annunciato che oltre il 51% dell'edificio \u00e8 stato assegnato con contratti di locazione stipulati con la multinazionale Aon e la societ\u00e0 di assicurazioni Amlin."}
{"id": "5320952", "revid": "268129", "url": "https://it.wikipedia.org/wiki?curid=5320952", "title": "Associazione Fascista Calcio Venezia 1943-1944", "text": "Questa voce raccoglie le informazioni riguardanti l'Associazione Fascista Calcio Venezia nelle competizioni ufficiali della stagione 1943-1944."}
{"id": "5320954", "revid": "729019", "url": "https://it.wikipedia.org/wiki?curid=5320954", "title": "Stazione di Verolengo", "text": "La stazione di Verolengo \u00e8 una stazione ferroviaria posta sulla linea Chivasso-Alessandria. Serve il centro abitato di Verolengo."}
{"id": "5320956", "revid": "729019", "url": "https://it.wikipedia.org/wiki?curid=5320956", "title": "Stazione di Borgo Revel", "text": "La stazione di Borgo Revel \u00e8 una stazione ferroviaria posta sulla linea Chivasso-Alessandria. Serve il centro abitato di Borgo Revel, frazione del comune di Verolengo.\nOriginariamente semplice fermata, venne spostata di qualche centinaio di metri verso nord e successivamente resa stazione (caso pi\u00f9 unico che raro in Italia) per spezzare la sezione di blocco conta-assi Verolengo-Crescentino, eccessivamente lunga.\nAndando da Chivasso ad Alessandria, dopo poche centinaia di metri dalla Stazione attiva, si pu\u00f2 notare il fabbricato murato della vecchia fermata di Borgo Revel, di un color rosso mattone."}
{"id": "5320971", "revid": "228587", "url": "https://it.wikipedia.org/wiki?curid=5320971", "title": "Nomofilaco", "text": "Il nomofilaco (, letteralmente \"ispettore delle leggi\") nell'antica Atene era un magistrato che ricopriva un'alta carica pubblica: il suo lavoro consisteva nel controllare che non venisse proposta alcuna mozione incostituzionale e nel punire quelle che non rispettavano la costituzione; aveva anche il compito di proteggere e custodire le leggi. Pi\u00f9 in generale, il nomofilaco dovevano difendere l'ordine stabilito delle cose, evitando troppo affrettati impulsi di innovazione.\nC'erano nomofilaco in diverse zone dell'antica Grecia: Abdera, Milasa, Calcedonia e Corcira. Cariche equivalenti, ma con nomi differenti, erano presenti in altre \"poleis\": (\"nomod\u00e9iktai\") ad Andania, (\"thesmof\u00falakes\") ad Elis. A Sparta, invece, vi erano cinque nomofilaci e un grammatophylax (, \"custode dei documenti ufficiali\"), il quale secondo alcune fonti \u00e8 definito come loro superiore, e quindi il numero totale di questi magistrati era equivalente a sei.\nAd Atene la supervisione sulle leggi era, in origine, compito dell'Areopago, ma quando Efialte tolse a questo organismo ogni potere sembr\u00f2 necessario introdurre una nuova magistratura che si occupasse di custodire le leggi, proteggesse l'ordine della citt\u00e0 ed evitasse improvvise o repentine legislazioni frutto di proteste o rivolte e completamente incostituzionali. Venne istituito quindi un corpo di sette nomofilaci, che venivano eletti annualmente, che sedevano accanto ai proedri all'Ecclesia e alla Boul\u00e9. I nomofilaci furono aboliti durante l'arcontato di Euclide (404/403 a.C.), quando l'Areopago recuper\u00f2 i suoi ruoli di supervisione delle leggi. In seguito questi magistrati vennero ripristinati da Demetrio Falereo, ma i loro compiti furono molto ridotti, dato che la loro magistratura era stata di fatto sostituita dalla graphe paranomon. Proprio per questo motivo, forse, ci sono arrivate pochissime notizie precise sui nomofilaci."}
{"id": "5320972", "revid": "1573940", "url": "https://it.wikipedia.org/wiki?curid=5320972", "title": "Leroya silva", "text": "Leroya silva \u00e8 un ragno appartenente alla famiglia Thomisidae.\nEtimologia.\nIl nome proprio deriva dall'aggettivo latino silvus, cio\u00e8 \"foresta, selva\", in riferimento all'habitat di rinvenimento, la foresta pluviale\nCaratteristiche.\nL'olotipo femminile rinvenuto ha lunghezza totale \u00e8 di 3,89-4,22mm; la lunghezza del cefalotorace \u00e8 di 1,91-2,04mm e la larghezza \u00e8 di 1,96-2,05mm\nIl paratipo maschile rinvenuto ha lunghezza totale \u00e8 di 3,04-3,92mm; la lunghezza del cefalotorace \u00e8 di 1,42-1,94mm e la larghezza \u00e8 di 1,49-2,00mm\nDistribuzione.\nLa specie \u00e8 stata reperita in Congo: nei pressi di Mayombe, nella Provincia del Basso Congo\nTassonomia.\nAl 2015 non sono note sottospecie e dal 2014 non sono stati esaminati nuovi esemplari"}
{"id": "5320973", "revid": "729019", "url": "https://it.wikipedia.org/wiki?curid=5320973", "title": "Stazione di Crescentino", "text": "La stazione di Crescentino \u00e8 una stazione ferroviaria posta sulla linea Chivasso-Alessandria. Serve il centro abitato di Crescentino."}
{"id": "5320975", "revid": "547034", "url": "https://it.wikipedia.org/wiki?curid=5320975", "title": "Hostia. Trilogia della morte di Pier Paolo Pasolini", "text": "Hostia. Trilogia della morte di Pier Paolo Pasolini \u00e8 un saggio biografico-letterario di Giuseppe Zigaina, pittore nonch\u00e9 amico del poeta, scrittore e regista Pier Paolo Pasolini. Pubblicato per la prima volta nel 1995, si tratta della raccolta dei tre libri pubblicati precedentemente dall'autore, tra il 1987 e il 1993: \"Pasolini e la morte. Mito, alchimia e semantica del \"nulla lucente\"\" (1987); \"Pasolini tra enigma e profezia\" (1989); \"Pasolini e l'abiura. Il segno vivente e il poeta morto\" (1993).\nLa tesi dell'autore, altamente controversa e dibattuta, \u00e8 che Pasolini abbia potuto - per cos\u00ec dire - programmare e far realizzare tutti gli eventi, cos\u00ec come si sono poi effettivamente verificati, dell propria morte: quando all'alba di una domenica mattina, il giorno della commemorazione dei defunti, viene rinvenuto il corpo martoriato di ferite del poeta, in uno sterrato a pochissima distanza dal mare, quell'evento - linguaggio muto - ha costituito per tutti un problema di decifrazione. Un \"giallo puramente intellettuale\", per utilizzare un'espressione che compare in \"Bestia da stile\".\nIntroduzione.\nPasolini avrebbe lasciato in un numero molteplice di suoi testi, a partire almeno dal 1961, indicazioni e descrizioni, pi\u00f9 o meno dettagliate, degli eventi che avrebbero direttamente condotto alla propria tragica fine; in poesia, teatro, critica cinematografica, film e sceneggiature, saggistica e quant'altro; una volont\u00e0 di fare, morendo, poesia, che da parola si fa in tal maniera un gesto estremo ed assoluto: \"Per esprimermi compiutamente io devo morire. La mia morte dunque, come segno linguistico, come montaggio del film della mia vita\".\nUna morte violenta, rituale, teorizzata e profetizzata; quando il protagonista maschile della sua tragedia \"Orgia\", vestito da donna, s'appresta ad impiccarsi, eccolo affermare: \"Il mio linguaggio diventer\u00e0 muto per eccellenza... chi domattina verr\u00e0 ed alzer\u00e0 gli occhi per decifrarlo... si trover\u00e0 davanti ad un fenomeno espressivo... cos\u00ec nuovo da dare un grande scandalo e da smerdare, praticamente, ogni loro amore\".\nCome il linguaggio della realt\u00e0 rappresentato dal cinema, facendo uso della morte ai fini di un preciso progetto espressivo esibito con un atto sadomasochistico: \"perch\u00e9 solamente la mitica morte eroica \u00e8 uno spettacolo; e solo essa \u00e8 utile\" \"Empirismo eretico\" (pag.275). Un'idea della morte dirompente e creativa, fondata sulla fede nella realt\u00e0 e nell'efficacia del mito; come afferma anche Mircea Eliade in \"Mito e realt\u00e0\" (cap. \"La divinit\u00e0 assassinata\"): il sacrificio opera un gigantesco transfert.\n Come dice lo stesso poeta in \"Descrizioni di descrizioni\": L'allagamento del territorio conoscitivo \u00e8 inebriante. Ma \u00e8 un'esperienza che va vissuta, con tutti i suoi rischi.\nDescrizione.\nSolamente dopo la morte di Pasolini comincia ad emergere, sia dalla vita sia dall'opera, il senso e la qualit\u00e0 della sua testimonianza: la morte ha determinato quel passo avanti ulteriore nel campo della conoscenza, che ha reso la scrittura investita d'una forza del tutto nuova.\nGi\u00e0 nel 1967 afferma che l'azione attraverso cui si esprime ogni essere umano manca di unit\u00e0 e senso fino a che essa non \u00e8 perfettamente compiuta... \"\"\u00c8 dunque assolutamente necessario morire perch\u00e9, finch\u00e9 siamo vivi, manchiamo di senso\" ed il linguaggio con cui ci esprimiamo rimane intraducibile, un caos di possibilit\u00e0. \"Finch\u00e9 io non sar\u00f2 morto nessuno potr\u00e0 garantire di... poter dare un senso alla mia azione\". Ma anche Enzo Siciliano si pose con forza la questione: Pasolini chiese a se stesso di morire? Il suo fu un suicidio per delega?.\nAttraverso i suoi studi di antropologia, soprattutto dell'autore francese di origini rumene Mircea Eliade, Pasolini unifica l'arte della cinematografia al mito, facendone una nuova realt\u00e0, insistendo sul punto: \"La morte, dando un significato retroattivo all'intera esistenza passata, ne sceglie i punti essenziali facendone atti mitici o morali fuori dal tempo\"\". In \"Mito e realt\u00e0\" Eliade specifica che il mito cosmogonico\nviene recitato in occasione della morte, situazione del tutto nuova che va resa creatrice; tale mito dev'esser recitato solamente durante un periodo di \"tempo sacro\", generalmente durante l'autunno o l'inverno e soltanto di notte.\nIn un racconto intitolato \"Gas\", scritto nel 1950 pochissimo tempo dopo il suo trasferimento a Roma e raccolto nel 1965 nel libro di prose \"Al\u00ec dagli occhi azzurri\" Pasolini descrive con accurati dettagli la scoperta da parte di Villon (sdoppiamento col poeta francese maledetto Fran\u00e7ois Villon) del corpo massacrato di un certo Virgili (da Publio Virgilio Marone), un corruttore di minorenni: \"il cadavere vi giaceva a brandelli come un mucchio di immondizia... i pezzi del viso erano sparsi pi\u00f9 avanti... inzuppati di sangue, erano irriconoscibili\". Qui l'autore, divenuto alter ego di Villon, ed in parte anche di \"Virgili-o\", nel racconto scopre il proprio corpo. Nella pseudo \"Nota dell'Editore\" (che porta la data 1966-67) a presentazione de \"La divina mimesis\", lo stesso Pasolini scrive che l'autore \"\u00e8 morto ucciso a colpi di bastone a Palermo l'anno scorso\".\nZigaina passa poi ad esaminare l'opera pittorica dell'amico, a partire dai ritratti fatti a Maria Callas, dando a tutto l'assieme una valenza in certo qual modo sacra: lo stile di pittura pasoliniana sarebbe stata cos\u00ec, in tal modo, affine alla medioevale \"scienza sacra\" dell'alchimia. Avrebbe realizzato dei veri e propri ma\u1e47\u1e0dala atti a preparare rituali magico-alchemici; a quanto ne dice Carl Gustav Jung i mandala sono autentici autoregolanti della psiche, \"li chiama in scena come fattori compensativi un disordine nell'ambito del campo della coscienza\" e chiamati a trasmutare il caos (la caoticit\u00e0 disordinata della vita) in cosmo (l'ordine fisso e stabile costituito dalla morte).\nSeguendo questa visione interpretativa mitico-arcaica e magico-alchemica si pu\u00f2 dire che l'atto di iniziazione viene allora compiuto in una notte d'inverno, tempo sacro pagano di halloween tra la festa di tutti i santi e quella di tutti i defunti, tra un sabato e una domenica, in un luogo che ha il nome del \"corpo divino sacrificato\" (l'ostia sacra) all'interno di un temenos (il campetto da calcio in riva al mare, tra le baracche, l\u00e0 ove il poeta ha trovato la sua morte violenta): una discesa mitica agli inferi, impresa iniziatica atta a conoscere l'enigma della vita e il futuro, quel luogo \"ove ricomincia la vita\"..\nSempre Pasolini e sempre in \"Empirismo eretico\" espone a chiare lettere che "}
{"id": "5320976", "revid": "125019", "url": "https://it.wikipedia.org/wiki?curid=5320976", "title": "Il naso", "text": "Il naso (\"Nos\") \u00e8 un racconto dello scrittore Nikolaj Vasil'evi\u010d Gogol'. \nIniziato tra il 1832 e il 1833 e completato nel 1834, Il naso ebbe la sua prima pubblicazione sulla rivista \"Sovremennik\", dove comparve con una nota di presentazione suggerita da Aleksandr Pu\u0161kin. L'anno prima un'altra rivista (la \"Moskovskij Nabljudatel\u2019\") lo aveva respinto ritenendolo troppo volgare. Il racconto fu oggetto di varie revisioni e modifiche da parte del suo autore, dovute soprattutto ai continui interventi della censura.\n\"Il naso\" fu poi pubblicato nel terzo volume delle opere complete di Gogol', nel 1842, dando vita, assieme a \"La Prospettiva Nevskij\", \"Le memorie di un pazzo\", \"Il ritratto\" e \"Il cappotto\", alla raccolta conosciuta in seguito come \"Racconti di Pietroburgo\".\nTrama.\nUn giorno il barbiere Ivan Jakovlevi\u010d si ritrova il naso del suo cliente nel panino che gli aveva preparato la moglie Praskov'ja Osipovna, se lo mette in tasca ed esce per sbarazzarsene. Il proprietario dell'organo olfattivo \u00e8 l'assessore di collegio Koval\u00ebv, il quale svegliatosi una mattina e accortosi di non avere pi\u00f9 il naso, teme di veder definitivamente compromessi i propri rapporti sociali e i futuri avanzamenti di carriera, tanto pi\u00f9 che il suo organo olfattivo se ne va ora in giro per la citt\u00e0 in carrozza spacciandosi per un consigliere di Stato. Falliti i tentativi di mettere un annuncio sui giornali e di ottenere l'intervento del commissario di quartiere per recuperare il naso, Koval\u00ebv se lo vede restituire da una guardia che l'ha arrestato mentre cercava di espatriare. A Koval\u00ebv non rimane che trovare il sistema per far tornare il naso al suo solito posto. Fallisce miseramente nel suo intento svariate volte, finch\u00e9 un giorno si sveglia e trova il naso al suo posto."}
{"id": "5320977", "revid": "729019", "url": "https://it.wikipedia.org/wiki?curid=5320977", "title": "Stazione di Fontanetto Po", "text": "La stazione di Fontanetto Po \u00e8 una stazione ferroviaria posta sulla linea Chivasso-Alessandria. Serve il centro abitato di Fontanetto Po."}
{"id": "5320983", "revid": "643662", "url": "https://it.wikipedia.org/wiki?curid=5320983", "title": "Klass B 1954", "text": "L'edizione 1954 della Klass B fu la 15\u00aa della seconda serie del Campionato sovietico di calcio e vide la vittoria finale dello .\nStagione.\nFormula.\nLa formula del campionato fu ancora una volta modificata rispetto alla stagione precedente: il numero di squadre sal\u00ec a 36, con la promozione di Dinamo Minsk e Torpedo Gor'kij, abbondantemente sostituite dalle neo iscritte ODO Tbilisi, ODO Sverdlovsk, Pishchevik Minsk, Energiya Saratov, Krylya Sovetov Voronezh, , Spartak Uzhgorod ODO Leopoli, DOF Sebastopoli, Neftyanik Krasnodar, ODO Kiev, oltre che dalla neo retrocessa Spartak Vilnius (Dinamo Leningrado e MVO Mosca, anch'esse retrocesse, non si iscrissero).\nCome nella precedente stagione i 36 club partecipanti erano divisi in tre gironi e il torneo era diviso in due fasi: nella prima fase i gironi erano tutti composti da dodici squadre che si incontravano in gare di andata e ritorno per un totale di ventidue partite per squadra; in ciascuno dei gironi il sistema prevedeva due punti per la vittoria, uno per il pareggio e zero per la sconfitta.\nLe prime due classificate disputavano nella seconda fase il girone promozione: tale girone era cos\u00ec costituito da sei squadre che si incontrarono tra di loro in gare di sola andata, per un totale di 5 incontri per squadra, disputati tutti a Stalino; anche in questo caso il sistema prevedeva due punti per la vittoria, uno per il pareggio e zero per la sconfitta.\nLa squadra vincitrice del girone promozione era promossa in Klass A; essendo la Klass B l'ultima serie del campionato, non erano previste retrocessioni.\nSeconda fase - Girone promozione.\nTutte le partite furono disputate a Stalino tra il 29 ottobre e il 5 novembre 1954."}
{"id": "5320990", "revid": "729019", "url": "https://it.wikipedia.org/wiki?curid=5320990", "title": "Stazione di Palazzolo Vercellese", "text": "La stazione di Palazzolo Vercellese \u00e8 una fermata ferroviaria posta sulla linea Chivasso-Alessandria. Serve il centro abitato di Palazzolo Vercellese."}
{"id": "5320993", "revid": "70854589", "url": "https://it.wikipedia.org/wiki?curid=5320993", "title": "Interazione (fisica)", "text": ""}
{"id": "5320994", "revid": "203463", "url": "https://it.wikipedia.org/wiki?curid=5320994", "title": "Aleksandr F\u00ebdorovi\u010d Il'in-\u017denevskij", "text": ""}
{"id": "5320996", "revid": "1782831", "url": "https://it.wikipedia.org/wiki?curid=5320996", "title": "Personaggi di Angel Sanctuary", "text": "La pagina contiene una lista dei personaggi del manga \"Angel Sanctuary\" di Kaori Yuki.\nPersonaggi principali.\nSetsuna Mudo / Alexiel.\nSetsuna \u00e8 una delle molte incarnazioni dell'angelo organico Alexiel e, in quanto tale, \u00e8 destinato a condurre una vita di sofferenze e travagli. \u00c8 da sempre innamorato di Sara, sua sorella minore, e l'unico a cui confida questo segreto \u00e8 il compagno di scuola Sakuya Kira, suo \"senpai\" e migliore (nonch\u00e9 unico) amico. Setsuna ha buon cuore e uno spirito puro e coraggioso, ma \u00e8 anche impulsivo e molto egoista e continuer\u00e0 a pensare solo alla salvezza di Sara anche una volta accettata la propria identit\u00e0 di \"Salvatore\" nei panni di Alexiel; prender\u00e0 piena consapevolezza delle sue responsabilit\u00e0 solo in seguito alla cattura e successiva uccisione di Zafkiel, che si sacrifica per salvare il ragazzo dai soldati di Sevoftarta.\nSara Mudo / Djibril (Arcangelo Gabriele).\nSara Mudo \u00e8 la sorella minore di Setsuna. \u00c8 una ragazza aperta e solare, ma \u00e8 anche molto irascibile ed \u00e8 ostinata quanto il fratello. Anche lei, come Setsuna, \u00e8 in verit\u00e0 un angelo: \u00e8 la reincarnazione dell'Arcangelo Gabriele, signora dei Cherubini ed elementale dell'Acqua, costretta in forma umana dalle macchinazioni del perfido angelo Sevoftarta, e svolge il ruolo di inconsapevole angelo custode di Setsuna. Ricambia i sentimenti di Setsuna e sacrifica la propria vita per proteggerlo dall'aggressione di un angelo al servizio di Rosiel; la sua anima verr\u00e0 successivamente portata in Paradiso e Sara vivr\u00e0 numerose esperienze che la porteranno a crescere interiormente, come accade al fratello.\nSakuya Kira / Lucifero.\nSakuya Kira \u00e8 il \"senpai\" e migliore amico di Setsuna. Si tratta di uno spirito maligno che ha preso possesso del corpo del vero Sakuya Kira, in realt\u00e0 deceduto, per stare accanto a Setsuna, che lui sa essere Alexiel. Kira ha seguito l'anima di Alexiel in tutte le sue precedenti incarnazioni; prima, era uno spirito che risiedeva nella spada di Alexiel (\"Nanatsusaya-no-mitama-no-tsurugi\", o semplicemente \"Nanatsusaya\"), ma non ha memoria di chi fosse prima di esservi rinchiuso. In seguito ricorder\u00e0 di essere nientemeno che Lucifero, Re dell'Inferno. Nella sua vita come Kira, Lucifero \u00e8 un ragazzo ambiguo e molto ribelle che passa il proprio tempo a fumare e commettere atti di vandalismo; in realt\u00e0, si comporta cos\u00ec dietro esplicita richiesta dell'anima del vero Sakuya Kira, che lo ha pregato di essere una persona orribile in modo che il padre non si rattristasse per la sua morte, che sarebbe avvenuta nell'attimo in cui Lucifero avesse abbandonato il corpo di Kira.\nNei panni di Lucifero, era in origine l'angelo pi\u00f9 bello e potente del Paradiso (dopo Rosiel) ed era anche il fratello gemello di Michael, l'Angelo del Fuoco. Dopo essere decaduto, diventando Re dell'Inferno, ha inscenato la propria cattura da parte delle forze angeliche per poter tornare in Paradiso e combattere al fianco di Alexiel; scoperto, fu rinchiuso da Dio all'interno di Nanatsusaya. Verr\u00e0 in seguito rivelato che Lucifero era stato informato da Dio in persona del proprio destino di Re dell'Inferno; sconvolto, si era messo sulle tracce di Alexiel per eliminarla e stravolgere i piani di Dio, in modo da risparmiare a se stesso la propria condanna. Lucifero, per\u00f2, si era innamorato di Alexiel in seguito alla scoperta che anche lei soffriva come lui a causa dei piani di Dio; cos\u00ec, aveva deciso di combattere al suo fianco, arrivando ad accettare di essere rinchiuso dentro Nanatsusaya pur di starle accanto.\nYue Kato.\nKato \u00e8 un compagno di scuola di Kira e Setsuna e \"senpai\" di quest'ultimo, proprio come Kira. \u00c8 un ragazzo molto problematico a causa della complicata relazione che ha con la propria famiglia, in particolare con il padre, e ha seri problemi di tossicodipendenza. Viene posseduto da Rosiel e ucciso, per liberarlo, da Setsuna (controllato da Alexiel). Setsuna lo incontra nell'aldil\u00e0 durante la ricerca dell'anima di Sara e, nonostante in vita non fossero mai andati d'accordo, stringeranno in breve una bella amicizia. Setsuna riuscir\u00e0 ad impedire all'anima di Kato di scomparire donandogli una piuma delle sue ali da angelo e Kato diventer\u00e0 uno degli alleati pi\u00f9 fedeli ed uno degli amici pi\u00f9 cari di Setsuna (sebbene lo negher\u00e0 in continuazione). Quando Kira torner\u00e0 ad essere Lucifero, Kato tenter\u00e0 in tutti i modi di fargli ricordare la propria esistenza tra gli esseri umani. Muore definitivamente sacrificandosi per mantenere aperta la Porta del Paradiso e permettere a Setsuna di varcarla, lasciandogli come ricordo la lama infranta di Shiranui, una \"katana\" appartenuta in precedenza a Kira.\nAngeli.\nAlexiel.\nAlexiel \u00e8 un angelo donna, bellissima e molto potente, nata dalla parte positiva del potere di Adam Kadamon. Si \u00e8 ribellata a Dio molti millenni prima dell'inizio della storia e come risultato \u00e8 decaduta ed \u00e8 stata condannata ad un ciclo di reincarnazioni sulla Terra. Viene da tutti descritta come una guerriera terribile, priva di qualunque emozione, ma in realt\u00e0 ha un grande cuore e nutre un profondo affetto per Rosiel. Le ragioni della sua ribellione rimarranno misteriose fino alla fine della storia: lei stessa confesser\u00e0 che il suo obbiettivo era eliminare il Creatore per salvare Rosiel dal destino a cui Dio lo aveva condannato. Alexiel, infatti, era a conoscenza dei piani di Dio, che l'aveva ricattata affinch\u00e9 non interferisse; Alexiel, per amore di Rosiel, si era dapprima sottomessa, ma poi, spronata da Lucifero (che era innamorato di lei e si trovava in una situazione molto simile alla sua), aveva deciso di ribellarsi. \nAlexiel possiede tre ali come il fratello (segno che entrambi sono nati da Adam Kadamon) e combatte usando una spada di nome \"Nanatsusaya\", in cui \u00e8 stata rinchiusa proprio l'anima di Lucifero.\nRosiel.\nRosiel \u00e8 un angelo maschio, gemello di Alexiel, ed \u00e8 nato dalla parte negativa del potere di Adam Kadamon. A differenza della sorella, \u00e8 nato brutto e deforme e ha ottenuto le proprie stupende sembianze rubandole, letteralmente, ad Alexiel, spiegando l'estrema somiglianza tra loro (e con Setsuna). La consapevolezza del proprio vero, orrendo aspetto, \u00e8 tuttavia causa di molti complessi per Rosiel, che emergeranno man mano che la sua pazzia peggiorer\u00e0. Il suo destino, deciso da Dio, \u00e8 infatti di distruggere il Creato. Nato con una personalit\u00e0 buona e compassionevole, Rosiel impazzir\u00e0 progressivamente man mano che il suo corpo si deteriora, cosa dovuta al fatto che non si tratta del suo corpo originale, bens\u00ec, di fatto, di quello della sorella Alexiel (spiegando la sua ossessione per lei). Rosiel \u00e8 consapevole di tutto ci\u00f2: in un \"flashback\" egli prega Alexiel di eliminarlo quando la sua follia fosse divenuta incontrollabile. \nRosiel \u00e8 convinto che nessuno possa amarlo per quello che \u00e8 a causa del suo vero aspetto ed \u00e8 perci\u00f2 abituato a controllare i suoi subordinati per mezzo dei suoi poteri; l'unico a provare un sincero affetto per lui, anche una volta scoperta la verit\u00e0, sar\u00e0 Catan. Rosiel, all'inizio della storia, \u00e8 imprigionato in un limbo tra la Terra e il Paradiso: Alexiel lo aveva rinchiuso perch\u00e9 non aveva trovato il coraggio di ucciderlo.\nAdam Kadamon / Serafita.\nAdam Kadamon \u00e8 un angelo dall'apparenza androgina e provvisto di sei ali. \u00c8 l'angelo pi\u00f9 potente dell'intero Creato (molti personaggi si riferiscono a lui come \"il primo e il migliore esperimento fatto da Dio\") ed il solo, a parte Alexiel e Rosiel (suoi discendenti diretti), ad avere il potere di controllare il tempo. Si ribell\u00f2 al Creatore quando questi decise di usarne il potere per distruggere l'umanit\u00e0 e riazzerare la Creazione e Adam Kadamon, per impedirlo, divise il proprio potere in una parte positiva (da cui sarebbe nata Alexiel) e in una negativa (da cui sarebbe nato Rosiel). Ciononostante, viene comunque imprigionato e torturato da Dio. Adam Kadamon \u00e8 descritto come un angelo estremamente buono, saggio e compassionevole e agisce come una guida per Setsuna.\nCatan.\nCatan \u00e8 un potente Cherubino, fedelissimo servitore di Rosiel, ma anche costantemente preoccupato per le sorti dell'umanit\u00e0. Catan \u00e8 in realt\u00e0 un angelo creato dallo stesso Rosiel: centinaia di anni prima dell'inizio della storia, egli era un \"Grighol\", un angelo incorporeo di bassissimo rango, ma curiosamente dotato di capacit\u00e0 di pensiero (caso unico in tutta la sua categoria); Rosiel, che all'epoca era ancora buono, se ne accorse e gli don\u00f2 un corpo per permettergli di vivere un'esistenza migliore. Catan libera Rosiel dal limbo in cui l'aveva rinchiuso Alexiel con l'obiettivo di riportare l'ordine in Paradiso, ma sar\u00e0 costretto a sottostare alla volont\u00e0 di Rosiel, che gli impone di risvegliare l'anima di Alexiel in Setsuna Mudo. Rimasto ucciso durante la distruzione di Tokyo, viene salvato da Rosiel, che gli infonde parte del proprio potere e riesce a riportarlo in vita, rendendolo per\u00f2 schiavo della sua volont\u00e0. Nel finale, Catan, tornato in s\u00e9, viene eliminato dallo stesso Rosiel, ormai completamente impazzito; la sua anima si unir\u00e0 a quella di Rosiel in seguito alla morte di quest'ultimo per mano di Alexiel.\nSevoftarta / Laila.\n\u00c8 un misterioso angelo dal viso coperto che controlla il Paradiso fino al ritorno di Rosiel ed \u00e8 consigliere del piccolo Metatron, che gli \u00e8 molto affezionato, ma verso cui Sevoftarta appare piuttosto indifferente; viene talvolta indicato come un Serafino, ma in realt\u00e0 appartiene ad una schiera molto inferiore, quella delle Dominazioni. La sua vera identit\u00e0 \u00e8 quella di Laila, un angelo donna che un tempo lavorava assieme ad Anael alla creazione di Sandalphon. Un giorno, Laila fu vittima di una terribile violenza e fu salvata da un angelo innamorato di lei, di cui per\u00f2 non ricambiava il sentimento; gli aggressori di Laila furono processati e condannati e anche l'angelo che la salv\u00f2 fu denunciato dietro richiesta della stessa Laila. Quest'ultima, traumatizzata, scelse di cambiare totalmente identit\u00e0 e di intraprendere una crociata per eliminare per sempre ogni corruzione e perversione dal Paradiso; assunse perci\u00f2 l'identit\u00e0 di Sevoftarta, un angelo maschio caduto in battaglia, e in breve tempo riusc\u00ec ad assumere il potere in Paradiso. Come Sevoftarta, i suoi primi crimini sono stati togliere di mezzo Djibril e Anael, la prima perch\u00e9 consigliera di fiducia di Metatron e la seconda perch\u00e9 amante di Zafkiel, del quale la stessa Laila era innamorata. La sua vera identit\u00e0 viene scoperta da Uriel e rivelata a tutti nel corso del processo contro Sara Mudo; ormai privata di ogni potere, Laila viene imprigionata e messa incinta con la violenza da Sandalphon, che intende usare il bambino come corpo ove incarnarsi. Impazzita, Laila viene visitata dallo spirito dell'angelo che l'aveva salvata e che si rivela essere il Nidhog, una creatura al servizio di Uriel; pentita per tutto ci\u00f2 che ha fatto, Laila si getta tra le sue braccia e muore precipitando dalla torre dov'era rinchiusa. Il suo spirito visiter\u00e0 un'ultima volta Metatron, a cui in fondo era realmente affezionata, prima di passare nell'aldil\u00e0 assieme al Nidhog.\nMetatron.\nUn piccolo Serafino che ricopre il ruolo di sovrano degli angeli in assenza di Rosiel, ma che in realt\u00e0 \u00e8 manipolato da Sevoftarta. Legatissimo a Djibril, si affezioner\u00e0 molto anche a Sara, pur tuttavia sapere che lei \u00e8 davvero Djibril. Metatron \u00e8 apparentemente privo di ali e di poteri; in realt\u00e0, \u00e8 il solo in grado di contrastare la forza del suo malvagio gemello, Sandalphon. Apparentemente ucciso da Lucifero per eliminare Sandalphon, la cui vita \u00e8 legata alla sua, Metatron viene in seguito salvato e separato per sempre dal fratello, potendo cos\u00ec finalmente vivere una vita normale.\nSandalphon.\nGemello di Metatron, \u00e8 incorporeo e trama per scalzare il fratellino e ottenere un corpo suo. Molto potente, tanto da poter competere senza difficolt\u00e0 con Setsuna, \u00e8 stato creato da Laila (ossia Sevoftarta), che lo tiene imprigionato nella mente di Metatron grazie ad una sorta di medicina che somministra regolarmente al bambino. Verr\u00e0 assorbito da Rosiel (compromettendone definitivamente l'integrit\u00e0 mentale e fisica a causa del proprio grande potere) e in seguito definitivamente sconfitto da Sara, che annienter\u00e0 l'ultimo residuo della mente di Sandalphon che si era impossessato di lei.\nMichael (Arcangelo Michele).\nMichael \u00e8 l'angelo elementale del Fuoco ed \u00e8 il gemello di Lucifero. \u00c8 anche il capo della schiera delle Potest\u00e0 e principale responsabile delle forze militari celesti. Estremamente violento e irascibile, \u00e8 particolarmente suscettibile a commenti sulla sua bassissima statura (meno di un metro e sessanta) e alla sua parentela con Lucifero; \u00e8 anche il miglior amico di Raphael, nonostante siano completamente diversi. Dapprima avversario di Setsuna, si schierer\u00e0 successivamente al suo fianco e riuscir\u00e0 a riappacificarsi anche con Lucifero.\nRaphael (Arcangelo Raffaele).\nRaphael \u00e8 l'angelo della Guarigione ed elementale dell'Aria ed \u00e8 in grado di resuscitare i morti. \u00c8 anche il capo della schiera delle Virt\u00f9, di cui faceva parte anche Belial. Molto elegante e sofisticato, nonch\u00e9 sciupafemmine, comincia a cambiare atteggiamento dopo aver conosciuto Sara, la sola a rimanere del tutto indifferente al suo fascino; si infatuer\u00e0 proprio di Sara, colpito dal carattere forte e indipendente della ragazza, ma alla fine capir\u00e0 di essere innamorato in realt\u00e0 di Barbiel, sua seconda in comando. \u00c8 il miglior amico di Michael.\nUriel (Arcangelo Uriele).\nUriel \u00e8 l'angelo della Terra, della Morte e della Giustizia ed \u00e8 l'autore della condanna di Alexiel, della quale era tuttavia innamorato; la cosa lo turb\u00f2 tanto che si strapp\u00f2 con le sue stesse mani le corde vocali per non dover pi\u00f9 condannare nessuno e si rec\u00f2 in esilio nell'Hades. Ritorna in Paradiso dopo aver incontrato Setsuna e si schiera al suo fianco nella guerra contro Sevoftarta e Rosiel. \u00c8 anche un buon amico di Zafkiel.\nNon \u00e8 noto a quale schiera appartenga.\nZafkiel.\nZafkiel \u00e8 il capo degli angeli della schiera dei Troni e, nonostante il carattere simpatico e poco professionale, \u00e8 abile, spietato e molto determinato. Prima degli eventi narrati, era molto crudele e il suo passatempo principale consisteva nel cacciare e uccidere gli angeli di basso rango. Capeggia la ribellione contro lo strapotere di Sevoftarta ed \u00e8 molto legato a Rasiel, suo secondo in comando e in verit\u00e0 suo figlio, avuto dalla relazione con la bella Anael. Zafkiel ha perduto la vista perch\u00e9 abbagliato da un'apparizione di Adam Kadamon; proprio l'apparizione del Serafita, tuttavia, lo ha spinto a cambiare. Si sacrifica per permettere a Setsuna di salvarsi dai soldati di Sevoftarta, il quale lo imprigiona e gli taglia le ali; muore ucciso da Rasiel, che vuole risparmiargli l'agonia di trasformarsi in un \"Ghoul\" (sorte di creature demoniache in cui si trasformano gli angeli che perdono le ali).\nRasiel.\nRasiel \u00e8 un giovane angelo con una sensibilit\u00e0 fuori dal comune ed \u00e8 molto legato a Zafkiel, ma ignora per lungo tempo di essere figlio suo e di Anael. Alla morte del padre, ne prender\u00e0 il posto al comando della ribellione. \u00c8 molto ingenuo, puro e idealista, cosa che tende a metterlo spesso nei guai. Rasiel \u00e8 un \"aiorn\", ossia il figlio di due angeli (e non un angelo creato da Dio), ma, a differenza della quasi totalit\u00e0 degli angeli \"aiorn\", che hanno caratteristiche fisiche molto particolari, Rasiel \u00e8 indistinguibile da un angelo normale. Come molti \"aiorn\", comunque, Rasiel ha poteri speciali.\nKirie.\n\u00c8 un angelo con le sembianze di una giovane ragazza, intelligente e molto testarda, e che non fa ancora parte di una schiera: lei stessa afferma di dover sostenere a breve l'esame per diventare un Arcangelo. \u00c8 sinceramente innamorata di Rosiel, il solo ad essersi mostrato gentile con lei, e scende sulla Terra dietro suo ordine per eliminare Sara. Catan tenta inutilmente di avvisarla che Rosiel l'ha scelta solo perch\u00e9 Kirie non appartiene a nessuna schiera angelica e quindi \u00e8 sacrificabile; alla fine, Kirie riesce a uccidere Sara, venendo per\u00f2 eliminata da Setsuna subito dopo. La sua anima verr\u00e0 poi raccolta da Uriel nell'Hades e fatta reincarnare in Doll, la servitrice di Uriel.\nAnael.\nAnael era un angelo donna appartenente alla schiera delle Dominazioni. \u00c8 stata l'amante di Zafkiel ed \u00e8 la madre di Rasiel, a cui somiglia molto. Era anche grande amica di Laila, prima che questa scomparisse e riapparisse nei panni di Sevoftarta. Anael ha lavorato al progetto di creazione di Metatron e Sandalphon, ma in seguito, terrorizzata, ha abbandonato tutto e si \u00e8 schierata con il neonato movimento di ribellione contro Sevoftarta; muore proprio per mano di Zafkiel, che viene costretto con l'inganno a eliminarla da Sevoftarta. Zafkiel rivedr\u00e0 un'ultima volta lo spirito dell'amata prima di morire.\nBarbiel.\nBarbiel \u00e8 la seconda in comando di Raphael e sembra l'unica capace di porre un freno agli atteggiamenti da libertino del suo superiore (almeno fino all'arrivo di Sara). Simpatica e sorridente, \u00e8 tuttavia una combattente abile e letale; \u00e8 sinceramente innamorata di Raphael, ma non si dichiarer\u00e0 mai. Si sacrifica per proteggere Raphael da un attacco di Sandalphon (nel corpo di Sara) e viene riportata in vita poi dallo stesso Raphael, che si \u00e8 ormai reso conto di ricambiare i suoi sentimenti.\nMoonril.\n\u00c8 un angelo Grighol con le sembianze di un'ingenua ragazzina che si occupa di Sara durante la sua prigionia in Paradiso. Essendo un Grighol, non ha nome; \u00e8 Sara a chiamarla \"Moonril\", prendendo spunto da un fiore con lo stesso nome che cresce nei prati del Paradiso.\nDemoni.\nCry.\nCry \u00e8 la principessa di Gehenna, il regno infernale pi\u00f9 vicino alla Terra. \u00c8 molto legata ad Alexiel perch\u00e9 quest'ultima, millenni prima, la salv\u00f2 dall'attacco di alcuni angeli e l'aiut\u00f2 a ricostruire Gehenna, distrutta dalle armate celesti; inizialmente sta alle calcagna di Setsuna Mudo soltanto perch\u00e9 interessata a lui in quanto reincarnazione di Alexiel, ma successivamente si render\u00e0 conto di amarlo per quello che \u00e8 in questa vita. Come Setsuna e Sara, anche Cry maturer\u00e0 molto nel corso della storia, cosa evidenziata dal suo progressivo abbandono dei suoi modi da maschiaccio e da un atteggiamento sempre pi\u00f9 pacato, saggio e controllato.\nArakune.\nArakune \u00e8 la cugina di Cry. \u00c8 in realt\u00e0 un travestito, anche se la cosa non sembra essere un segreto per nessuno, incluso Setsuna, che la smaschera al loro primo incontro e minaccia di \"venderla ad uno squallido locale per gay\". Sin dall'inizio si presenta come un personaggio abbastanza comico e suscettibile ai commenti sul proprio vero sesso, ma \u00e8 in verit\u00e0 scaltra e molto furba. Pi\u00f9 avanti nella storia si riveler\u00e0 essere in realt\u00e0 il fratello maggiore di Cry e di cospirare, con la complicit\u00e0 del demone Belial, per usurpare il trono della sorellina; alla fine, tuttavia, si pentir\u00e0 e aiuter\u00e0 Setsuna a salvare Cry dai piani del Cappellaio Matto.\nVoice.\n\u00c8 un vampiro con un'ala sola ed \u00e8 il gemello di Noise. \u00c8 innamorato di Cry.\nNoise.\n\u00c8 una vampira con un'ala sola ed \u00e8 sorella gemella di Voice.\nBelial (Cappellaio Matto).\nUn potente demone molto ambiguo, ma fedelissimo subalterno (e probabilmente l'unico) di Lucifero. Non sembra avere un vero e proprio sesso, ma diversi personaggi si rivolgono a lei al femminile; Belial, nelle intenzioni di Dio, doveva svilupparsi effettivamente come angelo donna, ma interruppe volontariamente la propria trasformazione, preferendo piuttosto restare a met\u00e0 strada tra i due sessi. Belial era in origine un angelo appartenente alla schiera di Raphael; fu sorpresa da quest'ultimo mentre seduceva un altro angelo e cacciata all'Inferno, dove divent\u00f2 uno dei sette demoni maggiori (chiamati \"Satana\"). Prova una stima sincera nei confronti di Cry, sebbene non esiti ad usarla per i propri scopi.\nBelial, in quanto \"Satana\", personifica nella storia uno dei vizi capitali, nel suo caso la \"Superbia\"; ciononostante, il vizio a cui sembra essere maggiormente incline \u00e8 la \"Lussuria\" (personificata tuttavia da un altro \"Satana\", il conte Asmodeus). Belial stessa afferma che uno dei suoi principali passatempi durante la sua vita da angelo era sedurre i propri simili.\nConte Asmodeus.\nUno dei sette Satana, rappresenta la \"Lussuria\". \u00c8 un gentiluomo raffinato e decadente con il vizio di sedurre tutte le donne che incontra (incluso Setsuna, che lo incontra trovandosi nel corpo di Alexiel). Setsuna lo incontra durante il proprio viaggio all'Inferno per salvare Cry dai piani del Cappellaio Matto e Asmodeus accetta di aiutarlo, pi\u00f9 che altro per infastidire Belial, dalla quale sembra per\u00f2 sinceramente innamorato.\nDuca Astaroth.\nUno dei sette Satana, rappresenta l\u2019\"Accidia\". \u00c8 estremamente crudele e sanguinario, oltre che mentalmente instabile, e passa il tempo a torturare le anime dannate nei modi pi\u00f9 efferati. Ha una sorella gemella di nome Astarte, apparentemente amabile e gentile, ma in realt\u00e0 folle quanto lui. La pazzia dei due fratelli sembra essere stata causata dal fatto che Dio, al momento di crearli, decise di fondere le loro coscienze in un unico corpo. Lucifero trov\u00f2 il modo di separarli almeno in parte grazie ad un particolare incantesimo: quando prevale la personalit\u00e0 di Astaroth, quella di Astarte \u00e8 sigillata in un serpente bianco, mentre quando \u00e8 Astarte a prendere il sopravvento, la coscienza di Astaroth \u00e8 rinchiusa in un serpente nero. Cry si imbatte in Astaroth e Astarte durante la prigionia nel regno di Lucifero; Astarte riesce a salvarla dalla follia di Astaroth, ma successivamente tenta lei stessa di uccidere Cry, svelandosi pazza quanto il fratello; Astarte viene impalata e uccisa dal demone Abadon, amico di Cry, ma prima di morire spezza l'incantesimo che la legava ad Astaroth, salvando il fratello.\nBarbero.\nUna dei sette Satana, rappresenta l\u2019\"Ira\". Prima di divenire un demone era un angelo donna di nome Bal e si occupava di Michael e Lucifero quando ancora questi risiedeva in Paradiso. Quando Lucifero si ribell\u00f2 e Michael lo affront\u00f2, Bal scelse di schierarsi con Lucifero, di cui era innamorata, e lo protesse da Michael. Lucifero la trasform\u00f2 dunque in Barbero e la prese in moglie. Nonostante ci\u00f2, sembra che Barbero abbia avuto numerosi amanti, da cui sono nati diversi figli, tutti con le sembianze di mostruosi draghi. Secondo quanto affermato da Belial, anche Abadon sarebbe il frutto di una di queste relazioni. \nBarbero sembra conservare dei ricordi della propria vita da angelo, come prova la sua riluttanza ad affrontare Michael. Questi, ad ogni modo, non la riconosce ed \u00e8 solo durante lo scontro alle porte del Paradiso che Lucifero svela la sua identit\u00e0 al fratello. Viene uccisa da Michael nel corso della battaglia davanti alla Porta del Paradiso.\nBelzeb\u00f9.\nUno dei sette Satana, rappresenta la \"Gola\". Prima di decadere, era un Serafino ed \u00e8 considerato uno dei Satana pi\u00f9 potenti. Non compare nel manga, pur venendo menzionato da Belial.\nMammon.\nUno dei sette Satana, rappresenta l\u2019\"Avarizia\". Nel manga fa soltanto una breve apparizione.\nLeviathan.\nUno dei sette Satana, rappresenta l\u2019\"Invidia\" ed ha l'aspetto di un gigantesco drago. Non compare nel manga, pur venendo menzionato da Belial.\nAbadon.\n\u00c8 un gigantesco demone dall'aspetto cos\u00ec spaventoso che chiunque vi posi lo sguardo muore all'istante. \u00c8 considerato uno dei mostri pi\u00f9 feroci e terribili dell'Inferno ed \u00e8 tenuto rinchiuso sotto la responsabilit\u00e0 di Astaroth; in realt\u00e0, Abadon \u00e8 una creatura gentile e pacifica che soffre molto per la solitudine a cui \u00e8 costretto. Cry lo incontra per caso all'Inferno, riuscendo a sopravvivere alla vista del suo aspetto grazie ad uno degli orecchini di Setsuna, che porta sempre con s\u00e9 e che contiene parte del potere di Lucifero, che la protegge. \u00c8 uno dei molti figli di Lucifero e di Barbero, anche se, stando a quanto sostiene Belial, \u00e8 pi\u00f9 probabile che sia il frutto di una delle molte relazioni clandestine di Barbero. \u00c8 affezionatissimo a Cry, che considera la sua \"mamma\" perch\u00e9 Cry, dovendo sposare Lucifero, \u00e8 destinata a diventare la sua matrigna. Muore per proteggere Cry dal crollo del palazzo di Lucifero.\nAltri.\nNidhog.\n\u00c8 un servitore di Uriel. Un tempo era un angelo che lavorava assieme a Laila, della quale era innamorato; fu ingiustamente accusato da lei stessa di averla stuprata e condannato al taglio delle ali. Dopo aver perduto le ali ed essere diventato un Ghoul, \u00e8 stato trasformato da Uriel in una creatura simile ad un drago alato, con l'incarico di accompagnare e scortare Uriel durante le visite nell'Hades. Muore per lo sforzo di aver accompagnato Setsuna fino al confine tra l'Hades e il mondo dei vivi; prima di morire, affida a Setsuna una delle sue scaglie, in cui ha racchiuso parte delle proprie memorie, pregandolo di ritrovare Laila.\nDoll.\n\u00c8 una servitrice di Uriel e si presenta come un'efficiente e leale cameriera. Si tratta in verit\u00e0 di una bambola che si muove con un banale meccanismo a molla e che \u00e8 stata modellata da Uriel sulle sembianze di Sara. Uriel, per darle una personalit\u00e0 propria, le ha donato un'anima, che in verit\u00e0 \u00e8 quella di Kirie; Doll, comunque, non ha memoria della propria vita precedente ed \u00e8 felice al fianco di Uriel. \nDio.\n\u00c8 il principale antagonista del manga ed \u00e8 il creatore dell'intero universo. \u00c8 in verit\u00e0 un'entit\u00e0 incorporea che si presenta con l'aspetto di un gigantesco computer; ha una mentalit\u00e0 assolutamente rigida e matematica, priva di qualunque sentimento, e non si preoccupa assolutamente per le sorti dell'umanit\u00e0 e della razza angelica, avendo orchestrato la Creazione soltanto per testare un'equazione che aveva ideato.\nViene sconfitto da Setsuna con l'aiuto di Rosiel e Lucifero e sigillato per l'eternit\u00e0 all'interno della coscienza di Adam Kadamon (non pu\u00f2 infatti essere ucciso perch\u00e9 la sua morte comporterebbe anche la fine della Creazione)."}
{"id": "5320997", "revid": "120554683", "url": "https://it.wikipedia.org/wiki?curid=5320997", "title": "Probulo", "text": "Il probulo (, letteralmente \"che delibera prima degli altri\") nell'antica Grecia era un magistrato nominato per consultare o prendere misure a favore del popolo.\nEsempi di probuli nella storia.\nVengono indicati con il nome di probuli: \nLa parola \u00e8 anche utilizzata per indicare quell'organo dell'oligarchia che svolgeva le funzioni che la Boul\u00e9 ricopriva in democrazia, in quanto era una sorta di commissione per prendere provvedimenti. Quando coesistette contemporaneamente con la Boul\u00e9 ebbe il ruolo di controllare che non avvenissero ulteriori derive democratiche (cos\u00ec successe per il governo di Corinto dopo la caduta dei Cipselidi).\nLo storico George Grote ha ipotizzato nel suo \"Storia della Grecia\" che i probuli e i (traslitterato in \"xyngraf\u00e8s autokr\u00e1tores\") fossero le stesse persone con due nomi diversi, ma molto probabilmente questo \u00e8 un errore."}
{"id": "5320998", "revid": "547992", "url": "https://it.wikipedia.org/wiki?curid=5320998", "title": "Annarita Grapputo", "text": "Biografia.\nAnnarita Grapputo ha lavorato come attrice in diversi film italiani a partire dal 1975. Cresciuta a Carmagnola, inizia a lavorare come modella. Una delle sue fotografie viene notata da Carlo Lizzani, che le affida il ruolo di \"Daniela\" nel suo \"Storie di vita e malavita\". Da allora, dopo aver posato senza veli per l'edizione italiana di Playboy nell'ottobre 1975, inizia a partecipare a diversi film, anche come protagonista come in \"Torino violenta\". A volte \u00e8 stata accreditata come Anna Rita Grapputo: nell'intervista a Playboy, diceva che il suo nome completo fosse \"Anna Rita Maria Clotilde Grapputo\".\nAbbandona le scene nel 1982."}
{"id": "5321000", "revid": "1573940", "url": "https://it.wikipedia.org/wiki?curid=5321000", "title": "Leroya unicolor", "text": "Leroya unicolor \u00e8 un ragno appartenente alla famiglia Thomisidae.\nEtimologia.\nIl nome proprio deriva dall'aggettivo latino unicolor, cio\u00e8 \"monocolore, uniforme per colorazione\", in riferimento al colore arancione pallido diffuso\nCaratteristiche.\nAlcuni esemplari femminili rinvenuti hanno lunghezza totale \u00e8 di 3,46-5,21mm; la lunghezza del cefalotorace \u00e8 di 1,49-1,92mm e la larghezza \u00e8 di 1,38-1,91mm\nDistribuzione.\nLa specie \u00e8 stata reperita in Congo: nei pressi di Rwankwi, nella regione orientale congolese che comprende il lago Kivu\nTassonomia.\nAl 2015 non sono note sottospecie e dal 2014 non sono stati esaminati nuovi esemplari"}
{"id": "5321001", "revid": "22475", "url": "https://it.wikipedia.org/wiki?curid=5321001", "title": "Evo's Space Adventures", "text": ""}
{"id": "5321019", "revid": "827882", "url": "https://it.wikipedia.org/wiki?curid=5321019", "title": "Fever (album Little Willie John)", "text": "Fever \u00e8 il primo album di Little Willie John, pubblicato dalla King Records nel 1956 (prima pubblicazione, copertina infermiera con termometro) e nel 1957 (copertina bianca con la scritta \"Fever\" colorata).\nL'album contiene diversi hit colti dal cantante, a cominciare dalla celeberrima \"Fever\" (nel maggio 1955 entr\u00f2 nel top della classifica di R&amp;B per cinque settimane e fu #24 nelle classifiche Pop) che fu ripresa in seguito da artisti come Elvis Presley, Peggy Lee (uno dei suoi successi pi\u00f9 ampi), Brenda Lee.\n\"Need Your Love so Bad\" fu #5 nelle classifiche di R&amp;B, tra le innumerevoli cover del brano da ricordare quella dei Fleetwood Mac.\n\"All Around the World\" (#5 nelle chart di R&amp;B e #6 Pop)."}
{"id": "5321020", "revid": "830939", "url": "https://it.wikipedia.org/wiki?curid=5321020", "title": "Probuli", "text": ""}
{"id": "5321022", "revid": "830939", "url": "https://it.wikipedia.org/wiki?curid=5321022", "title": "Nomophylakes", "text": ""}
{"id": "5321023", "revid": "1573940", "url": "https://it.wikipedia.org/wiki?curid=5321023", "title": "Monastero di San Nicolao", "text": "Il monastero di San Nicolao, denominato anche monastero di San Nicol\u00f2, era un monastero presente a Sesto San Giovanni, risalente alla fine dell'XI secolo. Si trattava di un monastero cistercense femminile e dipendeva, come altre chiese di Sesto, dalla basilica di San Giovanni in Monza; nel XII secolo le monache intrapresero una dura battaglia contro le decime imposte dalla chiesa monzese. Nel 1511 papa Giulio II sopprime il preesistente convento e lo unisce al monastero della S.S. Annunziata di Milano, retto dalle \"canonichesse lateranensi\". Nel 1797, con la Repubblica Cisalpina, Napoleone ne ordin\u00f2 l'alienazione, che avvenne nel 1802.\nLa tradizione popolare per molti secoli ha attribuito la fondazione del monastero di San Nicolao a santa Marcellina, sorella di sant'Ambrogio.\nNei secoli l'edificio del monastero ha subito gravi danni causati da incuria e da diversi cambi di destinazione d'uso; nel 1962 \u00e8 stata demolita la piccola chiesetta romanica presente nel complesso del monastero e nel 2010 la struttura muraria ancora esistente \u00e8 stata oggetto di un intervento di risanamento e riqualificazione."}
{"id": "5321026", "revid": "287204", "url": "https://it.wikipedia.org/wiki?curid=5321026", "title": "2. SNL Slovenska Nogometna Liga 2014-2015", "text": "La 2. SNL 2014-2015 \u00e8 stata la 24\u00aa edizione della seconda serie del campionato di calcio sloveno. La stagione \u00e8 iniziata il 10 agosto 2014 e si \u00e8 conclusa il 7 giugno 2015.\nIl Kr\u0161ko ha vinto il campionato ed \u00e8 stato promosso in 1. SNL. Il Dravinja e lo \u0160martno sono stati retrocessi in 3. SNL.\nStagione.\nNovit\u00e0.\nIl Radomlje \u00e8 stato promosso in 1. SNL 2014-2015 al posto del Dob, primo classificato nella stagione precedente, che non ha ottenuto la licenza per disputare la 1. SNL. Il Triglav \u00e8 stato retrocesso dalla 1. SNL 2014-2015.\nIl \u0160ampion Celje e il Bela Krajina sono stati retrocessi in 3. SNL 2014-2015. Il Dravinja e il Tolmin sono stati promossi dalla 3. SNL 2013-2014.\nFormula.\nLe squadre partecipanti sono dieci e si affrontano tre volte, con almeno una gara in casa e una in trasferta, per un totale di 27 giornate.\nLa prima classificata viene promossa direttamente in 1. SNL, mentre la seconda classificata affronta la nona classificata nella 1. SNL 2014-2015 in una doppia sfida andata-ritorno per un posto in 1. SNL. Le ultime due classificate vengono retrocesse direttamente in 3. SNL.\nClassifica finale.\nLegenda:\nSpareggio promozione-retrocessione.\nLo spareggio si gioca tra la 9\u00aa classificata in 1. SNL (Gorica) e la 2\u00aa classificata in 2. SNL (Aluminij).\nIl Gorica rimane in 1. SNL, mentre l'Aluminij rimane in 2. SNL."}
{"id": "5321028", "revid": "767487", "url": "https://it.wikipedia.org/wiki?curid=5321028", "title": "Ottaviano da Faenza", "text": "Biografia.\nDopo il passaggio di Giotto a Rimini intorno al 1303 (si rec\u00f2 a Padova), artisti locali adottano innovazioni pittoriche e Ottaviano da Faenza \u00e8 stato uno dei suoi migliori discepoli assieme a Giovanni da Rimini e Guglielmo da Forl\u00ec..\n\u00c8 stato particolarmente attivo in Ferrara (alcune opere attribuite al Maestro di San Giorgio sarebbe di sua mano) in Bologna e Faenza.\nNel 1493 lavor\u00f2 per le monache del monastero del Corpo di Cristo."}
{"id": "5321031", "revid": "580197", "url": "https://it.wikipedia.org/wiki?curid=5321031", "title": "Druga slovenska nogometna liga 2014-2015", "text": ""}
{"id": "5321032", "revid": "761672", "url": "https://it.wikipedia.org/wiki?curid=5321032", "title": "Disoccupazione ordinaria", "text": ""}
{"id": "5321034", "revid": "15756", "url": "https://it.wikipedia.org/wiki?curid=5321034", "title": "Il rispetto (ovvero Pino Pentecoste contro i guappi)", "text": "Il rispetto (ovvero Pino Pentecoste contro i guappi) \u00e8 un romanzo di Giuseppe Ferrandino, pubblicato nel 1999, presso la casa editrice Adelphi\nTrama.\nPino Pentecoste, investigatore privato a Napoli, viene contattato dal malavitoso Tullio Regina che gli chiede di recuperare un camion di cui non vuole dichiarare il contenuto. Gli offre 14 milioni di lire. Pino rifiuta e Regina se ne va indispettito. Un commissario di polizia ritiene di dovergli dare qualche consiglio in merito alla questione. L'incontro finisce a schiaffoni. Il commissario ha la meglio. Pino capisce che altri guai sono in arrivo e si barrica in casa con due pistole. Entra invece Mariella. Fanno l'amore. Si susseguono i colpi di scena e Pino si trova involontariamente coinvolto in una guerra tra altri due delinquenti, Torchi e Groffi, contro la banda di \"zio Filomeno\", Tullio Regina e la polizia che cerca di recuperare il camion con il bottino. Tutto si gioca sull'equivoco di fondo per cui Pentecoste risulterebbe invischiato nell'affare. \"Dunque: Tullio Regina viene da me e mi fa una proposta del cazzo. Io gli dico di no. Quelli che controllano Tullio Regina, o quelli che controllano Tullio Regina, vengono a controllare me. Pure un commissario viene a controllarmi ... E infine, il sottoscritto Pino Pentecoste ... fa il mazzo di scarola in mezzo al bailamme ...\""}
{"id": "5321036", "revid": "316963", "url": "https://it.wikipedia.org/wiki?curid=5321036", "title": "La bella Melusina", "text": ""}
{"id": "5321037", "revid": "122246", "url": "https://it.wikipedia.org/wiki?curid=5321037", "title": "Nazionale Under-18 di pallavolo femminile dell'Italia", "text": "La nazionale Under-18 di pallavolo femminile dell'Italia \u00e8 una squadra europea composta dalle migliori giocatrici di pallavolo dell'Italia con un'et\u00e0 inferiore di 18 anni ed \u00e8 posta sotto l'egida della Federazione Italiana Pallavolo."}
{"id": "5321040", "revid": "124123", "url": "https://it.wikipedia.org/wiki?curid=5321040", "title": "Eberhard Koldewey", "text": "Il Minor Planet Center gli accredita la scoperta di due asteroidi, effettuate entrambe nel 1995 in collaborazione con Stefano Mottola.\nGli \u00e8 stato dedicato l'asteroide 11352 Koldewey."}
{"id": "5321061", "revid": "1873126", "url": "https://it.wikipedia.org/wiki?curid=5321061", "title": "John Wayne Todd", "text": "Noto anche come \"John Todd Collins\", \"Lance Collins\" e \"Christopher Kollyns\" and \"Christopher Kollyns\", afferm\u00f2 di essere nato in una famiglia dedita alla stregoneria, originaria della Scozia e di aver fatto parte degli illuminati, prima di convertirsi al cristianesimo.\n\u00c8 stato fonte primaria per molti libri pubblicati da Jack Thomas Chick sul cattolicesimo, dungeons &amp; dragons, neopaganesimo e rock cristiano. Anche se la maggior parte della sua attivit\u00e0 \u00e8 stato nel corso degli anni settanta, le sue idee continuano ad essere diffuse in molti circoli ed associazioni del fondamentalismo cristiano. \nBiografia.\nOrigini e formazione.\nNacque nel 1949 da una famiglia di origini scozzesi ed in giovane et\u00e0 venne iniziato alla stregoneria, mentre in servizio presso la US Navy tuttavia si convert\u00ec al cristianesimo, durante una visita apresso una chiesa pentecostale della California, e le sue prime apparizioni pubbliche negli USA risalgono al 1968, poco dopo spos\u00f2 una donna di nome Linda. Dopo essere scomparso dalla scena pubblica per alcuni mesi, Todd fece nuove apparizioni senza sua moglie, dicendo che Dio disse loro di cercare altri compagni. Nel 1969, prest\u00f2 servizio presso l'esercito degli Stati Uniti e rimase in Germania per alcuni mesi prima di essere congedato per motivi psichiatrici e abuso di droghe.\nL'adesione al cristianesimo e le accuse.\nNel 1972 ader\u00ec al Jesus movement, e l'anno successivo appar\u00ec in una trasmissione televisiva locale a Phoenix, in Arizona, invitato dall'evangelista Doug Clark nel programma \"Amazing Prophecies\" trasmesso dal \"Faith Broadcasting Network\". In questo periodo, fu accusato di \"avanches\" sessuali verso giovani donne e ragazze adolescenti in una caffetteria, divulgando insegnamenti di stregoneria nei suoi studi biblici, portando una pistola calibro 38 nelle riunioni della chiesa e usando droghe, nonch\u00e9 di aver abusato della sorella adolescente di sua moglie. Todd venne cacciato dal movimento e Clark lo ha denunci\u00f2 nel suo programma televisivo.\nNel 1974 Todd si trasfer\u00ec a Dayton, nell'Ohio, dove apr\u00ec una libreria dedicata all'occulto e inizi\u00f2 a cercare persone per un gruppo Wicca. Nel 1976 Todd divenne oggetto di un'indagine criminale su rapporti secondo cui stava coinvolgendo ragazze minorenni nei rituali di iniziazione sessuale per la sua congrega. In seguito a un'indagine sulle sue attivit\u00e0 da parte dei leader neopagani Isaac Bonewits e Gavin Frost, che lo accusarono di l'uso di droghe e di fare sesso con minori. \u00c8 stato condannato per aver contribuito alla delinquenza di un minore e condannato a sei mesi di carcere, ma ha scontato solo due mesi prima di essere rilasciato a causa di crisi epilettiche.\nLe denunce, la condanna al carcere e la morte.\nTodd riemerse nella comunit\u00e0 cristiana evangelica alla fine del 1977, questa volta sostenendo l'esistenza di una vasta cospirazione satanica guidata da un ordine chiamato gli Illuminati, collegando ad esso un certo numero di organizzazioni cristiane e predicatori cristiani del tempo come Jim Bakker, Jerry Falwell, Billy Graham, Oral Roberts e Pat Robertson. Sostenne di aver dato, come membro degli Illuminati, 8 milioni di dollari al pastore Chuck Smith della Calvary Chapel per lanciare l'industria del rock cristiano, che Todd disse essere un'invenzione satanica per intrappolare i giovani cristiani nella musica rock, affermando che Falwell era stato corrotto dagli Illuminati con una donazione di 50 milioni di dollari. Dichiar\u00f2 anche che il presidente degli Stati Uniti Jimmy Carter era l'\"Anticristo\" e che il romanzo di Ayn Rand del 1957, Atlas Shrugged, era il progetto degli Illuminati per scatenare il dominio di Satana sul mondo.\nA partire dal 1979 incise alcune audiocassette ove esponeva le sue idee, ma dopo tale anno le sue apparizioni pubbliche si ridussero dopo che si trasfer\u00ec in una localit\u00e0 del Montana. In seguito tenne un discorso anel 1983 a Cedar Falls nell'Iowa su invito di Randy Weaver. Venne arrestato nel maggio 1987 per accusa di strupro nei confronti di una studentessa dell'Universit\u00e0 della Carolina del Sud. Indagato dalla \"South Carolina Law Enforcement Division\", venne condannato l'anno successivo a 30 anni di prigione; nel 2004 venne liberato ed internato nella \"Unit\u00e0 di Trattamento Comportamentale e Disturbo\" del \"Dipartimento di Salute mentale\" nella Carolina del Sud. Da allora se ne persero le tracce ma si ritiene sia deceduto nel 2007."}
{"id": "5321062", "revid": "287204", "url": "https://it.wikipedia.org/wiki?curid=5321062", "title": "Beta Ethniki 1977-1978", "text": "La Beta Ethniki 1977-1978 \u00e8 la 19\u00aa edizione del campionato greco di calcio di secondo livello.\nGirone Nord.\nClassifica.\nLegenda:\nGirone Sud.\nClassifica.\nLegenda:"}
{"id": "5321066", "revid": "3732", "url": "https://it.wikipedia.org/wiki?curid=5321066", "title": "Ignace Ephrem II Rahmani", "text": ""}
{"id": "5321068", "revid": "177744", "url": "https://it.wikipedia.org/wiki?curid=5321068", "title": "257005 Arpadpal", "text": "257005 Arpadpal \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,7982638\u00a0UA e da un'eccentricit\u00e0 di 0,0073907, inclinata di 3,97285\u00b0 rispetto all'eclittica.\nL'asteroide \u00e8 dedicato all'astronomo rumeno Arpad Pal."}
{"id": "5321069", "revid": "3732", "url": "https://it.wikipedia.org/wiki?curid=5321069", "title": "Ignace Gabriel I Tappouni", "text": ""}
{"id": "5321072", "revid": "22475", "url": "https://it.wikipedia.org/wiki?curid=5321072", "title": "DKW F1000L", "text": "Il DKW F1000 L (o DKW-IMOSA F1000, poi Mercedes-Benz N1000) \u00e8 un furgone di dimensioni medio-piccole prodotto dal 1963 al 1975 dalla Casa automobilistica IMOSA, succursale spagnola della tedesca DKW. Dal 1975 al 1986 fu invece prodotto con il marchio Mercedes-Benz presso lo stesso stabilimento, che per\u00f2 nel frattempo ebbe mutato ragione sociale in MEVOSA.\nStoria e profilo.\nGenesi e debutto.\nAll'alba degli anni sessanta del secolo scorso la \"Industrias del Motor S. A.\", meglio conosciuta come \"IMOSA\", produceva il furgone \"F800 S\", ennesima evoluzione del DKW Schnellaster. La fabbrica spagnola era infatti all'epoca una delle varie aziende licenziatarie dei diritti della \"DKW\" per la produzione di furgoni in loco. Tuttavia, apparve evidente che nel giro di breve tempo sarebbe stato necessario un rinnovamento di questo furgone, o meglio ancora un nuovo modello. Per questo motivo, proprio nel 1960, i vertici \"IMOSA\" presero contatti con il carrozziere italiano Fissore affinch\u00e9 potesse disegnare un furgone dalle linee pi\u00f9 moderne. Per avere un punto di partenza il pi\u00f9 possibile affidabile, il carrozziere di Savigliano (CN) si avvalse dell'esperienza di Josef Dienst, gi\u00e0 autore delle linee del vecchio \"Schnellaster\". Anche l'intera fase di sviluppo e messa a punto avvenne presso la fabbrica piemontese.\nIl risultato fu un furgone dalle linee pi\u00f9 moderne rispetto a quelle del precedente \"F800 S\". Fu presentato per la prima volta al pubblico al Salone di Torino del 1963. Nacque cos\u00ec l'\"F1000 L\".\nCaratteristiche.\nIl nuovo furgone destinato a sostituire l'\"F800 S\" era caratterizzato da un corpo vettura di maggiori dimensioni e da linee pi\u00f9 moderne e spigolose. Le maggiori dimensioni furono date principalmente dall'aumento degli sbalzi, in particolare quello anteriore, visto che la misura dell'interasse, di appena 2.5 metri, era addirittura inferiore a quello del suo predecessore 2,750 metri). L'intero corpo vettura era solcato da due nervature che facevano il giro completo della carrozzeria, passando sotto le maniglie porta ai lati, disegnando in parte la calandra nel frontale ed una fascia nella zona posteriore entro la quale trovavano posto i piccoli fari. Analogamente, anche nella zona anteriore queste due nervature disegnavano una fascia entro cui ospitare i grossi fari di forma circolare. La calandra era inoltre costituita da un grande radiatore posto sotto i fari, che si stringeva ai due lati per far posto agli indicatori di direzione appena sotto i proiettori principali. I passaruota avevano un taglio trapezoidale, accentuato dai sottili codolini che li evidenziavano, mentre caratteristico della vista laterale era il secondo montante (per intenderci, quello dietro al montante anteriore), dalla forma a triangolo rovesciato. Nel furgone \"F1000\" il concetto di cabina avanzata, gi\u00e0 evidente nei precedenti \"Schnellaster\", fu portato ad un ulteriore livello evolutivo in quanto il parabrezza quasi verticale si trovava quasi alla stessa altezza della calandra. Ci\u00f2 garantiva una buona visuale della strada ed un maggiore sfruttamento dello spazio nella zona posteriore del furgone.\nLa struttura meccanica dell'\"F1000 L\" riprese le soluzioni tecniche del modello precedente, vale a dire il telaio a longheroni e traverse, l'avantreno a triangoli inferiori e balestra trasversale, il retrotreno a barre di torsione, l'impianto frenante a quattro tamburi, lo schema \"tutto avanti\" (motore anteriore e trazione anteriore), il cambio manuale a 4 marce e la frizione monodisco a secco. Il motore utilizzato fu un tricilindrico DKW a due tempi da 981 cm\u00b3, lo stesso utilizzato in Germania per la Auto Union 1000, appena pensionata proprio al momento della presentazione dell'\"F1000\", ma anche sul piccolo fuoristrada Munga, ancora nel pieno della produzione in quella prima met\u00e0 degli anni '60. Tale motore erogava una potenza massima di 40 CV, sufficienti per spingere il furgone scarico ad una velocit\u00e0 massima di 90\u00a0km/h.\nAl suo debutto l'\"F1000 L\" era disponibile in pi\u00f9 varianti di carrozzeria: furgone, pick-up, promiscuo, telonato, pulmino e telaio nudo. Successivamente sarebbero stati resi disponibili anche alcuni speciali allestimenti come ambulanza o pick-up con centine specifiche per il trasporto di bevande o di bombole di gas. A seconda del tipo di carrozzeria cambiava ovviamente anche la superficie utile da destinare al carico merci. Ad esempio, se la versione pick-up poteva disporre di un piano di carico pari a 6 m2, la versione furgonata, a causa dell'ingombro dei passaruota, doveva accontentarsi di 4,35 m2\nEvoluzione.\nL'era DKW.\nLa produzione dell'\"F1000 L\" fu avviata presso lo stabilimento \"IMOSA\" di Vitoria nella Spagna settentrionale. Alla fine del 1964 la gamma si arricch\u00ec con l'arrivo della versione diesel, primo ed unico veicolo a marchio \"DKW\" ad essere equipaggiato con un motore a gasolio. Questo motore, di origine Mercedes-Benz, era l'unit\u00e0 OM636 da 1767\u00a0cm\u00b3, la stessa che a suo tempo aveva gi\u00e0 equipaggiato alcuni modelli della Casa di Stoccarda, primo fra tutti la 170D del 1949 e le versioni diesel della serie W120. Il furgone \"F1000\" cos\u00ec equipaggiato prese la denominazione di \"F1000 D\": esternamente si distinse dalla versione con motore a due tempi per la presenza di una griglia aggiuntiva sopra la calandra, atta al raffreddamento del motore diesel, visto che quest'ultimo era pi\u00f9 grosso ed ingombrante rispetto al tricilindrico. Il motore diesel montato su questo furgoncino non provenne direttamente da Stoccarda, ma fu assemblato presso lo stabilimento \"ENMASA\" di Barcellona, una filiale spagnola gravitante nell'orbita della Daimler-Benz.\nNel 1965, in contemporanea con l'acquisizione dell'Auto-Union-DKW da parte della Volkswagen, fu lanciata anche la versione \"F1500 D\", la quale, come si evince dalla denominazione, fu disponibile unicamente con motore diesel. Il telaio di questa versione, per\u00f2, non fu costruito direttamente presso la \"IMOSA\", ma presso lo stabilimento \"Sicca Espa\u00f1ola\", quest'ultimo appartenente comunque al piccolo impero della \"IMOSA\".\nNel 1966 vi fu un aggiornamento al frontale, che ricevette una calandra unificata per le due motorizzazioni previste in gamma. Anche la versione con tricilindrico a due tempi ricevette quindi la griglia aggiuntiva sopra la calandra. quest'ultima prese invece lo stesso motivo a nido d'ape della griglia superiore.\nNel 1967 la versione con motore a due tempi fu tolta di produzione, lasciando campo libero alla versione a gasolio. Da quel momento in poi non vi sarebbero stati ulteriori aggiornamenti alla gamma. Il recente passaggio di propriet\u00e0 dell'Auto Union-DKW aveva posto come prioritarie le operazioni di assetto del gruppo Volkswagen che entr\u00f2 per il 27.5% anche nelle azioni della cosiddetta \"MEVOSA\", nata dall'accorpamemto della \"IMOSA\" e di altri stabilimenti ad essa legati, mentre un'equivalente quota azionaria rimase nelle mani del gruppo Daimler-Benz.\nL'ultimo esemplare di \"F1000 D\" usc\u00ec dalle linee di montaggio di Vitoria nel 1975, ma la sua storia non fin\u00ec qui. Alla base della sua uscita di produzione non vi fu tanto la volont\u00e0 di pensionarlo, quanto quella di non poter pi\u00f9 utilizzare il marchio \"DKW\".\nL'era Mercedes-Benz.\nCon l'acquisizione dei marchi \"Auto Union\" e \"DKW\", la Volkswagen avrebbe voluto destinare ad altre tipologie di produzione lo stabilimento della \"MEVOSA\" (della quale, \u00e8 bene ripeterlo, era azionista al 27.5%), ma il Ministero dei Trasporti spagnolo si oppose impedendo alla Volkswagen tale iniziativa. Quest'ultima, quindi decise di tirarsi fuori dalla partecipazione alle azioni della \"MEVOSA\". Fu quindi avviata la procedura che avrebbe portato alla liquidazione della Volkswagen da parte della Daimler-Benz e della \"INI\" (equivalente spagnolo dell'IRI italiano), un'altra societ\u00e0 che gi\u00e0 stava partecipando da alcuni anni al pacchetto azionario della \"MEVOSA\". Tale procedura sarebbe stata perfezionata nel 1976. Nel frattempo, con la \"Daimler-Benz\" nuovamente al comando della gestione dello stabilimento di Vitoria, si decise di continuare con la produzione del furgone di origine DKW e di altri furgoni. Ma l'uscita di scena della Volkswagen, ormai detentrice dei marchi \"Auto Union\" e \"DKW\", imped\u00ec alla Casa della \"stella a tre punte\" di continuare ad utilizzarli, per cui gi\u00e0 a partire dal 1975, in vista dell'imminente dipartita del colosso di Wolfsburg, il furgone \"F1000\" fu riproposto come \"Mercedes-Benz N1000\" ed \"N1300\", a seconda della portata massima (espressa in kg). Entrambi i modelli montavano un altro motore diesel, sempre di origine Mercedes-Benz, ma in questo caso si trattava dell'unit\u00e0 OM615 da 1988\u00a0cm\u00b3 con potenza massima di 55 CV.\nLa produzione dei furgoni \"N1000\" ed \" N1300\" ebbe termine nel 1986. La loro eredit\u00e0 sarebbe stata ripresa due anni dopo dal furgone MB100."}
{"id": "5321075", "revid": "63727", "url": "https://it.wikipedia.org/wiki?curid=5321075", "title": "DKW F1000 L", "text": ""}
{"id": "5321081", "revid": "3732", "url": "https://it.wikipedia.org/wiki?curid=5321081", "title": "Ignace Antoine II Hayek", "text": ""}
{"id": "5321082", "revid": "63727", "url": "https://it.wikipedia.org/wiki?curid=5321082", "title": "Mercedes-Benz N1000", "text": ""}
{"id": "5321083", "revid": "63727", "url": "https://it.wikipedia.org/wiki?curid=5321083", "title": "Mercedes-Benz N1300", "text": ""}
{"id": "5321085", "revid": "3732", "url": "https://it.wikipedia.org/wiki?curid=5321085", "title": "Ignace Moussa I Daoud", "text": ""}
{"id": "5321089", "revid": "3732", "url": "https://it.wikipedia.org/wiki?curid=5321089", "title": "Ignace Pierre VIII Abdel-Ahad", "text": ""}
{"id": "5321091", "revid": "486946", "url": "https://it.wikipedia.org/wiki?curid=5321091", "title": "Ignace Joseph III Younan", "text": ""}
{"id": "5321118", "revid": "767487", "url": "https://it.wikipedia.org/wiki?curid=5321118", "title": "Lista di asteroidi (255001-256000)", "text": "Di seguito una lista di asteroidi dal numero 255001 al 256000 con data di scoperta e scopritore."}
{"id": "5321125", "revid": "104458", "url": "https://it.wikipedia.org/wiki?curid=5321125", "title": "Timo Andr\u00e9 Bakken", "text": "Biografia.\nIn Coppa del Mondo esord\u00ec il 5 marzo 2008 a Drammen (53\u00ba) e ottenne l'unico podio il 14 febbraio 2015 a \u00d6stersund (3\u00ba); si ritir\u00f2 durante la stagione 2017-2018. Non prese parte a rassegne olimpiche o iridate."}
{"id": "5321130", "revid": "2138421", "url": "https://it.wikipedia.org/wiki?curid=5321130", "title": "Guillaume Teste", "text": "Biografia.\nProveniente da una nobile famiglia, fu prima arcidiacono del capitolo della cattedrale di Comminges, poi fu legato in Inghilterra.\nNel concistoro del 23 dicembre 1312 fu creato cardinale da papa Clemente V con il titolo di San Ciriaco alle Terme Diocleziane. Il papa gli invi\u00f2 la berretta cardinalizia in Inghilterra. Partecip\u00f2 al conclave del 1314-1316 che elesse papa Giovanni XXII.\nFu cardinale protopresbitero nel gennaio 1323 e camerlengo del Sacro Collegio dal 26 novembre 1323 fino alla morte. \nFond\u00f2 l'Hospital Saint-Jacques. \nMor\u00ec ad Avignone prima del 25 settembre 1326."}
{"id": "5321131", "revid": "122606097", "url": "https://it.wikipedia.org/wiki?curid=5321131", "title": "Lista di asteroidi (256001-257000)", "text": "Di seguito una lista di asteroidi dal numero 256001 al 257000 con data di scoperta e scopritore."}
{"id": "5321137", "revid": "1573940", "url": "https://it.wikipedia.org/wiki?curid=5321137", "title": "Allothunnus fallai", "text": "Allothunnus fallai () \u00e8 un pesce osseo marino della famiglia Scombridae. Si tratta dell'unica specie del genere Allothunnus.\nDescrizione.\nSi tratta di uno scombride di taglia medio piccola, con corpo slanciato ma robusto, a sezione circolare. Le pinne dorsali sono due, contigue, la prima \u00e8 abbastanza lunga e di altezza decrescente, la seconda piccola e subtriangolare, uguale ed opposta alla pinna anale. Il peduncolo caudale \u00e8 sottile e dotato di tre carene di cui la centrale pi\u00f9 grande e pi\u00f9 avanzata; sono presenti anche da 6 a 8 pinnule sia nella parte dorsale che in quella ventrale. Le scaglie sono presenti solo nella parte dorsale anteriore (corsaletto), il ventre \u00e8 completamente nudo. La vescica natatoria \u00e8 assente.\nIl colore \u00e8 blu scuro o nerastro sul dorso (pi\u00f9 scuro nella regione cefalica) e biancastro argenteo sul ventre. Non sono presenti macchie o strie sul corpo. Le pinne ventrali e pettorali sono violacee nella parteesterna e nere su quello interno.\nLa taglia massima \u00e8 di 96\u00a0cm ma normalmente non supera gli 89\u00a0cm. Il peso massimo noto \u00e8 di 13,7\u00a0kg.\nDistribuzione e habitat.\nPresente in tutti gli oceani dell'Emisfero Australe tra 20\u00b0 e 50\u00b0 sud. Un esemplare \u00e8 stato catturato nel porto di Los Angeles ed uno nell'Oceano Pacifico settentrionale, entrambi i casi sono considerati individui erratici.\n\u00c8 una specie pelagica oceanica che frequenta gli strati superficiali della colonna d'acqua.\nBiologia.\nQuesta specie forma banchi solo occasionalmente.\nAlimentazione.\nL'alimentazione \u00e8 planctofaga, le prede principali sono i crostacei eufausiacei (\"krill\"). Prede meno importanti sono calamari e pesci.\nRiproduzione.\nI giovanili sono frequenti nella parte nord dell'areale, in acque meno fredde degli adulti.\nPesca.\nNon esiste una vera e propria pesca commerciale per questa specie e il suo valore economico \u00e8 limitato. Le carni sono ottime, pi\u00f9 chiare che nella maggioranza degli altri tonni e ricche di olio.\nConservazione.\nLa specie non \u00e8 considerata minacciata. Viene catturata come cattura accessoria con i palamiti per la pesca del tonno rosso australe ma le popolazioni sono stabili ed \u00e8 una specie comune negli oceani dell'emisfero sud."}
{"id": "5321139", "revid": "281901", "url": "https://it.wikipedia.org/wiki?curid=5321139", "title": "Allothunnus", "text": ""}
{"id": "5321143", "revid": "767487", "url": "https://it.wikipedia.org/wiki?curid=5321143", "title": "Lista di asteroidi (254001-255000)", "text": "Di seguito una lista di asteroidi dal numero 254001 al 255000 con data di scoperta e scopritore."}
{"id": "5321156", "revid": "765341", "url": "https://it.wikipedia.org/wiki?curid=5321156", "title": "Margherita di Orl\u00e9ans", "text": "Biografia.\nInfanzia.\nMargherita d'Orl\u00e9ans nacque il 4 dicembre 1406 da Luigi I di Valois-Orl\u00e9ans, figlio di Carlo V di Francia e Valentina Visconti. Margherita era imparentata con molte teste coronate, oltre al nonno paterno si deve contare il fratello di suo padre, che sal\u00ec al trono come Carlo VI di Francia, sua nonna materna Isabella di Valois che era figlia di Giovanni II di Francia.\nUno dei fratelli di Margherita, Carlo di Valois-Orl\u00e9ans, fu preso prigioniero dagli inglesi a seguito della Battaglia di Azincourt nel 1415 e rimase presso la corte inglese per venticinque anni prima di poter essere liberato. Carlo impieg\u00f2 parte del tempo che trascorse in prigionia a comporre poesie diventando uno dei pi\u00f9 noti compositori del suo tempo.\nMatrimonio.\nNel 1423 Margherita spos\u00f2 Riccardo di Dreux, figlio di Giovanni V di Bretagna e Giovanna di Navarra che in seconde nozze aveva sposato Enrico IV d'Inghilterra.\nContessa di Vertus.\nAlla morte del fratello Filippo, Margherita gli succedette al titolo paterno di contessa di Vertus. Lei e Riccardo ebbero sette figli, ma solo due di essi ebbero altri figli. Nel 1458 suo figlio Francesco succedette allo zio Arturo III di Bretagna al titolo ducale, Margherita rimase vedova molto presto, nel 1438 e pass\u00f2 gli anni seguenti vivendo in diversi monasteri insieme alle due figli minori, una delle quali nata dopo la morte del padre.\nMargherita era una donna devota e per lei venne realizzato un libro delle ore chiamato, appunto, il \"Libro delle ore di Margherita d'Orl\u00e9ans\", ottimo esempio di arte del XV secolo ideato per compiere le pratiche religiose giornaliere.\nMorte.\nDopo aver peregrinato a lungo Margherita si ritir\u00f2 presso l'Abbazia di Guiche, non lontana da Blois dove mor\u00ec il 24 aprile 1466.\nDiscendenza.\nDal matrimonio tra Margherita di Orl\u00e9ans e Riccardo di Dreux nacquero:\nLa lotta per il contado.\nCon la morte del padre e del fratello Margherita eredit\u00f2 il diritto al titolo paterno di conte d'\u00c9tampes, titolo che si estese anche a suo marito, il contado era infatti finito nelle mani della corona nel 1416 con la morte di Giovanni di Valois che non aveva lasciato eredi maschi. Tale pretesa venne per\u00f2 contestata da Filippo III di Borgogna che era succeduto al padre Giovanni di Borgogna assassinato dalla guardia del Delfino Charles, tale pretesa dei borgognoni nasceva dal fatto che il nonno di Filippo III era un fratello del defunto Giovanni di Valois.\nFilippo III riusc\u00ec effettivamente a strappare la contea a Margherita e Riccardo e a governarla almeno fino al 1434 quando la don\u00f2 al suo primo cugino Giovanni II di Nevers, l'anno dopo finalmente Margherita e Riccardo ne entrarono formalmente in possesso grazie all'ascesa al trono di Carlo VII. Quando Riccardo mor\u00ec Carlo si premur\u00f2 di confermare che il contado apparteneva a Margherita attraverso una lettera patente datata al 1442, questa decisione venne contestata dal Parlamento che sosteneva che le terre sarebbero dovute tornare alla corona dopo la morte di Riccardo. Solo nel 1478 Francesco II ne torn\u00f2 in possesso e sempre in quell'anno Luigi XI di Francia don\u00f2 il contado a Giovanni di Foix-\u00c9tampes la cui moglie Marie era una delle nipoti di Margherita, nonch\u00e9 sorella del futuro Luigi XII di Francia."}
{"id": "5321157", "revid": "86599", "url": "https://it.wikipedia.org/wiki?curid=5321157", "title": "Lista di asteroidi (257001-258000)", "text": "Di seguito una lista di asteroidi dal numero 257001 al 258000 con data di scoperta e scopritore."}
{"id": "5321171", "revid": "93556", "url": "https://it.wikipedia.org/wiki?curid=5321171", "title": "Ingarrichiana", "text": "Lingarrichiana (o anacreontica ingarrichiana) \u00e8 una tipologia di composizione poetica introdotta nella prima met\u00e0 dell'Ottocento da Ferdinando Ingarrica, giudice della Napoli borbonica e poeta per diletto, che la rese celebre nel 1834, quando diede alle stampe un opuscolo, in cui, ispirandosi, almeno secondo le sue intenzioni, al \"De Rerum Natura\" di Lucrezio, raccolse cento poesie didascaliche (da lui definite anacreontiche) su disparati argomenti e soggetti, tra cui scienze e belle arti, ma anche vizi e virt\u00f9 dell'umanit\u00e0.\nA dispetto della bislacca e modestissima tempra di versificatore, e anzi, proprio per queste caratteristiche, la sua scalcinata arte poetica riusciva a raggiungere vertici di inconsapevole \"nonsense\" che gli garantirono un \"successo strepitoso\", testimoniato sia dalle vendite dell'unico opuscolo da lui dato a stampa, sia dall'immediato pullulare di imitatori ed epigoni, anonimi o apocrifi, tra cui \u00e8 stato individuato anche Francesco Paolo Ruggiero, che trasformarono l'ingarrichiana in fenomeno culturale e poi in un vero e proprio genere letterario, dapprima napoletano, poi italiano. La versificazione \"\u00e0 la Ingarrica\", uscita dai confini dei circoli napoletani, pass\u00f2 attraverso la stagione del Futurismo, impegnando una pletora di poeti futuristi della cerchia fiorentina di \"Lacerba\" (tra cui Papini, Soffici, Marinetti), che si ispirarono proprio alla stramba maniera poetica ingarrichiana quando si cimentarono nella scrittura dei cosiddetti \"Versi maltusiani\".\nIl successo delle \"ingarrichiane\" si \u00e8 prolungato, poi, nel XX secolo: tra coloro che si dilettarono nella composizione di versi ispirati alle ingarrichiane vi furono il comico Ettore Petrolini, il semiologo Umberto Eco, il biblista Paolo De Benedetti.\nPoetica \"ingarrichiana\".\nNella sua maniera di versificare, Ferdinando Ingarrica, pur \"rozzo e comico\", fu \"significativo [...], con le sue scombiccherate strofette\". Usava comporre opere di pochi versi (sempre in una coppia di quartine, tranne due di una sola quartina) con rime bislacche, ricorrendo a forzate licenze poetiche, a buffe storpiature o troncamenti di parole, e ad altre acrobazie verbali per adattare l'espressione alla metrica del verso. Si trattava di ottonari con rima AB BC. La curiosa cifra stilistica che contraddistingueva le sue composizioni era rappresentata dal primo verso, che iniziava sempre con il soggetto della composizione (per motivi mnemonici), e dall'ultimo verso di una composizione o di una quartina (l'ottavo e il quarto), quasi sempre apocopato.\nUn esempio di questa singolare vena poetica si pu\u00f2 leggere nella bislacca poesia didascalica (la n. 13 della raccolta a stampa) dedicata all'Astronomia: \nAltro esempio notevole \u00e8 quella dedicata alle eclissi di luna e di sole (la n. 90 dell'edizione a stampa): \nMolto note sono le due strofe in cui si pronuncia sulla nocivit\u00e0 dell'alcolismo e degli eccessi etilici e sul tema (di ascendenza alcaica e anacreontica) del rapporto tra il bere (con moderazione) e la creazione poetica:\nIl commiato del poeta dal lettore, nell'ultima strofa, racchiude una morale alla maniera ingarrichiana:\nFortuna editoriale dell'opera.\nLo scopo di Ingarrica era ingenuamente didascalico e pedagogico. Ecco come l'autore definiva il compito e la forma delle sue anacreontiche: \nNon appena pubblicate, le rime scalcagnate di Ferdinando Ingarrica suscitarono scalpore e ilarit\u00e0 nel pubblico letterario napoletano, per la piattezza della vena poetica e per l'irresistibile e accidentale comicit\u00e0 degli esiti letterari: proprio questi elementi, per una sorta di eterogenesi dei fini, ne determinarono il successo editoriale. L'opera, infatti, and\u00f2 letteralmente a ruba, nonostante il prezzo non fosse per niente basso (30 grana, equivalente a 1,27 Lire). Ingarrica aveva organizzato perfino un ufficio di vendita della sua opera nella cancelleria del tribunale e un altro, a Napoli, presso un certo signor Palermo, in una via del quartiere San Carlo all'Arena. Presto iniziarono a circolare composizioni che si ispiravano a quell'inusitata maniera poetica che aveva visto la luce con le anacreontiche di Ingarrica, tanto che, per riferirsi ironicamente alle poesie di questo nuovo \"genere letterario\", fu coniato il termine di \"ingarrichiana\" (o \"incarrighiana\"), forme abbreviate antonomasiche per \"canzonetta incarrighiana\". Questa circolazione \"secondaria\" di poesie \"due per quattro\" era spesso opera di autori che se ne servivano come \"divertissement\" o come satira politica, e per varie ragioni, preferivano nascondersi dietro l'anonimato: ma la pubblicazione avveniva molto spesso in maniera apocrifa, con tanto di attribuzione a Ingarrica, al fine di sfruttare il sicuro effetto di richiamo sugli acquirenti garantito dal nome del magistrato capostipite ben stampato in copertina. Le dimensioni del successo, l'aperta derisione di cui fu fatto segno il magistrato, e la circolazione di irridenti composizioni apocrife, inizi\u00f2 a procurargli, con gli anni, non pochi problemi nei confronti della famiglia reale e del sovrano, Ferdinando II delle Due Sicilie. I familiari del magistrato, nel tentativo di sottrarne l'immagine al ridicolo che egli stesso si era inconsapevolmente procurato, cercarono di ritirare dal mercato quante pi\u00f9 copie fosse possibile, acquistandone di nascosto moltissimi esemplari dai librai per destinarli a distruzione. Questo, ovviamente, favoriva le vendite anche delle opere apocrife degli sbeffeggiatori. Per lo stesso motivo, poi, le copie della prima edizione dell'opuscolo divennero cos\u00ec rare da essersi trasformate, col tempo, in una quasi introvabile rarit\u00e0 antiquaria. Gli sforzi della famiglia, per quanto prolungati e dispendiosi, risultarono comunque vani: in seguito al successo, uscirono comunque numerose ristampe, almeno fino alla decima.\nAnche nel XX e nel XXI secolo se ne sono date nuove edizioni. La popolarit\u00e0 si \u00e8 a tal punto perpetuata che, almeno ai tempi della testimonianza del bibliotecario Giuseppe Fumagalli, esistevano ancora a Napoli persone in grado di recitarle tutte e cento a memoria. Il tempo aveva trasformato la figura in carne e ossa del magistrato in una maschera universale, \"il tipo dell'alto funzionario magniloquente e cretino [...] parodiato, [...] imitato, [...] sbeffeggiato\".\nFortuna letteraria.\nFortuna ottocentesca.\nTra i primi emuli di Ingarrica vi fu anche Francesco Paolo Ruggiero che pubblic\u00f2, in forma anonima, diverse poesie, insulse, all'apparenza, perch\u00e9 confezionate con quella scempiaggine bislacca che era il marchio di fabbrica di Ingarrica, ma intrise di caustico e velenosissimo spirito critico.\nA Francesco Paolo Ruggiero, infatti, Vittorio Imbriani attribuisce, in maniera da lui definita certissima, due strambe quartine, ironiche e sarcastiche, dedicate all'evento della nascita del principino Franceschiello nel 1836, in cui un l'auspicio di un fausto avvenire per l'erede dei Borboni di Napoli sottende l'augurio di una precoce morte del re Ferdinando II: \nSulla reazione del destinatario di questa poesia sono fioriti aneddoti secondo cui il re, dopo averla letta, si sarebbe prodotto in uno di quei noti e tipici gesti napoletani di scaramanzia che a lui erano familiari. L'autore di questa composizione, da un punto di vista formale, ricalca la maniera bislacca dell'Ingarrica, e ripercorre i \"t\u00f2poi\" della sua poetica, come la tipica troncatura del verso finale, e l'esibizione di un errore ortografico (\"gigande\" per \"gigante\") di cui l'autore si serve come improbabile licenza poetica, alla maniera ingarrichiana, per forzare la buffa rima con il verso immediatamente precedente nella prima strofa.\nAltra velenosa \"ingarrichiana\", Francesco Paolo Ruggiero fece circolare anonimamente alla morte di Maria Cristina di Savoia nel 1836: \nLa poesia si riferisce a un atto di \"generosit\u00e0\" della regina, che, nel testamento, aveva disposto che fossero scelte cinquanta giovanette, tra quelle lasciate orfane nell'epidemia di colera del 1835, perch\u00e9 fossero rinchiuse nel monastero annesso alla Chiesa del Sacro Cuore e di Santa Rita alla Salute.\nQueste due anacreontiche circolarono in forma manoscritta, insieme ad altre sei, con il seguente titolo: \"Componimenti con cui l'autore Ferdinando Ingarrica ha inteso dimostrare il suo dolore per la morte della defunta Regina e de' suoi amici in otto ottave anacreontiche in due volte quattro versi\". La tradizione manoscritta di queste otto composizioni apocrife continu\u00f2 fino al 1860, quando furono incluse in una delle raccolte di genuine \"ingarrichiane\", tanto che ancor oggi vengono confuse con quelle autentiche: fraintendendone la vena corrosiva e satirica, vengono erroneamente interpretate come frutto del servilismo del magistrato verso la casa reale.\nXX e XXI secolo.\nLa fortuna e il seguito del genere ingarrichiano si sono irradiate anche nel XX secolo.\nPrimo Novecento.\nCarlo Emery, alias \"Coc\u00f2 il pappagallo\".\nEsempio di poesia dilettevole ispirata all'estro ingarrichiano furono le composizioni parodistiche con cui lo zoologo Carlo Emery volle mettere alla berlina l'attitudine di certi studenti a imparare a memoria gli argomenti d'esame:\nLe poesiole di Carlo Emery, cento in tutto, ciascuna composta da tre strofe (anzich\u00e9 due, come nell'originale ingarrichiano), furono pubblicate nel 1905 dall'editore Nicola Zanichelli in un volume di 114 pagine dal titolo \"Zoologia popolare, ovvero la Bestiale Commedia: nuove dispense di zoologia per le sessioni straordinarie d'esami disposte in 100 strofe facili e amene. Precedute da una lettera di Carlo Emery all'autore\". L'autore delle strofe era dissimulato sotto lo pseudonimo di \"Coc\u00f2 (il Pappagallo)\".\nVersi maltusiani della cerchia futurista di \"Lacerba\".\nAltri insospettabili epigoni \"ingarrichiani\" furono alcuni insigni esponenti del Movimento futurista, come Giovanni Papini, Ardengo Soffici, Filippo Tommaso Marinetti, Luciano Folgore o l'attore e drammaturgo Ettore Petrolini, quando si cimentarono nella composizione dei celebri \"Versi maltusiani\", ispirati alla stramba poetica \"ingarrichiana\". \nSecondo Novecento.\nLa singolarit\u00e0 della fortuna di una figura come quella di Ferdinando Ingarrica ne ha fatto oggetto di una sorta di riabilitazione: Ettore Janni gli trova una collocazione nella letterariet\u00e0 italiana ottocentesca, annoverandolo tra i poeti minori, come parodista, seppure \"involontario\": a lui dedica un capitolo nel terzo volume della opera di Janni sui poeti minori dell'Ottocento, antologizzando dodici delle anacreontiche \"ingarrichiane\" e sintetizzando cos\u00ec l'esemplarit\u00e0 della sua figura, non dissimile, per qualit\u00e0, da quella di tanti scadenti poeti e letterati considerati alla stregua di figure di riguardo: \nIl biblista Paolo De Benedetti, nello scrivere il pi\u00f9 lungo limerick della letteratura italiana (\"Viaggio in Limerick sul Reno e dintorni / dai Paesi Bassi alla Svizzera / con osservazioni storiche &amp; geografiche / &amp; pittoriche &amp; una incarrighiana morale / di due ill.mi Dottori dell'Ambrosiana\", 1957) utilizz\u00f2 dichiaratamente come chiusa una parafrasi della strofa anacreontica con cui Don Ferdinando Ingarrica prendeva commiato dal suo lettore:\nTullio De Mauro ha paragonato la sua versificazione alle modeste prove poetiche offerte dalla canzone italiana (almeno fino agli inizi degli anni '60), per buona parte dei cui parolieri Ferdinando Ingarrica sembra essere il maestro."}
{"id": "5321174", "revid": "122651333", "url": "https://it.wikipedia.org/wiki?curid=5321174", "title": "Museo d'arte moderna Mario Rimoldi", "text": "Il Museo d'arte moderna Mario Rimoldi si trova a Cortina d'Ampezzo, lungo il Corso Italia nei pressi della Basilica dei Santi Filippo e Giacomo. \u00c8 stato inaugurato nel 1974 a seguito della donazione pervenuta alle Regole ampezzane da parte di Rosa Braun, vedova del collezionista Mario Rimoldi.\nStruttura.\nIl Museo si trova all\u2019interno della Casa delle Regole (\"Ciasa de ra Regoles\"), che \u00e8 anche la sede delle Regole d\u2019Ampezzo, propriet\u00e0 collettive di boschi e pascoli. Il piano terra e il primo piano ospitano mostre temporanee, il secondo piano la collezione permanente.\nLa collezione permanente.\nLa collezione di Mario Rimoldi.\nMario Rimoldi, appassionato d'arte e mecenate ha avuto un ruolo importante nell'arte italiana, infatti tra gli anni Venti e Trenta i giovani maestri erano avvolti dall'indifferenza. Non vi era comprensione culturale della qualit\u00e0 dell'arte moderna e solo i pittori gi\u00e0 consolidati dalla storia erano valorizzati. &lt;br&gt;Inoltre, le istituzioni pubbliche, lente e incerte negli acquisti, venivano sostituite da privati, puri appassionati, dilettanti nella critica d'arte, Rimoldi era uno di loro. \nI suoi primi acquisti rientrano nella tradizione ottocentesca della pittura italiana, ma ben presto, sia sulle pareti dell'agenzia turistica da lui gestita che all'hotel Corona appariranno le tele degli artisti da lui ospitati. &lt;br&gt;Risultato di questo lavoro \u00e8 quella che oggi viene considerata dal Ministero per i Beni e le Attivit\u00e0 Culturali una delle pi\u00f9 significative collezioni in Italia per l'arte del XX secolo.\nArtisti come Filippo de Pisis, Giorgio De Chirico, Mario Sironi, Massimo Campigli e Zoran Mu\u0161i\u010d, frequentatori della conca ampezzana, instaurano con il collezionista una fruttuosa amicizia.\nNel 1941, quando si apre a Cortina la prima Mostra Internazionale del Collezionista, la collezione di Mario Rimoldi \u00e8 gi\u00e0 delineata: spiccano gli splendidi dipinti di Filippo de Pisis, Giorgio Morandi, Pio Semeghini, Ottone Rosai, Massimo Campigli, Mario Sironi, Tullio Garbari, Gino Severini, Arturo Tosi, Mario Tozzi, e Guido Guidi.\nNel dopoguerra entrano nella collezione le opere sperimentali di artisti gi\u00e0 rappresentati con quadri figurativi. Il collezionista s'interessa ad artisti legati al filone figurativo e all'ambiente veneto, come Guido Cadorin, Giuseppe Cesetti, Bruno Saetti, Fiorenzo Tomea e Fortunato Depero, con aperture anche verso i nuovi movimenti che si vanno formando fuori dal Veneto. \n&lt;br&gt;La collezione si arricchisce de La Zolfara di Renato Guttuso e di opere dei protagonisti della nuova sperimentazione, come Antonio Corpora, Roberto Crippa, Gianni Dova, Ennio Morlotti, Zoran Mu\u0161i\u010d, Giuseppe Santomaso, Emilio Vedova. \nRimoldi scopre anche artisti stranieri, come Oskar Kokoschka, Fernand L\u00e9ger, Jacques Villon, Ossip Zadkine, e si accosta ai protagonisti delle neoavanguardie, agli astratti degli anni Cinquanta.\nValorizzazione del patrimonio artistico.\n\u00c8 funzione del museo conservare, valorizzare e promuovere la collezione, divulgare la figura del collezionista Mario Rimoldi e promulgare l'interesse per l'arte del Novecento italiano. Il museo collabora con prestiti a mostre temporanee di importanti istituzioni in Italia e all'estero. \nInoltre mantiene sempre aperto il dialogo con gli artisti contemporanei e negli anni seguenti all'apertura del museo, numerose sono state le donazioni che hanno arricchito il patrimonio gi\u00e0 presente. Noti artisti hanno fatto omaggio delle loro creazioni, come Zoran Mu\u0161i\u010d, Alis Levi, Ferruccio Gard, Mario Madiai, Armando De Stefano, Renato Restelli, Alba Gonzales, Cesarina Seppi, Barbarigo Cadorin Ida, Davide Orler."}
{"id": "5321178", "revid": "22475", "url": "https://it.wikipedia.org/wiki?curid=5321178", "title": "Fabio Caucino", "text": "Biografia.\nInizia a suonare la chitarra all'et\u00e0 di 12 anni componendo le sue prime canzoni a 15 anni.&lt;BR&gt; Durante il periodo scolastico ed universitario intraprende il suo percorso artistico e la curiosit\u00e0 per la multimedialit\u00e0\nlo porta a sperimentare da subito la commistione tra la parola scritta, la forma canzone e le arti visive fondando nel 1997 il gruppo Animamagra. Nascono i primi brani che lo inducono ad esibirsi attraverso un concerto interamente inedito. Il fortunato incontro con l'artista figurativo Pierpaolo Rovero, lo porta ad ideare nel 1999 il concerto multimediale \"Kromatica\" in cui attraverso la musica, il pubblico interagisce con il colore, i giochi di luce, l'esposizione di quadri, la visione proiettata sui musicisti di cortometraggi. Sono questi gli anni in cui partecipa e viene segnalato in alcuni concorsi nazionali, anche attraverso pubblicazioni.\nNel 2001 vince il concorso nazionale \"Senza etichetta\" (Torino), che vede Mogol Presidente di giuria. Nel 2002 \u00e8 finalista al concorso internazionale \"Spazio giovani\", premio citt\u00e0 di Foggia e viene inoltre inserito nella compilation celebrativa di \"Tavagnasco Rock\" (Ivrea), aprendo il concerto di Vinicio Capossela. L'anno successivo viene insignito del secondo premio al concorso \"Un'avventura - Emozioni\" (Molteno) che vede in giuria Antonio Silva (direttivo \"Premio Tenco\") e vince il premio come migliore autore al concorso \"Risonanze\" di Villafranca Padovana (PD). Con il 2003 termina la collaborazione con gli Animamagra e decide di affrontare la carriera da solista.\nProduce il progetto teatrale \"Nautilus: frammenti di cielo nel mare\", insieme allo scrittore Sergio Caucino, facendo interagire musica, prosa, poesia ed immagini. Nell'ambito torinese iniziano a farsi pi\u00f9 frequenti le collaborazioni e le apparizioni comuni con artisti pi\u00f9 affermati come Luca Morino (Mau Mau) e Federico Bianco (Colorado Caf\u00e8). La sua vena ironica lo porta a conoscere ed a condividere in molteplici occasioni il palco con Marco Carena, tra i pi\u00f9 noti capofila della canzone ironica italiana. Grazie a questo incontro avr\u00e0 anche modo di confrontarsi con Freak Antoni. Nell'estate del 2003 apre alcune date italiane del tour di Nicola Arigliano, suonando insieme al batterista Giampaolo Ascolese, il pianista Antonello Vannucchi ed il contrabbassista Elio Tatti. I molti impegni musicali lo portano a comporre per la casa di produzione Red Dragon la colonna sonora del fumetto animato \"Circus Boulevard\" presentato al concorso Internazionale di cortometraggi ad Annecy (Francia).\nNel 2004 pubblica per l'etichetta R&amp;G Zedde il primo lavoro discografico dal titolo \"Immagini da sopra il cielo\" registrato negli studi di Marco Cimino e Gigi Venegoni, storici rappresentanti della musica progressive italiana (Arti e mestieri, Perigeo). Il disco viene segnalato tra le migliori opere prime italiane da alcuni giornalisti della stampa specializzata, nella classifica dedicata dal \"Premio Tenco\" di Sanremo a tale categoria. Viene invitato come ospite a Roma della Fandango Production alla III edizione di \"Videoclipped the radio stars\" insieme a Bandabard\u00f2, Pacifico e aprendo il concerto degli Assalti frontali. L'anno successivo partecipa al Festival \"L'isola in collina\" di Ricaldone (AL), selezionato come artista emergente dell'anno nel panorama della canzone d'autore italiana aprendo il concerto di Samuele Bersani. Ottiene il secondo posto al concorso nazionale \"Biella Festival\" organizzato con il supporto del programma \"DemoRai\" RADIO1 RAI. Il 2005 \u00e8 ancora ricco di appuntamenti per il cantautore piemontese che si classifica tra i finalisti del concorso per la canzone d'autore \"Umberto Bindi\", premio citt\u00e0 di Santa Margherita Ligure con una menzione speciale di Bruno Lauzi, presidente di giuria. Viene inoltre invitato come ospite al \"Festival della canzone d'autore\" di Francavilla Bisio (AL) sotto la direzione artistica del giornalista Alberto Bazzurro, rendendo omaggio alla canzone genovese e iniziando un nuovo percorso artistico anche come interprete. Partecipa come ospite allo \"Zazzarazaz- Festival della Canzone Jazzata\" di Sanremo condividendo lo stesso palco di Sergio Caputo. Insieme a Sergio Caucino produce il suo secondo spettacolo di interazione tra prosa, improvvisazioni jazz e canzoni legate al mondo del mare e della navigazione per la presentazione del libro \"La traversata di Emma Costa Rubens\" (Ed. Marotta) a Roma, Firenze e Torino.\nNel 2006 viene invitato a chiudere la rassegna \"Senza orario senza bandiera\" a Breganze (VI) come rappresentante della nobile canzone d'autore in omaggio a Fabrizio De Andr\u00e9, unico concerto in cartellone e firma le musiche per alcuni backstage relativi alle Paraolimpiadi invernali per la Provincia di Torino. Vince il premio come migliore canzone d'autore dell'anno al Festival \"Scrivendo canzoni\" di Sermide (MN) e aprendo lo spettacolo di Leonardo Manera.\nCon il 2007 il cantautore termina gli ultimi concerti dal vivo e indossa i panni di musicista per affrontare una nuova esperienza iniziando la collaborazione con il gruppo folk piemontese Li Brando come percussionista, mettendosi al servizio in un progetto di musiche franco \u2013 provenzali e di musiche castigliane che lo porta in Italia ed in Germania attraverso una tourn\u00e9e che registra 40 date in due anni.\nNel 2008 torna in studio con un progetto ambizioso: \"Passeggero dell'anima\", un disco, libro, fumetto da ascoltare, leggere e vedere. Registrato, mixato &amp; masterizzato presso MM Boutique Multimediale da: Man\u00f9 Saladino, Per l'occasione suonano con il cantautore piemontese tra gli altri il trombettista Fabrizio Bosso, il chitarrista Armando Corsi, il percussionista Marco Fadda, il polistrumentista Vincenzo Zitello e il quartetto d'archi dell'orchestra RAI di Torino. Passeggero dell'anima \u00e8 stato presentato da maggio 2008 alla \"Fiera Internazionale del Libro di Torino\", a \"Torino Comics\", al \"Festival Internazionale del Libro Musicale\" di Sanremo, a \"Il Canto della Parola\" di Ravenna, alla VII Fiera \"Pi\u00f9 Libri Pi\u00f9 Liberi\" di Roma, al \"Mantova Music Festival\", in occasione della Fiera \"Vinilmania\" di Segrate (MI), al \"M.E.I.\" di Faenza e al \"Salone internazionale del libro \" di Imperia. Tra incontri, interviste, presentazioni e concerti il tour ha totalizzato nei tre anni successivi 62 appuntamenti. Nello stesso anno \u00e8 vincitore assoluto del Premio Mauro Carratta di Ugento (LE) (1\u00ba Premio e Premio della Critica) e partecipa alle selezioni per il Festival di Sanremo.\nNel 2009 insieme a Marco Cimino produce il CD strumentale \"Musica Liquida\", destinato al mercato pubblicitario collaborando alla realizzazione dello spot Gran Soleil \u2013 Ferrero e al lancio nazionale del nuovo Tuttosport sul web con il brano \"Il rigore pi\u00f9 lungo del mondo\". Nello stesso anno viene insignito dal Sultano Freddy Colt, al teatro Ariston di Sanremo, del Passaporto diplomatico del goliardico e fantomatico Sultanato dello Swing come \"Architetto del ritmo\" di cui Stefano Bollani \u00e8 Gran Visir. Si esibisce insieme a lui durante il primo Swing Divan a cui partecipano tra gli altri Giovanni Blok, Piji Siciliani, Matteo Brancaleoni e il cerimoniere Dario Salvadori.\nAll'inizio del 2010 partecipa insieme a Francesco Baccini alla manifestazione torinese \"Come una nota nel mare\", ai festeggiamenti del 25 aprile in piazza Castello a Torino aprendo il concerto dei Baustelle davanti a diecimila persone e per i festeggiamenti di San Giovanni a Torino per una diretta televisiva il 24 giugno in piazza Vittorio davanti a cinquemila persone. Produce inoltre nello stesso anno i laboratori didattici \"La musica delle parole\" e \"Mille papaveri rossi \u2013 la canzone impegnata\" in cui attraverso conferenze e corsi nelle scuole superiori compie una panoramica della storia della forma canzone tra bellezza, impegno sociale e tecnologia.\nNel 2011 \u00e8 l'ideatore, insieme al giornalista Massimo Tadorni, della trasmissione televisiva \"Torinight\" in cui in un'ora e mezza di diretta ogni settimana si approfondiscono le tematiche legate alla musica in ogni sua forma (strumenti, intercultura, nozioni, aneddoti) con esibizioni live degli artisti invitati per un ciclo di 52 puntate. Dal 2012 grazie all'incontro col direttore radiofonico Gianni Ricci scopre la web radio come nuovo strumento multimediale di comunicazione e inventa e conduce due format \"I luoghi dell'anima\" e \"Easy Rider - la lunga strada della musica\" che arrivano ad avere punte di 70.000 accessi in una singola puntata.\nViene invitato nella primavera del 2012 al Salone Internazionale del libro di Torino insieme a Fausto Mesolella (Avion Travel) e Gianmaria Testa a rappresentare i cantautori italiani in diretta su Radio RAI 3 nelle trasmissioni \"Alza il volume\" e \"Fahrenheit\", per la quale regala, su richiesta del Direttore Marino Sinibaldi, una versione della famosa sigla \"My favorite things\" per la prima volta con un testo inedito in italiano \"Cosa vorrei che davvero accadesse\". Nell'occasione condivide il palco insieme allo scrittore Luis Sep\u00falveda.\nIl 28 gennaio 2013 esce il suo terzo lavoro discografico \"Io cambio\" grazie ad una produzione interamente piemontese con l'ausilio del fisarmonicista Luca Zanetti per gli arrangiamenti, registrato e mixato negli stessi studi degli ultimi dischi di Fiorella Mannoia e masterizzato in parte allo Sterling Sound Studio di New York. Suonano e lo accompagnano dal vivo tra gli altri il chitarrista Maurizio Brunod e il percussionista Gigi Biocati. Per la presentazione del disco viene invitato nell'arena del Salone Internazionale del libro di Torino alla presenza di Riccardo Tesi.\nDal 2014 inizia una serie di concerti che svolge parallelamente alle sue due ultime digressioni musicali: il progetto Suonirari in duo con il contrabbassista Andrea Manzo ed il progetto Lunaspera in quartetto insieme al trombettista Alberto Mandarini, storico musicista di Paolo Conte, con il quale affronta un repertorio a cavallo tra la musica popolare ed il jazz.\nDal 2015 inizia una nuova avventura radiofonica con il terzo format dedicato alla musica sudamericana dal titolo \"Duende\" con un successo inaspettato all'estero e inizia le registrazioni del nuovo disco I movimenti del gatto curando anche tutti gli aspetti grafici e video con lo pseudonimo El Gato Diaz. Il disco preceduto dal singolo omonimo esce all'inizio di maggio 2016.\nDal 2016 continua a portare nei club, nei teatri e nei Festival la propria musica con diverse formazioni iniziando a sperimentare in concerto sonorit\u00e0 differenti che lo portano a scrivere nuovi brani per la lavorazione di un nuovo progetto discografico. Viene invitato come interprete pi\u00f9 volte per omaggiare i grandi della canzone d'autore.\nIl 21 marzo 2021 il cantautore torinese sceglie l\u2019equinozio di primavera come scommessa, come messaggio nella bottiglia per il futuro, come rinascita per l'uscita del suo quinto album Morimmo tutti d'abbondanza. Scritto, arrangiato e prodotto da Caucino si avvale dell\u2019ausilio di due soli strumenti. Accompagnato dalla camaleontica e sorprendente sonorit\u00e0 delle fisarmoniche di Luca Zanetti e dal violoncello gentile di Paola Torsi, il lavoro \u00e8 orchestrato sapientemente in modo da valorizzarne le timbriche, le sfumature, il suono, fino a rendere musica il silenzio.\nDal 2000 non ha mai smesso di collaborare, insieme a Manuela Bisacca, come operatore culturale con l'associazione Echi di Musika seguendo la direzione artistica di molteplici manifestazioni e festival, collaborando con moltissimi musicisti e gruppi italiani ed esteri cos\u00ec come continua a ricoprire anche l'incarico di insegnante di disegno e storia dell'arte nella scuola media superiore, in diversi licei ed Istituti Tecnici della provincia di Torino.\nAltre attivit\u00e0.\nGrafica.\n\u00c8 meno nota ai molti un'altra sua grande passione: da anni collabora come graphic designer, per lo studio di brend di comunicazione per manifestazioni, Festival e come autore di copertine discografiche e librarie firmandosi con lo pseudonimo di El Gato Diaz."}
{"id": "5321181", "revid": "1573940", "url": "https://it.wikipedia.org/wiki?curid=5321181", "title": "Acanthurus olivaceus", "text": "Acanthurus olivaceus \u00e8 un pesce osseo marino appartenente alla famiglia Acanthuridae.\nDistribuzione e habitat.\n\"A. olivaceus\" \u00e8 diffuso nelle fasce tropicali dell'Oceano Pacifico centrale e occidentale. Nell'Oceano Indiano \u00e8 sostituito dalla specie affine \"Acanthurus tennentii\". I giovani si possono trovare anche in acque subtropicali durante i mesi estivi.\nSi incontra nelle lagune degli atolli e lungo le barriere coralline dove frequenta soprattutto le zone sabbiose o ciottolose. I giovani frequentano ambienti riparati a fondo duro.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente, e bocca piccola; sul peduncolo caudale \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata, con lobi appuntiti. Il corpo di colore bruno o grigiastro fino a quasi nero. In molti esemplari la parte posteriore del corpo ha colore molto pi\u00f9 scuro del resto del corpo, le due colorazioni sono separate da una linea verticale netta. Sui fianchi immediatamente dietro l'occhio \u00e8 presente una macchia ovale allungata orizzontalmente di colore arancione vivo bordata di bluastro o violaceo scuro. I giovanili fino a 6\u00a0cm sono di colore giallo limone uniforme con pinna anale con un sottile bordo azzurro.\nLa taglia massima raggiunge i 35\u00a0cm.\nBiologia.\nGregario, di solito si incontra in piccoli gruppi ma \u00e8 talvolta solitario.\nAlimentazione.\nSi nutre di detrito, alghe filamentose e diatomee che raschia dal substrato.\nPesca.\nViene catturato soprattutto per il mercato acquariofilo, appare occasionalmente sui mercati come pesce da consumo.\nAcquariofilia.\nViene allevato negli acquari di barriera.\nConservazione.\nSi tratta di una specie abbastanza comune, con un vasto areale e popolazioni numericamente stabili. Non sono note minacce particolari. Per questo la IUCN classifica \"A. olivaceus\" come a rischio minimo di estinzione."}
{"id": "5321184", "revid": "124123", "url": "https://it.wikipedia.org/wiki?curid=5321184", "title": "Robert G. Sandness", "text": "Il Minor Planet Center gli accredita la scoperta di sei asteroidi, effettuate tra il 1996 e il 1999."}
{"id": "5321186", "revid": "1123217", "url": "https://it.wikipedia.org/wiki?curid=5321186", "title": "Lycoperdon depressum", "text": ""}
{"id": "5321187", "revid": "767487", "url": "https://it.wikipedia.org/wiki?curid=5321187", "title": "Nello Mason", "text": "Caratteristiche tecniche.\nGiocava come ala.\nCarriera.\nNella stagione 1940-1941 e nella stagione 1941-1942 ha vestito la maglia della Mestrina, squadra della sua citt\u00e0 natale, nel campionato di Serie C; nell'arco di questo biennio segna in totale 10 reti in 38 presenze nel campionato di terza serie ed un gol nella Coppa Italia 1940-1941. A fine stagione viene ceduto alla Triestina, in Serie A, categoria in cui esordisce il 6 dicembre 1942 in Torino-Triestina (4-1). Gioca poi una seconda partita in massima serie, chiudendo la stagione 1942-1943 con 2 presenze senza reti. Successivamente torna alla Mestrina, con cui nella stagione 1943-1944 mette a segno 3 reti in 10 presenze nel Campionato Alta Italia. Al termine del secondo conflitto mondiale milita ancora nella Mestrina, con cui nella stagione 1945-1946 gioca in Serie C vincendo il campionato e conquistando cos\u00ec la promozione in Serie B. Nella stagione 1946-1947 gioca invece in Serie B, collezionando 29 presenze senza reti nella serie cadetta; rimane a Mestre anche per la stagione 1947-1948, disputata in Serie C. Gioca in terza serie anche nella stagione 1948-1949 con la maglia del Montebelluna; nella stagione 1949-1950 segna 10 gol in 25 presenze con il Trento in Promozione, categoria in cui vince il campionato l'anno seguente, nel quale va a segno una volta in 27 presenze. A seguito della vittoria del campionato di Promozione, nella stagione 1951-1952 il Trento gioca in Serie C, categoria in cui Mason totalizza 30 presenze e 2 reti; gioca infine in IV Serie nella stagione 1952-1953 e nella stagione 1953-1954, entrambe a Trento, nelle quali segna rispettivamente 7 gol in 29 presenze e 4 gol in 27 presenze."}
{"id": "5321191", "revid": "1543377", "url": "https://it.wikipedia.org/wiki?curid=5321191", "title": "European and North American Railway", "text": "European and North American Railway (E &amp; NA) era una compagnia ferroviaria del XIX secolo che eserciva tre tratte ferroviarie costruite tra il Maine negli Stati Uniti e il Canada in Nuovo Brunswick. La rete fu realizzata adottando il cosiddetto \"Provincial Gauge\" (scartamento delle province) di 1.676 mm.\nStoria.\nPremesse.\nL'idea di una lunga linea tra il Maine e un porto atlantico fu esposta, in una conferenza tenutasi a Portland nel 1850, dall'imprenditore ferroviario John A. Poor. Il progetto intendeva collegare Portland (terminale orientale della rete ferroviaria statunitense) ad un porto atlantico della Nuova Scozia che fosse libero dai ghiacci nel periodo invernale in modo da potere avere accesso alle navi trans-atlantiche per il continente europeo; le discussioni riguardarono anche un eventuale collegamento al porto di Halifax o al porto di Canso.\nLe proposte diedero luogo durante i primi anni cinquanta ad accese discussioni in Nuovo Brunswick, Nuova Scozia e in Maine manifestando l'intento di collegare le colonie britanniche nordamericane con quelle canadesi. Poor stesso fu anche il promotore di un collegamento tra Portland e il Quebec e realizz\u00f2 la Atlantic and St. Lawrence Railroad (A&amp;StL), aperta nel 1853 e acquisita lo stesso anno dalla Grand Trunk Railway. L'operazione fu condotta per beneficiare di un doppio flusso di traffico, dalle colonie marittime alla Nuova Inghilterra e dalle marittime al Canada.\nAnche se la linea Portland-Halifax era stata delineata per intero in occasione della conferenza di Portland nel 1850 non venne interamente realizzata dalla E &amp; NA; alcune parti di essa vennero completate da altre societ\u00e0:\nLe tratte realizzate dalla societ\u00e0 European and North American Railway (E &amp; NA).\nE&amp;NA \"Eastern Extension\" (Saint John-Shediac).\nQuesta fu la ferrovia che era comunemente intesa in Canada come la \"E &amp; NA\"; fu realizzata tra Saint John e Shediac quale tratta canadese facente parte del progetto di Poor della direttrice Portland-Nuova Scozia. Non \u00e8 chiaro di chi fosse la propriet\u00e0 iniziale della linea. Tuttavia la \"E &amp; NA\" fu costituita in Nuovo Brunswick il 15 marzo 1851, a seguito della conferenza di Portland, proprio con l'intento di avviare la costruzione ad est verso la Nuova Scozia. Sia Saint John che St. Andrews si disputarono il ruolo di stazione di origine ma la spunt\u00f2 la prima convincendo la societ\u00e0 a cominciare i lavori dal lato est del fiume Saint John (in Nuovo Brunswick). Saint John convinse anche la societ\u00e0 a rinunciare ai piani di raggiungimento della Nuova Scozia concentrandosi prima sullo Stretto di Northumberland. La citt\u00e0 ne avrebbe guadagnato un collegamento con piroscafi attraverso il Golfo di San Lorenzo e il Canada orientale evitando il pericoloso e tortuoso transito intorno alla Nuova Scozia.\nI lavori ebbero inizio nel 1853, attestandosi a nord-est di Saint John sulla valle del fiume Kennebecasis ma non andarono molto lontano perch\u00e9 la societ\u00e0 and\u00f2 in fallimento nel 1856; l'anno dopo (1857) il governo coloniale del Nuovo Brunswick rilev\u00f2 la linea. I lavori ripresero alacremente sotto la propriet\u00e0 governativa e la guida del primo ingegnere civile uscito dall'Universit\u00e0 del New Brunswick, Henry George Clopper Ketchum. Questi realizz\u00f2 la linea in modo da avere larghe curve e moderate pendenze fino a Moncton\nLa prima tratta, di 27\u00a0km, fu aperta tra Shediac e Moncton il 20 agosto 1857. La tratta fu presto estesa di circa 3\u00a0km ad est fino alle strutture del molo di Point du Chene, anzich\u00e9 verso Capo Brule come progettato, in quanto tale porto era pi\u00f9 riparato dalle mareggiate rispetto alla posizione pi\u00f9 esposta del Capo Brule.\nLa tratta tra Hampton (New Brunswick) e Saint John venne aperta nel 1859 mentre la sezione rimanente tra Moncton e Hampton fu inaugurata nel 1860. La E &amp; NA non prosegu\u00ec pi\u00f9 verso il suo obiettivo di Nuova Scozia ad est di Moncton, in quanto, verso la fine del 1850, la Nova Scotia Railway aveva gi\u00e0 costruito una linea da Halifax a Truro con l'intento dichiarato di costruire verso ovest e collegarsi con la E &amp; NA nel Nuovo Brunswick. La E &amp; NA rest\u00f2 con la sola linea Saint John-Shediac per vari anni; il tratto mancante tra Truro e Moncton fu infine costruito dalla Intercolonial Railway of Canada, completato nel 1872.\nLe rimesse e la sede direzionale della E &amp; NA, Estensione Orientale, furono a Shediac fino a quando non fu rilevata dalla Intercolonial, che li trasfer\u00ec a Moncton.\nE &amp; NA \"Western Extension\" (South Bay-St. Croix, New Brunswick).\nMeno nota fu la ferrovia pi\u00f9 comunemente indicata come \"estensione occidentale E &amp; NA\" costruita tra South Bay (a ovest di Saint John) (Nuovo Brunswick) e Saint Croix al confine di stato (Canada-Stati Uniti) con il Maine.\nIl 13 aprile 1864, il governo coloniale del Nuovo Brunswick costituiva una societ\u00e0 denominata la \"European and North American Railway for extension from Saint John westward\" per costruire la \"estensione occidentale\" del sistema E &amp; NA. La ferrovia, di 144\u00a0km, fu rilevata nello stesso anno assegnando il contratto per la costruzione a E.R. Burpee. Il 9 novembre 1865 a South Bay il sindaco di Saint John diede il primo colpo di piccone. Il 14 agosto 1869 la linea era aperta tra South Bay e Hartts Mills (in seguito ribattezzata Fredericton Junction). Il 17 novembre 1869 la linea fu completamente aperta dal confine del Maine a St. Croix a Saint John.\nE&amp;NA \"Maine\" (Bangor-Vanceboro).\nLa E&amp;NA fu costituita nello Stato del Maine come \"European and North American Railway\" il 20 agosto 1850. Nei 15 anni successivi il suo percorso venne pi\u00f9 volte rivisto per collegare Bangor a Vanceboro, sul confine internazionale del Maine, di fronte a St. Croix, in Nuovo Brunswick. La costruzione finalmente ebbe inizio con l'apertura, nel 1868, della tratta Bangor-Olamon e, nel 1869, della tratta successiva Olamon-Mattawamkeag. La linea, di 183, km raggiunse Vanceboro nel mese di ottobre 1871 collegando la E &amp; NA (Maine) e la E &amp; NA (Western Extension) a Vanceboro-St. Croix. Alla cerimonia inaugurale della linea tenutasi presso il ponte di confine che attraversa il fiume Saint Croix parteciparono il presidente Usa Ulysses S. Grant e il governatore generale del Canada John Young, Lord Lisgar.\nFine della E &amp; NA: le linee vengono rilevate.\nIl 9 novembre 1872, la \"Eastern\"fu consolidata, insieme alla Nova Scotia Railway, nella Intercolonial Railway of Canada. D'altro canto anche la \"Maine\" e la \"Western\" furono fuse il 1\u00ba dicembre 1872 nella \"Consolidated European and North American Railway\" che tuttavia and\u00f2 in default nel 1875. Gli obbligazionisti dell'estensione occidentale (Western) crearono la St. John and Maine Railway il 29 marzo 1878 e acquisirono la propriet\u00e0 in Nuovo Brunswick il 31 agosto. La New Brunswick Railway ne affitt\u00f2 la linea il 1\u00ba luglio 1883. La struttura del Maine fu similmente riorganizzata sotto il suo nome originale \"European and North American Railway\" nel mese di ottobre 1880. La Maine Central Railroad ne affitt\u00f2 la linea il 1\u00ba aprile 1882.\nLe tratte ex-E &amp; NA: i successivi mutamenti societari.\nLa direttrice ferroviaria Portland-Halifax continua ad essere in funzione ma varie sezioni della linea hanno subito diverse modifiche societarie nel corso degli anni:\n(Halifax)-Shediac-Saint John.\nLa E &amp; NA \"Eastern Extension\" venne rilevata, assieme alla \"Nova Scotia Railway\" dalla Intercolonial Railway (ICR) il 9 novembre 1872 in seguito al completamento del collegamento tra Truro e Moncton e riarmata a scartamento normale dall'11 novembre 1872 in quanto era stata realizzata a scartamento largo.\nNel 1915 la Intercolonial pass\u00f2 sotto il controllo della Canadian Government Railways (CGR) e fu inglobata nelle Canadian National Railways (CNR) nel 1918. La tratta continu\u00f2 ad essere operativa anche dopo la riorganizzazione in Canadian National ma il terminale della linea da Shediac venne limitato a Scoudouc, il punto di innesto della linea proveniente da Truro.\nSaint John-St. Croix.\nLa E &amp; NA \"Western Extension\" fu gestita dal governo del Nuovo Brunswick separatamente dalla \"Eastern Extension\" e quindi non venne acquisita dalla Intercolonial, che era interessata esclusivamente alla costruzione e gestione di una direttrice Halifax-Quebec. Anche la \"Western Extension\" fu convertita allo scartamento normale dal 1877.\nLa \"Western Extension\" divenne parte della New Brunswick Railway (NBR) nel 1883; sette anni dopo, il 1\u00ba luglio 1890, la linea venne locata alla Canadian Pacific Railway per 99 anni. Dal 1\u00ba gennaio 1995 la linea avrebbe dovuto essere abbandonata, nelle intenzioni della CPR, ma venne successivamente ripresa dalla New Brunswick Southern Railway.\nVanceboro-Bangor.\nLa E &amp; NA \"Maine\", della lunghezza di 183\u00a0km, oper\u00f2 separatamente dal suo completamento (nel 1871) e fino a quando, nel 1882, non venne ceduta in locazione alla Maine Central Railroad (MEC). Nel 1889 la Canadian Pacific Railway costru\u00ec una linea ferroviaria (denominata International Railway of Maine) da Lac-M\u00e9gantic (Qu\u00e9bec) fino alla stazione della MEC di Mattawamkeag; in seguito a ci\u00f2 venne stipulato un accordo che permetteva alla \"Canadian\" i diritti di transito sulla tratta, di 90\u00a0km, da Mattawamkeag a Vanceboro.\nNel novembre 1955 la MEC acquist\u00f2 l'intera linea E &amp; NA \"Maine\" locata in precedenza. Il 17 dicembre 1974 la CPR acquist\u00f2, dalla MEC, la tratta Mattawamkeag-Vanceboro (sulla quale aveva i diritti di transito) concedendole a sua volta i diritti di transito. La MEC mantenne la propriet\u00e0 dei restanti 93\u00a0km da Bangor a Mattawamkeag fino al 1981 quando essa stessa fu acquisita da Guilford Rail System (GRS) che continu\u00f2 ad operare sulla tratta in questione.\nLa sezione Mattawamkeag-Vanceboro, su cui operava Canadian Pacific, fu in seguito rilevata da Eastern Railway Maine in quanto questa era intenzionata ad abbandonare l'esercizio dal 1\u00ba gennaio 1995.\nPortland-Bangor.\nLa Portland-Bangor detta anche \"Maine Central\" operativa dal 1862 venne ceduta nel 1981 a Guilford Rail System che cos\u00ec si trov\u00f2 a disporre dell'itinerario Mattawamkeag-Bangor-Portland."}
{"id": "5321205", "revid": "86599", "url": "https://it.wikipedia.org/wiki?curid=5321205", "title": "257248 Chouchiehlun", "text": "257248 Chouchiehlun \u00e8 un asteroide della fascia principale. Scoperto nel 2009, presenta un'orbita caratterizzata da un semiasse maggiore pari a 2,3640972\u00a0UA e da un'eccentricit\u00e0 di 0,1534307, inclinata di 1,60070\u00b0 rispetto all'eclittica.\nL'asteroide \u00e8 dedicato al cantante taiwanese Jay Chou, tramite la traslitterazione anglofona del suo nome di nascita."}
{"id": "5321210", "revid": "1305772", "url": "https://it.wikipedia.org/wiki?curid=5321210", "title": "Suore di Nostra Signora del Monte Carmelo", "text": ""}
{"id": "5321224", "revid": "812894", "url": "https://it.wikipedia.org/wiki?curid=5321224", "title": "Repubblica della Bassa California", "text": "La Repubblica della Bassa California \u00e8 stata una Repubblica effimera sorta nel Messico nel 1853 fondata dal mercenario e avventuriero statunitense William Walker.\nStoria.\nIl 15 ottobre 1853 con l'aiuto di 45 mercenari Walker intraprese la sua prima operazione da avventuriero ricalcando in un certo modo le orme degli antichi conquistadores per la conquista dei territori messicani della Bassa California e di Sonora. Riusc\u00ec ad impadronirsi di La Paz, capitale della Bassa California, un territorio molto popolato.\nProprio di La Paz fece la capitale della sua nuova repubblica della Bassa California di cui si proclam\u00f2 presidente, imponendo una costituzione identica a quella della Louisiana. \nTemendo attacchi da parte del Messico, Walker si trasfer\u00ec prima a Cabo San Lucas, e poi pi\u00f9 a nord, ad Ensenada.\nSebbene non fosse mai riuscito a conquistare Sonora, tre mesi pi\u00f9 tardi decise di unire questa regione alla Bassa California per formare una grande Repubblica di Sonora. La mancanza di rinforzi e un'inattesa resistenza da parte dei Messicani lo costrinsero a battere in ritirata. Di ritorno in California venne accusato di avere intrapreso una guerra illegale e fu sottoposto a giudizio. In questo periodo l'opinione pubblica degli stati americani del sud e dell'ovest vedeva con simpatia questi avventurosi tentativi d'espansione e conquista. In poco pi\u00f9 di otto minuti il tribunale lo assolse."}
{"id": "5321226", "revid": "1342115", "url": "https://it.wikipedia.org/wiki?curid=5321226", "title": "Bruno Fracchia", "text": "Biografia.\nEsponente del Partito Comunista Italiano, dal 1963 al 1972 \u00e8 consigliere comunale ad Alessandria..\nNel 1972 viene eletto alla Camera dei deputati nelle file del PCI. Conferma il proprio seggio a Montecitorio anche dopo le elezioni politiche del 1976, del 1979, del 1983 e del 1987. Dopo lo scioglimento del PCI, aderisce nel 1991 al Partito Democratico della Sinistra. Termina il proprio incarico parlamentare nel 1992."}
{"id": "5321229", "revid": "70857357", "url": "https://it.wikipedia.org/wiki?curid=5321229", "title": "Evelina Maltagliati", "text": ""}
{"id": "5321250", "revid": "827882", "url": "https://it.wikipedia.org/wiki?curid=5321250", "title": "Talk to Me (Little Willie John)", "text": "Talk to Me \u00e8 il secondo album di Little Willie John, pubblicato dalla King Records nel 1958."}
{"id": "5321253", "revid": "767487", "url": "https://it.wikipedia.org/wiki?curid=5321253", "title": "Nenad \u0160ulava", "text": "Ha ottenuto il titolo di Maestro Internazionale nel 1986, Grande maestro dal 2000, era un assiduo partecipante agli \"Open\" europei, in particolare in Italia e in Francia.\nHa vinto, da solo o a pari merito, i seguenti tornei:\nHa raggiunto il rating FIDE pi\u00f9 alto in gennaio 2011, con 2565 punti Elo."}
{"id": "5321258", "revid": "122620962", "url": "https://it.wikipedia.org/wiki?curid=5321258", "title": "Kenny Kadji", "text": ""}
{"id": "5321267", "revid": "287204", "url": "https://it.wikipedia.org/wiki?curid=5321267", "title": "Nenad Sulava", "text": ""}
{"id": "5321291", "revid": "797136", "url": "https://it.wikipedia.org/wiki?curid=5321291", "title": "Kwesi Appiah (calciatore 1990)", "text": "Carriera.\nNato in Inghilterra, Appiah cresce nelle giovanili dell'Ebbsfleet United, nel 2012 viene acquistato dal Crystal Palace, dove per\u00f2 colleziona pochissime presenze ma viene mandato in prestito in diverse squadre nelle serie minori inglesi.\nDal 2015 fa parte della nazionale di calcio ghanese con cui ha partecipato alla Coppa d'Africa 2015 (conclusa al secondo posto). In questa competizione giunge al secondo posto e viene premiato con il premio fair play."}
{"id": "5321295", "revid": "1543377", "url": "https://it.wikipedia.org/wiki?curid=5321295", "title": "Giovanni Caccamo (cantante)", "text": "Scoperto da Franco Battiato, \u00e8 divenuto noto per aver vinto tra le nuove proposte il Festival di Sanremo 2015 con il brano \"Ritorner\u00f2 da te\", scritto da lui stesso, e per essere giunto al terzo posto al Festival di Sanremo 2016 nella categoria Big con il brano \"Via da qui\", cantato insieme a Deborah Iurato.\nBiografia.\nPrimi anni.\nDopo la maturit\u00e0 presso il Liceo Scientifico Statale E. Fermi di Ragusa, si iscrive alla Facolt\u00e0 di Architettura al Politecnico di Milano. Parallelamente, nel 2009 inizia la sua esperienza in Rai nel cast del programma \"Music Gate\", prodotto da Rai Ragazzi e Antoniano.\nAlla fine del 2011 con il brano \"Mezze verit\u00e0\", arriva tra i 60 finalisti di Sanremo Social, selezione per entrare nella categoria \"Nuove Proposte\" della 62\u00aa edizione del Festival di Sanremo.\nNell'estate del 2012 incontra Franco Battiato che lo sceglie per aprire i concerti del suo tour \"Apriti Sesamo\" e delle date speciali Franco Battiato feat. Antony and the Johnsons.\nIl 15 agosto 2013 pubblica il suo primo singolo \"L'indifferenza\", prodotto da Franco Battiato e Pino Pinaxa Pischetola. Dal novembre dello stesso anno parte il tour \"Live at Home\" che lo vede esibirsi al pianoforte in diverse abitazioni private d'Italia ed Europa. L'iniziativa \u00e8 ripresa a marzo 2015 per anticipare il tour ufficiale \"Qui per te\". Nel frattempo \u00e8 spesso ospite all\"'Edicola Fiore\" e a \"Fuori Programma\", programmi di Fiorello.\n\"Qui per te\".\nNell'ottobre 2014 firma un contratto discografico con Sugar Music.\nNel 2015 partecipa alla 65\u00aa edizione del Festival della Canzone Italiana di Sanremo e vince nella sezione \"Nuove Proposte\" con il brano \"Ritorner\u00f2 da te\"; inoltre vince il \"Premio della critica \"Mia Martini\"\", il \"Premio \"Emanuele Luzzati\"\" e il \"Premio Sala Stampa \"Lucio Dalla\" (Sala Stampa Radio-TV)\".\nPer Malika Ayane firma la musica di \"Adesso e qui (nostalgico presente)\", brano che vince il \"Premio della critica \"Mia Martini\" e si piazza terzo a Sanremo. Intanto esce il suo primo lavoro discografico \"Qui per te\"\" che vanta l'importante collaborazione con Franco Battiato per il brano \"Satelliti nell'aria\". Il 27 marzo viene estratto come secondo singolo \"Oltre l'estasi\".\nIl 28 aprile \u00e8 stato ospite al concerto di Biagio Antonacci al Mediolanum Forum di Assago in occasione della tappa del tour \"Palco Antonacci 2014 / L'amore comporta Tour 2014-2015\". A giugno il cantante partecipa alla Summer Festival 2015 con il brano \"Distante dal tempo\", ottenendo una nomination per il \"Premio RTL 102.5 - Canzone dell'estate\". A settembre dello stesso anno presta la voce nella versione italiana del cortometraggio Pixar \"Lava\", che anticipa il film \"Inside Out\", assieme alla cantante Malika Ayane.\n\u00c8 autore del singolo \"Da sola\" di Deborah Iurato, presentato all'arena di Verona in occasione dei Wind Music Awards 2015. Con Francesca Michielin e Federica Abbate firma \"Tutto questo vento\" nell'album di20. Per Emma Marrone scrive \"Finalmente\" insieme ad Alessandra Flora per l'album Adesso.\n\"Non siamo soli\".\nIl 13 dicembre 2015 viene annunciata la sua partecipazione alla 66\u00aa edizione del Festival di Sanremo nella sezione \"Big\", insieme alla cantante Deborah Iurato con il brano \"Via da qui\", con il quale si classificano terzi. Pubblica il suo secondo album \"Non siamo soli\".\nDal 10 aprile 2016 debutta come speaker radiofonico su Rai Radio 2 insieme a Caterina Caselli nel programma \"Nessuno mi pu\u00f2 giudicare - Testa a testa\", un viaggio negli ultimi cinquant'anni di musica italiana. Il 15 aprile esce in radio il singolo \"Non siamo soli\", tratto dall'album omonimo.\nIl 6 giugno 2016 \u00e8 uno dei protagonisti dei Wind Music Awards all'Arena di Verona, programma condotto da Carlo Conti e Vanessa Incontrada in diretta su Rai 1, interpretando in chiave acustica piano e voce il brano \"Via da qui\". Il 26 luglio 2016 \u00e8 uno degli artisti di \"Music for Mercy\", evento che ha celebrato il Giubileo della Misericordia al Foro Romano. Il 10 novembre 2016 viene pubblicato per Rizzoli il suo primo romanzo epistolare \"Dialogo con mia madre\", singolare carteggio tra Giovanni e la madre, alla scoperta di verit\u00e0, vissuti ed emozioni.\nDal 19 novembre al 10 dicembre 2016, ha condotto insieme a Francesca Fialdini, la 59\u00aa edizione dello \"Zecchino d'Oro\", in diretta tutti i sabati su Rai 1.\nIl 14 gennaio 2017 \u00e8 stato nominato Ambasciatore Unesco Giovani, mentre a ottobre dello stesso anno \u00e8 divenuto tutor nella scuola di \"Amici di Maria De Filippi\".\n\"Eterno\".\nNel 2018 Caccamo ha preso parte alla 68\u00aa edizione del Festival di Sanremo con il brano \"Eterno\", classificandosi decimo. Il brano ha anticipato la pubblicazione del suo terzo album in studio, intitolato anch'esso \"Eterno\". Il disco contiene anche \"Puoi fidarti di me\", brano scelto come tema principale della colonna sonora del film \"Puoi baciare lo sposo\" di Alessandro Genovesi. Il 6 ottobre dello stesso anno ha cantato per papa Francesco presso la Sala Nervi di Citt\u00e0 del Vaticano, in occasione del Sinodo dei Giovani.\nNel 2019 \u00e8 tornato al Festival di Sanremo in qualit\u00e0 di artista ospite nella terza serata con Patty Pravo. Nell'estate dello stesso anno \u00e8 stato nominato Advocate della Andrea Bocelli Foundation.\nIl 26 aprile 2020 ha rappresentato l'Italia al Festival \"Pathway to Paris: Earth Day 50\", al quale hanno presenziato anche altri artisti, tra cui Michael Stipe dei R.E.M., Patti Smith, Johnny Depp, Flea dei Red Hot Chili Peppers, Cat Power e Ben Harper.\n\"Parola\".\nNel 2021 esce \u201cParola\u201d, il quarto album di inediti, con la partecipazione di: Willem Dafoe, Patti Smith, Jesse Paris Smith, Liliana Segre, Aleida Guevara, Michele Placido, Beppe Fiorello e una registrazione d\u2019archivio di Andrea Camilleri. \nUn progetto che mette al centro l\u2019importanza della parola, dialogo intergenerazionale tra anime e voci, suoni acustici ed elettronica. Ognuno dei sette brani dell\u2019album \u00e8 ispirato ad un testo di letteratura italiana, straniera o contemporanea e preceduto da un\u2019introduzione strumentale nella quale una voce d\u2019eccezione, legge il testo che l\u2019ha ispirato. La produzione dell\u2019album \u00e8 stata curata da Caccamo insieme a Leonardo Milani.\nNell\u2019estate 2021 Giovanni Caccamo \u00e8 in tour con Michele Placido per \u201cAnteprima Parola Tour\u201d, un viaggio tra canzoni e poesia."}
{"id": "5321302", "revid": "830939", "url": "https://it.wikipedia.org/wiki?curid=5321302", "title": "Epimeleti", "text": ""}
{"id": "5321303", "revid": "1123217", "url": "https://it.wikipedia.org/wiki?curid=5321303", "title": "Jacob Christian Schaeffer", "text": ""}
{"id": "5321305", "revid": "805244", "url": "https://it.wikipedia.org/wiki?curid=5321305", "title": "Theo Aggelopoulos", "text": ""}
{"id": "5321311", "revid": "203463", "url": "https://it.wikipedia.org/wiki?curid=5321311", "title": "Magesh Panchanathan", "text": "Ha conseguito il titolo di Grande maestro nel 2006, all'et\u00e0 di 23 anni.\nPrincipali risultati.\nGioca online sull'Internet Chess Club con il nickname \"Thamizhan\".\nNei primi anni 2000 ha ottenuto un Master presso l'Universit\u00e0 del Texas a Dallas.\nHa raggiunto il rating FIDE pi\u00f9 alto in settembre 2011, con 2.586 punti Elo."}
{"id": "5321324", "revid": "1745361", "url": "https://it.wikipedia.org/wiki?curid=5321324", "title": "Demiurgo (magistrato)", "text": "Il demiurgo () era un magistrato nell'Antica Grecia che affiancava il potere esecutivo.\nSembra che fossero particolarmente diffusi nell'area dorica, come affermano alcuni grammatici, ma alcuni storici sostengono il contrario, cio\u00e8 che \"non erano infrequenti nel Peloponneso ma non erano presenti spesso negli stati Dorici\". Esistevano infatti anche ad Elis e a Mantinea. Tuttavia, tra queste due citt\u00e0, c'erano delle differenze: a Mantinea i magistrati venivano chiamati (traslitterato in \"hoi demiurg\u00f2i k\u00e0i he bul\u00e9\", cio\u00e8 \"i demiurghi e il Consiglio\"), ad Elis (traslitterato in \"hoi demiurg\u00f2i k\u00e0i hoi t\u00e0 t\u00e9le \u00e9chontes k\u00e0i hoi hexak\u00f3sioi\", cio\u00e8 \"i demiurghi e i magistrati e i Seicento\"). L'istituzione di questa magistratura ad Elis avvenne dopo il rovesciamento dell'oligarchia, in una fase di semi-democrazia prima dell'avvento della democrazia vera e propria.\nInoltre erano presenti dei demiurghi anche nella lega achea, in cui affiancavano gli strateghi. A Corinto esistevano anche dei funzionari chiamati epidemiurghi che venivano inviati a controllare la colonia Potidea."}
{"id": "5321332", "revid": "838137", "url": "https://it.wikipedia.org/wiki?curid=5321332", "title": "Hieropoios", "text": "Lo hieropoios (, \"supervisori dei templi e dei riti sacri\") nell'antica Atene era il magistrato incaricato di supervisionare i sacrifici.\nAristotele li classific\u00f2 come tesorieri () e custodi () perch\u00e9 esercitavano un ruolo separato da quello dei sacerdoti; in una delle numerose iscrizioni che si riferiscono a loro, viene fatta una distinzione tra \u1f31\u03b5\u03c1\u1fc6\u03c2 e \u1f31\u03b5\u03c1\u03bf\u03c0\u03bf\u03b9\u03bf\u1f76; in un'altra iscrizione, gli hieropoioi vengono classificati, assieme ai boonai e agli epimeleti \u03c4\u03bf\u1fe6 \u1f10\u03bc\u03c0\u03bf\u03c1\u03af\u03bf\u03c5, tra coloro che gestivano il \u03b4\u03b5\u03c1\u03bc\u03b1\u03c4\u03b9\u03ba\u03cc\u03bd. Gli hieropoioi \u03ba\u03b1\u03c4\u1fbd \u1f10\u03bd\u03b9\u03b1\u03c5\u03c4\u1f78\u03bd erano un corpo di dieci magistrati nominati annualmente per sorteggio: il loro compito era compiere i sacrifici di stato in generale, compresi quelli delle feste quinquennali.\nDiversi grammatici affermano espressamente, citando Aristotele, che questi hieropoioi non compivano sacrifici per le Panatenee; questo per\u00f2 \u00e8 un errore, o comunque si riferisce a un periodo successivo: un'iscrizione del 410 a.C. riporta che durante le Panatenee 5114 dracme sono state pagate dal tesoro agli hieropoioi \u03ba\u03b1\u03c4\u1fbd \u1f10\u03bd\u03b9\u03b1\u03c5\u03c4\u03cc\u03bd per un'ecatombe.\nAlcuni hieropoioi venivano assegnati a particolari divinit\u00e0 e ai loro templi, mentre altri erano eletti per particolari celebrazioni. Sono questi ultimi, probabilmente, che sono chiamati \u1f10\u03c0\u03b9\u03bc\u03ae\u03bd\u03b9\u03bf\u03b9, in contrapposizione a quelli \u03ba\u03b1\u03c4\u1fbd \u1f10\u03bd\u03b9\u03b1\u03c5\u03c4\u03cc\u03bd. Demostene cita come alto onore per lui essere stato selezionato \"da tutti gli Ateniesi\" come uno dei tre hieropoioi \u03c4\u03b1\u1fd6\u03c2 \u03c3\u03b5\u03bc\u03bd\u03b1\u1fd6\u03c2 \u03b8\u03b5\u03b1\u1fd6\u03c2 (le \u03c3\u03b5\u03bc\u03bd\u03b1\u03af \u03b8\u03b5\u03b1\u03af sono le Erinni); in questo caso la nomina sembra essere stata fatta dall'Areopago.\nTra le feste indicate come celebrate dagli hieropoioi ci sono quelle di Apollo Delio e di Artemide Brauronia, di Bendis, di Asclepio e di \u1f08\u03b3\u03b1\u03b8\u1f74 \u03a4\u03cd\u03c7\u03b7 (Buona Sorte). Per quanto riguarda le loro funzioni, la menzione del \u03b4\u03b5\u03c1\u03bc\u03b1\u03c4\u03b9\u03ba\u1f78\u03bd dimostra che gli hieropoioi procuravano le vittime sacrificali usando i soldi votati per questo scopo e poi si occupavano di eliminarne le pelli; l'uccisione veniva probabilmente compiuta da sacerdoti inferiori, ma gli hieropoioi dovevano iniziare le cerimonie sacrificali (). Per questo motivo gli hieropoioi, pur essendo funzionari pubblici, a volte erano rappresentati dai grammatici come sacerdoti."}
{"id": "5321333", "revid": "830939", "url": "https://it.wikipedia.org/wiki?curid=5321333", "title": "Hieropoioi", "text": ""}
{"id": "5321336", "revid": "484362", "url": "https://it.wikipedia.org/wiki?curid=5321336", "title": "Aniceto Del Massa", "text": "Biografia.\nAutodidatta, personalit\u00e0 poliedrica, di difficile classificazione, anomala e trasversale nel panorama culturale italiano del Novecento, ha avuto una vita intensa, segnata da molteplici interessi: letteratura, arte, filosofia, politica, astrologia ed esoterismo neopitagorico, studi sulla razza. Ha attraversato il futurismo, il fascismo, sviluppando teorie in alcuni casi prossime al pensiero anarchico, con molti contatti con la figura di Julius Evola, del quale fu amico e collaboratore.\nDopo essersi arruolato come Sottotenente di complemento ai primi del 1917, alla fine della guerra si iscrive all'Accademia di Belle Arti. Qui prima aderisce al futurismo, poi ai moti fascisti.\nA partire dal 1920 ha studiato le opere di Rudolf Steiner, mantenendo una costante adesione al movimento antroposofico nel corso della sua vita. \nMediante la frequentazione di Giorgio de Chirico, entra nell'ambiente spiritualista italiano, partecipa ad alcune sedute spiritiche fatte presso un circolo spiritico toscano denominato \"Veritas\"; indi aderisce, neopitagorico, alla Schola Italica di Armentano e Reghini. Riguardo alle sue esperienze di tipo metapsichico, ci lascia, nei suoi appunti, queste interessanti note:\"\u00e8 ben difficile quando si evocano forze spirituali non per via diretta ma con l'aiuto di un medium, non cadere in bal\u00eca di ci\u00f2 che non si conosce; cos\u00ec, poi, subentra, la diffidenza per tutto e tutti. Quando in modo particolare codeste forze entrano nei casi della nostra vita privata occorre star bene con gli occhi aperti perch\u00e9 possono accadere dei veri e propri disastri. Lo spiritismo non \u00e8 un metodo e come via sarebbe troppo facile\".\nNel 1924 collabora al mensile di studi iniziatici \"Atan\u00f2r\", diretto da Arturo Reghini, sul quale pubblica tre recensioni e un articolo di argomento pitagorico intitolato \"Palingenesi e reincarnazione\". Sulla stessa rivista, cui Reghini cambia il nome che div\u00e8nta \"Ignis\", pubblica, nel 1925, un altro articolo sullo stesso argomento, dal titolo\"Il Pitagorismo di fronte alla Scienza Occidentale\". Il metodo di lavoro \u00e8 quello che Reghini indica a Del Massa in questi termini: \"i collaboratori di Atan\u00f2r non sono degli specialisti di occultismo nel senso che a questo termine viene dato dai pi\u00f9 ma studiosi e ricercatori i quali, anzich\u00e9 rifuggire da ci\u00f2 che \u00e8 scienza e ricerca attuale, si son proposti di mettere sullo stesso piano delle altre la scienza occulta\" (cfr:\"Pagine Esoteriche\" di Del Massa) \nAmico di Arturo Reghini, ader\u00ec al Gruppo di Ur e alla rivista che ne fu esteriore espressione, ma non con lo pseudonimo di \"Sagittario\", come si \u00e8 ipotizzato . Le sue posizioni si inquadrano nell'ambito di una cultura aristocratica in chiave spirituale, che punta a reinterpretare la realt\u00e0. \nA partire dal 1928 comincia la lunga collaborazione al quotidiano \"La Nazione\", ove per decenni si occuper\u00e0 di letteratura e d'arte. \nAl crollo del regime, nel 1943 dal fronte polacco torna in Italia: bench\u00e9 sia sempre stato visto con sospetto, in ambito fascista, per le sue idee non ortodosse anzi del tutto autonome, partecipa alla Repubblica Sociale Italiana, col ruolo di dirigente del controspionaggio. Di questo periodo la sua partecipazione alla campagna antisemita: vedi l'opera\" Razzismo Ebraismo\" (Mondadori, 1944); con Evola, fra gli altri, auspica, senza risolvere a tema di considerazione, un'interpretazione non materialista del concetto di razza. \nAl termine della seconda Guerra Mondiale, viene sottoposto a breve carcere: uscitone si dedica soprattutto alla critica d'arte, raccoglie le sue riflessioni estetiche in vari libri. Dirige, dal 1952 al 1961, la Terza Pagina del \"Secolo d'Italia\", al quale procura la collaborazione di Julius Evola e di Attilio Mordini, frequenta parecchio Ezra Pound, conosciuto durante l'ultima Guerra e con lui avvia un lungo dialogo epistolare: lettere oggi in fase di studio."}
{"id": "5321337", "revid": "1123126", "url": "https://it.wikipedia.org/wiki?curid=5321337", "title": "San Romano martire (titolo cardinalizio)", "text": ""}
{"id": "5321339", "revid": "1005847", "url": "https://it.wikipedia.org/wiki?curid=5321339", "title": "Ferdinand Marcos Jr.", "text": "\u00c8 il secondogenito e unico figlio maschio di Ferdinand Marcos, Presidente delle Filippine dal 1965 al 1986, e dell'ex Fist Lady Imelda Marcos.\nHa frequentato l'Universit\u00e0 di Oxford, ottenendo un diploma speciale in scienze sociali, e successivamente la Wharton School, dovendo per\u00f2 interrompere i suoi studi per via della sua elezione a Vicegovernatore della provincia di Ilocos Norte nel 1980. Dal 1983 al 1986 \u00e8 stato eletto governatore della medesima regione, essendo tuttavia costretto ad abbandonare il paese nel febbraio 1986, assieme all'intera famiglia, per via della rivoluzione del Rosario.\nDopo la prima rivoluzione EDSA ed il ritorno dei Marcos nelle Filippine nei primi anni novanta, \u00e8 stato eletto nella Camera dei rappresentanti per il secondo distretto di Ilocos Norte, occupando la posizione dal 1992 al 1995. A seguito della mancata elezione al Senato nel 1995, si \u00e8 candidato nuovamente Governatore di Ilocos Norte, ricoprendo tale carica per tre mandati consecutivi, dal 1998 al 2007. Nel medesimo anno \u00e8 stato eletto per la seconda volta alla Camera dei rappresentanti. Nella sua lunga esperienza come politico locale ha favorito la costruzione di numerose infrastrutture nella provincia, tra cui il parco eolico di Bangui.\n\u00c8 stato quindi eletto senatore delle Filippine nel maggio 2010, classificandosi settimo. Il successo al Senato, nonch\u00e9 gli impegni di responsabilit\u00e0 in ambito politico e la gestione di diversi comitati, ha gradualmente accresciuto la sua visibilit\u00e0, ed il 5 ottobre 2015 ha annunciato ufficialmente la propria candidatura come vicepresidente delle Filippine per le elezioni del 2016. Bench\u00e9 favorito per la vittoria, ne \u00e8 uscito sconfitto a seguito di un testa a testa estremamente serrato con la candidata liberale Leni Robredo.\nBiografia.\nLe origini e l'infanzia.\nNacque a Manila il 13 settembre 1957, secondo figlio dell'ex Presidente delle Filippine Ferdinand Marcos (Sarrat, 1917 \u2013 Honolulu, 1989) e della moglie Imelda Romu\u00e1ldez (Manila, 1929). Unico figlio maschio della coppia, nacque solamente due giorni dopo il 40\u00ba compleanno del padre, il quale si apprestava a terminare il terzo mandato al Congresso. Oltre a Ferdinand Jr., il matrimonio produsse le figlie Imee (Mandaluyong, 1955) ed Irene (Manila, 1960).\nApparve nel film biografico sul padre, \"Iginuhit ng Tadhana\", interpretando s\u00e9 stesso, con Vilma Santos nel ruolo della sorella Imee, Luis Gonzales nei panni di Ferdinand Sr. e Gloria Romero in quello della madre Imelda. La pellicola usc\u00ec poco prima delle elezioni presidenziali del 1965, le quali videro Marcos vincitore.\nDa piccolo, Ferdinand Sr. gli assegn\u00f2 il soprannome \u201cBumbong\u201d (in tagalog il termine indica un contenitore cilindrico di bamb\u00f9 che si trasporta sulla schiena) per la tendenza del bambino nell'aggrapparsi sulle sue spalle. Tale nomignolo, trasformatosi con gli anni in Bongbong, lo avrebbe accompagnato per tutta la vita. Con il padre, che ebbe certamente un influsso considerevole sulla sua formazione intellettuale, Bongbong sar\u00e0 sempre legato da vincoli di affetto e di stima.\nFrequent\u00f2 la scuola materna di Institucion Tereciana, nella citt\u00e0 Quezon, dal 1962 al 1963, per poi proseguire la sua istruzione al La Salle Greenhills dal 1963 al 1974. Su volont\u00e0 del padre, termin\u00f2 la propria istruzione secondaria al Worth School, in Inghilterra, che frequent\u00f2 dal 1970 al 1974. Dal 1975 al 1978 studi\u00f2 all'Universit\u00e0 di Oxford, ottenendo un diploma speciale in scienze sociali. Dal 1979 al 1981 segu\u00ec un master in business administration presso la Wharton School dell'Universit\u00e0 della Pennsylvania, senza per\u00f2 riuscire a completare il programma n\u00e9 a conseguire il diploma per via del suo ingresso in politica nel 1980.\nPrime esperienze in politica e la rivoluzione EDSA (1980\u20131986).\nEra in procinto di terminare i suoi studi alla Wharton School quando nel 1980, all'et\u00e0 di 23 anni, fu eletto come Vicegovernatore di Ilocos Norte, incarico che mantenne fino al 1983. Lo stesso anno guid\u00f2 un gruppo di giovani filippini ad una visita diplomatica di 10 giorni in Cina per celebrare il decimo anniversario delle relazioni tra i due paesi. Al termine del suo mandato sostitu\u00ec la zia Elizabeth Marcos-Keon nelle vesti di Governatore di Ilocos Norte, posizione che ricopr\u00ec sino al 25 febbraio 1986, quando il padre fu rimosso dalla presidenza a causa della rivoluzione del Rosario. Durante la crisi, Ferdinand Jr. ricevette l'ordine da parte del padre di difendere il palazzo del Malaca\u00f1ang da un possibile attacco delle truppe del RAM, che tuttavia non si concretizz\u00f2. Lo stesso giorno, assieme agli altri membri della famiglia, si rec\u00f2 in esilio forzato per le Hawaii.\nSecondo alcune teorie, nel processo di fuga dal palazzo del Malaca\u00f1ang, il Presidente Marcos sarebbe ingannato dagli Stati Uniti: egli avrebbe infatti accettato di abbandonare la capitale credendo che gli aerei americani lo avrebbero portato nella sua regione natia di Ilocos Norte, al riparo dalle proteste. Sempre secondo queste teorie, il Presidente Ronald Reagan e l'Ambasciata statunitense sarebbero stati complici dell'inganno. A supporto di tali affermazioni ci fu la testimonianza del colonnello Arturo Aruiza, aiutante di Marcos per diversi anni che lo segu\u00ec nel suo esilio per le Hawaii. Aruiza afferm\u00f2 che il 25 febbraio 1986, una volta arrivati all'aeroporto di Clark, il maggior generale Gordon Williams ed il brigadier generale Theodore Allen discussero con i Marcos i piani di riportare la famiglia nella regione di Ilocos Norte. Tuttavia, una presunta minaccia di attacco da parte di ribelli comunisti presenti nelle vicinanze port\u00f2 ad annullare la partenza dei Marcos per Ilocos programmata per la mattinata seguente; la sera del 25 febbraio l'ambasciatore statunitense Stephen Bosworth ordin\u00f2 il trasporto della famiglia Marcos a Guam, su ordine di Corazon Aquino. Diversi politici sostenitori della Aquino, come i senatori Rene Saguisag ed Aquilino Pimentel, confermarono il rifiuto del Presidente delle Filippine alla richiesta di Bosworth di trasportare la famiglia Marcos ad Ilocos. Tale episodio port\u00f2 Ferdinand Jr. e i sostenitori dell'ex Capo di Stato ad affermare che quest'ultimo non fugg\u00ec dalle Filippine, ma fu bens\u00ec \"rapito\" dalle forze statunitensi e rimosso dalla carica senza il proprio consenso.\nNelle Hawaii, Ferdinand Jr. si prese cura dei propri genitori, che trovarono un'abitazione a Honolulu. I coniugi Marcos affrontarono numerose accuse di corruzione negli anni successivi, ma non furono mai giudicati colpevoli. Il 28 settembre 1989 il padre Ferdinand mor\u00ec a seguito dell'aggravarsi delle sue precarie condizioni di salute e dei problemi ai reni e ai polmoni, che gli causarono un fatale arresto cardiaco. Assieme alla madre Imelda, Ferdinand Jr. intraprese una lunga battaglia con il governo di Corazon Aquino per permettere la sepoltura delle spoglie dell'ex Presidente in suolo filippino.\nIl ritorno dall'esilio e l'elezione alla Camera dei rappresentanti (1992\u20131995).\nSotto grande pressione popolare, il governo Aquino acconsent\u00ec il ritorno dei Marcos. Bongbong Marcos fu tra i primi membri della sua famiglia a ritornare nelle Filippine nel 1991. Nonostante la rivolta popolare i Marcos godevano ancora di una discreta notoriet\u00e0 tra il popolo, anche se Ferdinand Jr. inizialmente fu restio nel tornare in politica. Tuttavia cambi\u00f2 idea e nel maggio 1992 fu eletto nella Camera dei rappresentanti per la provincia di Ilocos Norte. Dichiar\u00f2 di aver scelto di servire la provincia natia del padre in segno di riconoscenza, poich\u00e9 molti ilocani avevano aiutato la famiglia Marcos durante gli anni in esilio.\nLa candidatura al Senato del 1995.\nNel 1994 dichiar\u00f2 la propria candidatura per le elezioni del Senato, previste per il mese di maggio del 1995. Le elezioni videro un dominio del partito Lakas-Laban (sostenitore del Presidente Fidel Valdez Ramos) e Marcos, candidato del KBL, si classific\u00f2 sedicesimo con 8.168.768 voti, a meno di un milione di consensi dall'ultimo posto disponibile ottenuto da Nikki Coseteng (8.700.278).\nSeconda esperienza da Governatore e ritorno alla Camera dei rappresentanti (1998\u20132010).\nDopo il tentato ingresso nel Senato, Marcus fu nuovamente eletto Governatore della provincia di Ilocos Norte nel 1998, quando sconfisse alle elezioni Roque Ablan Jr., uno stretto amico del padre. Manterr\u00e0 questo incarico per tre mandati consecutivi, sino al 30 giugno 2007. Durante il suo periodo da Governatore, Marcos trasform\u00f2 Ilocos Norte in una provincia di prima classe e dalla fama internazionale, mettendo in mostra le sue mete naturali e culturali. Il figlio dell'ex Presidente favor\u00ec inoltre la costruzione di numerose infrastrutture tra cui il parco eolico di Bangui, che funge da fonte di energia alternativa non solo per Ilocos Norte ma anche per altre regioni di Luzon.\nNel maggio 2007 fu eletto rappresentante congressuale per la provincia di Ilocos Norte, in sostituzione della sorella Imee.\nLa candidatura e l'elezione al Senato del 2010.\nIl 20 novembre 2009 il KBL forgi\u00f2 un'alleanza con il Partito Nazionalista (NP) per sostenere le candidature di Marcos e Manny Villar, rispettivamente per il Senato e per la Presidenza. Attraverso quest'alleanza, Marcos divenne ufficialmente un candidato dell'NP. Ci\u00f2 nonostante si verificarono ben presto dissidi interni fra i due partiti, ed il figlio dell'ex Presidente fu ufficialmente rimosso dal KBL solamente tre giorni dopo. Conseguentemente, l'NP sciolse la propria alleanza con il KBL per via di tali incomprensioni, e Marcos ne divenne ufficialmente membro a tutti gli effetti.\nAlle elezioni per il Senato, si classific\u00f2 settimo con 13.169.634 voti. Prest\u00f2 giuramento il 30 giugno 2010.\n15\u00ba Congresso (2010\u20132013).\nNel 15\u00ba Congresso (2010\u20132013), Marcos fu autore di 34 proposte di legge e co-autore di altre 17, 7 delle quali furono promulgate. Tra queste vi furono la legge sull'alcol alla guida, quella contro il crimine informatico e quella sull'assicurazione contro le malattie.\nDurante il controverso \"impeachment\" del giudice capo Renato Corona, fu uno dei tre Senatori \u2013 assieme ai veterani colleghi Miriam Defensor-Santiago e Joker Arroyo \u2013 a votare contro la sua destituzione. Tuttavia, ci\u00f2 non bast\u00f2 per evitarne la rimozione forzata su volont\u00e0 del Presidente Benigno Aquino III.\n16\u00ba Congresso (2013\u20132016).\nDimostratosi contrario subito alla legge fondamentale sul Bangsamoro (in inglese \"Bangsamoro Basic Law\" o BBL), Marcos svolse un ruolo attivo nello sforzo del Senato per apportare emendamenti alla proposta di legge ed assicurarne la correttezza. In quanto capo del Comitato per il governo locale, il senatore rifiut\u00f2 il disegno di legge nella sua forma originale e si propose di ideare una sua variazione, che pensava \"sarebbe andata bene per tutti\". Nel maggio 2015 fu uno dei 12 senatori a dichiarare la legge sul Bangsamoro proposta del governo come incostituzionale. L'opinione della Camera alta in merito al \"Bangsamoro Basic Law\" risultava infatti in netto contrasto con quella della Camera dei rappresentanti, quest'ultima composta per oltre un terzo da esponenti del Partito Liberale. La versione sostitutiva ideata da Marcos, chiamata \"Legge fondamentale per la Regione Autonoma del Bangsamoro\" (in inglese \"Basic Law of the Bangsamoro Autonomous Region\" o BLBAR), fu presentata ufficialmente il 10 agosto 2015. Tuttavia neanche la BLBAR fu esente da contestazioni, soprattutto da parte dei pi\u00f9 convinti sostenitori del BBL come il rappresentante congressuale per Cagayan de Oro Rufus Rodriguez.\nA seguito della strage di Mamasapano del gennaio 2015, fu uno dei maggiori critici riguardo alla gestione dell'incidente da parte dell'amministrazione di Benigno Aquino III. Il 29 gennaio fu tra i politici che accolsero personalmente l'arrivo delle salme dei soldati caduti al Villamor Airbase. L'assenza del Capo di Stato alla commemorazione caus\u00f2 intanto sdegno in gran parte della popolazione. Il 17 marzo 2015, due mesi dopo la strage di Mamasapano, Marcos fu uno dei 20 senatori ad attribuire la responsabilit\u00e0 dei fatti ad Aquino.\nNel luglio 2015 richiese un'investigazione nel Senato per indagare riguardo l'importazione nel paese di numerosi container, contenenti rifiuti e provenienti dal Canada, da parte del governo Aquino. Ventisei di questi container furono trasportati in una propriet\u00e0 privata nella provincia di Tarlac, regione natia del Capo di Stato.\nSul finire dell'anno presiedette al Senato un'investigazione sullo scandalo del \"laglag-bala\" all'Aeroporto di Manila, racket in cui gli addetti ai bagagli e presumibilmente membri della sicurezza erano sospettati di inserire proiettili nei bagagli dei viaggiatori per ricattarli. Marcos richiese con insistenza la rimozione dalla carica di Jos\u00e9 Angel Honrado, cugino di Benigno Aquino e general manager dell'aeroporto, il quale defin\u00ec \"incompetente\" ed al quale attribu\u00ec la responsabilit\u00e0 degli incidenti. Le sue pretese tuttavia non furono ascoltate dal governo, che decise di non prendere alcun provvedimento al riguardo.\nCampagna per la vicepresidenza del 2016.\nCon l'avvicinarsi delle elezioni del 2016, si vennero a creare gruppi di sostenitori, nonch\u00e9 coalizioni politiche, per sostenere la candidatura a Presidente di Marcos. Il figlio dell'ex Presidente, tuttavia, afferm\u00f2 di volersi concentrare sul proprio lavoro al Senato e defin\u00ec le speculazioni riguardo ai suoi piani futuri come \"premature\". Il sostegno nei suoi confronti, in particolare nella parte settentrionale del paese, fece rinascere il cosiddetto \"nord solido\" (\"Solid North\"). Marcos era infatti considerato uno dei candidati pi\u00f9 papabili per la massima carica politica. Durante un concerto nella regione di Ilocos Norte, il celebre cantante filippino Victor Wood lo sollecit\u00f2 in proposito: \"\u00abNon c'\u00e8 pi\u00f9 ombra di dubbio, questa \u00e8 l'ora di Bongbong Marcos!\u00bb.\"\nNell'agosto 2015 Marcos partecip\u00f2 alla trasmissione televisiva \"Headstart\" ed ammise per la prima volta di star pensando a una candidatura, dichiarando che le buone opinioni riguardo l'amministrazione del padre ed il senso di nostalgia collettivo erano ci\u00f2 che lo stavano facendo riflettere. Il 5 ottobre 2015, dopo diversi mesi di riflessioni ed incontri con vari politici del paese, annunci\u00f2 sul servizio di rete sociale Facebook l'intenzione di candidarsi alla vicepresidenza delle Filippine. Forte della sua pluridecennale esperienza di uomo politico, nel suo messaggio dichiar\u00f2 di voler mettere la sua fortuna politica nelle mani del popolo filippino. Marcos aveva ricevuto l'invito da parte di Jejomar Binay, noto oppositore durante l'amministrazione di suo padre, a divenire suo vicepresidente, ma rifiut\u00f2 per via delle loro diverse ideologie politiche. Allo stesso tempo il Senatore dichiar\u00f2 il suo supporto per la candidatura a Presidente dell'amico Rodrigo Duterte, sindaco della citt\u00e0 di Davao.\nAnnunci\u00f2 formalmente la sua candidatura a vicepresidente il 10 ottobre, tramite un discorso al Puerta Real Garden di Intramuros, davanti a centinaia di sostenitori e personalit\u00e0 politiche che avevano espresso il proprio supporto per il Senatore, tra cui l'ex Presidente Joseph Estrada, Juan Ponce Enrile ed il sindaco di Mandaluyong Benhur Abalos. Nel suo comunicato Marcos critic\u00f2 la gestione del governo riguardo ai numerosi disagi legati a criminalit\u00e0, economia, istruzione, agricoltura, trasporti pubblici ed infrastrutture, nonch\u00e9 sulle dispute territoriali con la Cina ed incidenti recenti come il conflitto di Zamboanga, il tifone Haiyan, la strage di Mamasapano e l'importazione di rifiuti dal Canada. Divenne pertanto il quinto candidato alla posizione dopo i precedenti annunci di Francis Escudero, Alan Peter Cayetano, Antonio Trillanes e Leni Robredo. Present\u00f2 il proprio certificato di candidatura il 13 ottobre: non avendo ottenuto il supporto da parte del Partito Nazionalista, si iscrisse come candidato indipendente. Nel medesimo giorno la Senatrice Miriam Defensor-Santiago annunci\u00f2 la propria candidatura alla presidenza del paese, dichiarando inoltre di aver gi\u00e0 scelto un suo vice ma senza indicarne il nome. Il 15 ottobre la Santiago conferm\u00f2 il suo tandem con Marcos.\nMarcos e la Santiago iniziarono la propria campagna elettorale il 9 febbraio 2016, partendo proprio dalla cittadina di Batac, Ilocos Norte, rimasta legata alla famiglia del Senatore. Durante un suo discorso alla folla, Marcos disse che un paese unito e compatto sarebbe stata la chiave per il raggiungimento di un futuro radioso. Chiam\u00f2 la sua campagna con il nome di Unity Caravan, per sottolineare come una \"nazione unita spiritualmente e politicamente\" fosse l'unica soluzione per uscire dalla povert\u00e0.\nSe il paese era stato ornato di un ingente quantitativo di scandali di corruttela e malversazione, molti dei quali degni di attenzione giudiziaria, Marcos restava relativamente nitido quanto a correttezza di gestione politica. Effettu\u00f2 una campagna elettorale impegnativa e si interess\u00f2 soprattutto ai problemi dell'agricoltura, della disoccupazione e delle infrastrutture. Nel corso del suo Unity Caravan, fu uno dei pochi candidati ad aver raccolto attestazioni di stima ed appoggio anche da parte di molti che si riconoscevano in ideali politici differenti; ci\u00f2 nonostante vi furono anche pareri molto critici \u2013 soprattutto da parte del Partito Liberale e di gruppi di estrema sinistra \u2013 che continuavano ad accostare il suo nome alle accuse di corruzione nei confronti dei Marcos ed al periodo della legge marziale nell'arcipelago. Sotto quest'ultimo aspetto, in particolare, Marcos fu bersaglio di numerosi attacchi propagandistici da parte del Presidente Benigno Aquino III e dei suoi sostenitori, i quali richiedevano le scuse ufficiali del Senatore per le azioni compiute dal padre durante la sua Presidenza. Marcos rispose fermamente a tali richieste dicendo che in caso di necessit\u00e0 era pronto a scusarsi in qualsiasi momento, ma solo \"per i propri errori e non per quelli di altre persone\". Generarono inoltre scalpore le parole di Aquino, che si dichiar\u00f2 \"pronto a tutto pur di imperire una vittoria di Marcos\".\nDopo essersi cimentato in una serie di sortite ed aver ricevuto buona accoglienza in quasi tutto il paese, il 5 maggio Marcos concluse ufficialmente la sua campagna elettorale con un comizio presso la citt\u00e0 di Mandaluyong. Il Senatore, tra i favoriti per la vittoria, dichiar\u00f2 di voler dare un forte segnale di rinnovamento e di voler diffondere un messaggio di unit\u00e0 e progresso al popolo. L'evento, al quale assistettero migliaia di sostenitori, fu ospitato dal sindaco della citt\u00e0 Benhur Abalos.\nLe elezioni furono seguite con attenzione ed apprensione in tutto l'arcipelago: non mancarono le tensioni e le accuse di brogli elettorali. Il conteggio ufficiale dei voti venne effettuato come da tradizione dal Congresso, dal 25 al 27 maggio. Dopo un testa a testa estremamente serrato con la candidata liberale Leni Robredo, Marcos ne usc\u00ec sconfitto di pochissimo, ricevendo 14.155.344 voti contro i 14.418.817 dell'avversaria. L'elevato numero di sottovoti per la carica di Vicepresidente, pari a quasi quattro milioni, port\u00f2 il Senatore a mettere in discussione la legittimit\u00e0 dei risultati. Il 29 giugno present\u00f2 ufficialmente alla Corte Suprema una denuncia di brogli elettorali, in cui chiedeva anche un riconteggio dei voti nelle province sospettate di aver manomesso i risultati ufficiali. Il 16 febbraio 2021, a seguito di un lungo iter giudiziario che incluse il riconteggio dei voti per la carica di vicepresidente, la Corte suprema filippina rigett\u00f2 ufficialmente il ricorso presentato da Marcos quasi cinque anni prima.\nPosizioni politiche.\n\u00c8 sempre stato uno strenuo difensore delle politiche volute dal padre durante l'amministrazione Marcos.\nSi \u00e8 contraddistinto inoltre per il suo impegno nella protezione dei diritti degli \"Overseas Filipino Workers\" o OFW (nome con il quale si identificano i lavoratori filippini emigrati nel mondo), proponendo tra l'altro la creazione di un dipartimento avente il compito di risolvere i loro problemi e di promuovere i loro interessi.\nVita privata.\n\u00c8 sposato con l'avvocata Mary Louise Cacho Araneta, dalla quale ha avuto i figli: Ferdinand Alexander III detto Sandro (1994), Joseph Simon (1995) e William Vincent (1997)."}
{"id": "5321342", "revid": "300067", "url": "https://it.wikipedia.org/wiki?curid=5321342", "title": "Visalia (California)", "text": ""}
{"id": "5321344", "revid": "838137", "url": "https://it.wikipedia.org/wiki?curid=5321344", "title": "Antigrafo (antica Grecia)", "text": "L'antigrafo () nell'antica Grecia era un magistrato incaricato di controllare le finanze pubbliche.\nGli antigrafi svolgevano controlli sulla gestione dei fondi pubblici, molto importanti nell'antichit\u00e0; gli Ateniesi, diffidando dell'onest\u00e0 delle istituzioni, spesso cercarono sicurezze moltiplicando tali controlli: una regola del sistema finanziario ateniese prescriveva che ovunque ci fosse un pubblico ufficiale incaricato della transazione di denaro vi fosse al suo fianco un antigrafo per vigilare e tenere una doppia contabilit\u00e0. \u00c8 stata verificata l'esistenza di un antigrafo per ogni demo e si sa che anche i generali, nelle azioni militari, erano soggetti ai controlli degli antigrafi. Anche gli amministratori dei fondi sacri, come i tamiai o i tesorieri di Delo, erano controllati in modo analogo.\nDue tipi di antigrafo erano particolarmente importanti l'\"antigrafo del governo\" e l'\"antigrafo della Boul\u00e9\". Il compito del primo era di controllare le spese del tesoro pubblico () e dichiarare le entrate delle persone in ogni pritania, in modo da controllare gli apodectai. L'antigrafo, secondo Eschine, era anticamente eletto per cheirotonia. Eschine prosegue affermando che gli Ateniesi avevano riposto cos\u00ec tanto la loro fiducia in Eubulo da riunire gli uffici dell'antigrafo e dell'apodecta nella stessa persona: o si tratta di un'esagerazione con fini retorici o, se fosse vero, dimostra un esempio della loro infatuazione per gli interessi del fondo Teorico. Il controllo da parte di Androzione dei suoi conti \u00e8 indicato da Demostene come un atto di disonest\u00e0 e impudenza.\nL'\"antigrafo della Boul\u00e9\" veniva originariamente eletto dal popolo, ma in seguito inizi\u00f2 ad essere nominato dalla maggioranza del Consiglio stesso; sempre, a quanto pare, dalle trib\u00f9 che non erano al governo e con l'esclusione dei pritani. Egli, sempre presente alla riunione del Consiglio, verificava le somme dei conti versate in sua custodia; va per\u00f2 distinto dal \"grammateus\", che inscriveva il suo nome nei decreti. Egli controllava esclusivamente le questioni finanziarie, non l'amministrazione in generale."}
{"id": "5321346", "revid": "287204", "url": "https://it.wikipedia.org/wiki?curid=5321346", "title": "Fenili", "text": ""}
{"id": "5321349", "revid": "838137", "url": "https://it.wikipedia.org/wiki?curid=5321349", "title": "Aldo Fumagalli", "text": "Biografia.\nLaureatosi in pedagogia presso l'Universit\u00e0 di Parma, divenne docente formatore nella seconda met\u00e0 degli anni ottanta. Nei primi anni 2000 fu dirigente in diversi istituti superiori nel Varesotto.\nIscrittosi alla Lega Lombarda, poi Lega Nord, venne eletto sindaco della sua citt\u00e0 natale nel 1997. Nel 2004 si candid\u00f2 alle elezioni europee nelle liste leghiste della circoscrizione Italia nord-occidentale, senza risultare eletto.\nRiconfermato a larga maggioranza a capo del Comune di Varese nel 2002, si dimise nel 2005 a seguito di uno scandalo con prostitute extracomunitarie, cui fece seguito una contestazione della procura varesina, risultata in una condanna a quattro anni di reclusione per peculato e concussione per induzione. Sia Fumagalli che il pubblico ministero di Varese, che aveva chiesto una condanna a sei anni, presentarono ricorso, e il susseguente processo svoltosi a Milano conferm\u00f2 la colpevolezza dell'ex-sindaco, condannandolo a tre anni e dieci mesi di carcere."}
{"id": "5321359", "revid": "57342", "url": "https://it.wikipedia.org/wiki?curid=5321359", "title": "Aldo Luigi Fumagalli", "text": ""}
{"id": "5321361", "revid": "767487", "url": "https://it.wikipedia.org/wiki?curid=5321361", "title": "Colacreta", "text": "Il colacreta (, letteralmente \"collezionista di carne\"; la forma pi\u00f9 corretta, in realt\u00e0, sarebbe \u03ba\u03c9\u03bb\u03b1\u03b3\u03c1\u03ad\u03c4\u03b7\u03c2, in base al restauro del manoscritto Ravenna compiuto da Karl Wilhelm Dindorf) nell'antica Atene era il magistrato, istituito in et\u00e0 antichissima, che riceveva la carne di animali sacrificati in certe occasioni ed era incaricato di servirla ai banchetti nel Pritaneo (\"\u1f10\u03ba \u03c4\u03bf\u03cb \u1f00\u03b3\u03b5\u03af\u03c1\u03b5\u03b9\u03bd \u03c4\u1f70\u03c2 \u03ba\u03c9\u03bb\u1fb6\u03c2\").\nI colacreti risalgono ai tempi dei re di Atene, quando le loro mansioni erano di carattere finanziario; successivamente avevano assunto il compito di tesorieri delle naucrarie, coi cui fondi pagavano le spese delle ambasciate sacre inviate a Delfi o altrove e quelle dei banchetti nel Pritaneo. La riforma di Solone non modific\u00f2 le loro funzioni; la costituzione di Clistene, invece, li priv\u00f2 delle cariche finanziarie, che vennero trasferite agli apodecti.\nIn seguito il pagamento dei giudici, introdotto da Pericle, fu assegnato ai colacreti. Al tempo di Aristofane il colacreta era considerato un magistrato importante. Nella sua seconda edizione August Boeckh ha sottolineato che non vi \u00e8 alcuna prova documentale per l'esistenza dei colacreti dopo l'arcontato di Euclide (404/403 a.C.), ma che questo non prova che avessero cessato di esistere."}
{"id": "5321362", "revid": "830939", "url": "https://it.wikipedia.org/wiki?curid=5321362", "title": "Colacreti", "text": ""}
{"id": "5321366", "revid": "73843", "url": "https://it.wikipedia.org/wiki?curid=5321366", "title": "Campionati mondiali juniores di biathlon 2015", "text": "I Campionati mondiali juniores di biathlon 2015 si sono svolti dal 18 al 24 febbraio a Minsk-Raubichi, in Bielorussia. Le gare, maschili e femminili, si articolarono nelle due categorie \"Giovani\" (fino a 19 anni) e \"Juniores\" (fino a 21 anni).\nRisultati.\nUomini.\nCategoria \"Giovani\".\nSprint 7,5 km.\n20 febbraio\nInseguimento 10 km.\n22 febbraio\nIndividuale 12,5 km.\n18 febbraio\nStaffetta 3x7,5 km.\n23 febbraio\nCategoria \"Juniores\".\nSprint 10 km.\n21 febbraio\nInseguimento 12,5 km.\n22 febbraio\nIndividuale 15 km.\n19 febbraio\nStaffetta 4x7,5 km.\n24 febbraio\nDonne.\nCategoria \"Giovani\".\nSprint 6 km.\n20 febbraio\nInseguimento 7,5 km.\n22 febbraio\nIndividuale 10 km.\n18 febbraio\nStaffetta 3x6 km.\n23 febbraio\nCategoria \"Juniores\".\nSprint 7,5 km.\n21 febbraio\nInseguimento 10 km.\n22 febbraio\nIndividuale 12,5 km.\n19 febbraio\nStaffetta 3x6 km.\n24 febbraio"}
{"id": "5321369", "revid": "915861", "url": "https://it.wikipedia.org/wiki?curid=5321369", "title": "Antigrafi (antica Grecia)", "text": ""}
{"id": "5321370", "revid": "1745361", "url": "https://it.wikipedia.org/wiki?curid=5321370", "title": "Demiurghi (antica Grecia)", "text": ""}
{"id": "5321371", "revid": "141474", "url": "https://it.wikipedia.org/wiki?curid=5321371", "title": "Mon ch\u00e9ri", "text": ""}
{"id": "5321384", "revid": "767487", "url": "https://it.wikipedia.org/wiki?curid=5321384", "title": "V\u00edtor Guilhar", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5321386", "revid": "124684447", "url": "https://it.wikipedia.org/wiki?curid=5321386", "title": "Pavlos Chaikalis", "text": "Biografia.\nCarriera politica.\nDi professione attore, secondo i dati disponibili presso l'Internet Movie Database il suo nome \u00e8 Pavlos Haikalis. Secondo il sito del Parlamento Ellenico invece il suo nome \u00e8 Pavlos Chaikalis. All'inizio del 2012 decise di entrare in politica perch\u00e9 si iscrisse al partito Greci Indipendenti (ANEL) e quindi alle elezioni parlamentari del 17 maggio 2012 \u00e8 stato eletto deputato al Parlamento Ellenico per la Circoscrizione Attica. Riletto alle elezioni anticipate del 17 giugno 2012, si colloca all'opposizione del Governo Samaras.\nDurante le votazioni presidenziali del dicembre 2014, Chaikalis ha denunciato di aver ricevuto un tentativo di corruzione e lobbying, con promessa di una bustarella di 700.000 euro per lui oltre a 2-3 milioni da usare \"per fare proselitismo\", da parte di un banchiere per non far cadere il Governo Samaras I al fine di evitare le elezioni anticipate: Chaikalis per\u00f2 respinse l'offerta corruttiva, registr\u00f2 la conversazione ad insaputa del corruttore e pubblic\u00f2 i nastri. Nonostante ci\u00f2, la Commissione etica del Parlamento Ellenico decise di archiviare la denuncia, tra le proteste di tutti i partiti di opposizione, perch\u00e9 era composta a maggioranza ND-PASOK. La magistratura greca per\u00f2 continua ad indagare sul caso.\nAlle elezioni parlamentari anticipate del 25 gennaio 2015 Chaikalis \u00e8 stato rieletto deputato risultando il candidato pi\u00f9 votato di ANEL nella Circoscrizione Attica. Chaikalis fece parte della maggioranza parlamentare che sostenne il Governo Tsipras I (composto da ANEL e SYRIZA).\nIl 17 Luglio 2015, Pavlos Chaikalis \u00e8 stato nominato sotto-ministro alla Previdenza Sociale, dal Primo Ministro greco Alexis Tsipras. La sua partecipazione al governo \u00e8 accettata con perplessit\u00e0 ma anche con umorismo e attacchi ironici nei media sociali della Grecia."}
{"id": "5321388", "revid": "1160255", "url": "https://it.wikipedia.org/wiki?curid=5321388", "title": "Jos\u00e9 Sim\u00f5es", "text": "Carriera.\nNazionale.\nHa collezionato 10 presenze con la maglia della Nazionale."}
{"id": "5321390", "revid": "767487", "url": "https://it.wikipedia.org/wiki?curid=5321390", "title": "Gian Aldo Arnaud", "text": "Consigliere comunale a Torino, \u00e8 stato deputato della Democrazia Cristiana dal 1965 al 1983 per cinque legislature, Sottosegretario ai Lavori pubblici dal 1973 al 1976 nei governi Rumor (IV e V) e Moro (IV e V) e alla presidenza del Consiglio dei Ministri nel III\u00b0 Governo Andreotti dal 1976 al 1978. Il suo nome figura nella lista degli appartenenti alla loggia P2, con tessera n\u00b0 726."}
{"id": "5321395", "revid": "767487", "url": "https://it.wikipedia.org/wiki?curid=5321395", "title": "Ac\u00e1cio Mesquita", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5321397", "revid": "438678", "url": "https://it.wikipedia.org/wiki?curid=5321397", "title": "Union-find", "text": ""}
{"id": "5321400", "revid": "599013", "url": "https://it.wikipedia.org/wiki?curid=5321400", "title": "Joaquim Serrano", "text": "Carriera.\nNazionale.\nHa giocato la sua unica partita con la maglia della Nazionale nel 1934."}
{"id": "5321401", "revid": "15756", "url": "https://it.wikipedia.org/wiki?curid=5321401", "title": "Ceramiche Bartoloni B.T.O.", "text": "La Ceramiche Bartoloni B.T.O. S.p.A. \u00e8 stata una azienda leader nei laterizi e ceramiche. Venne fondata nel 1860 da Osvaldo Bartoloni che impiant\u00f2 a Treia uno dei primi esempi di fornace all'americana: l'acronimo B.T.O. sta per Bartoloni Treia Osvaldo. Il suo sviluppo maggiore si ebbe alla fine della Seconda guerra mondiale, quando l'azienda incominci\u00f2 ad avere le dimensioni di piccolo insediamento industriale, grazie al boom dell'edilizia, e mantenendo da sola l'intera economia treiese che in precedenza si basava prevalentemente sull'agricoltura. Il boom economico ed edilizio degli anni 1960 comportarono una notevole diversificazione della produzione con conseguente ampliamento strutturale ed occupazionale della Bartoloni, che divenne una tra le pi\u00f9 importanti realt\u00e0 nelle Marche.\nLa produzione era costituita da Gr\u00e8s porcellanato, Monocottura Extra Durium, Klinker e Cotto Antico. Tra le prime industrie a produrre il gr\u00e8s porcellanato, la societ\u00e0 fu anche attiva nella ricerca, con un suo brevetto per il trattamento S.R.I. stain resistant (antimacchia-antiusura-antiscivolo) che portarono l'azienda a vendere i propri prodotti in tutto il mondo ed essere un punto di riferimento per qualit\u00e0 ed innovazione. Alcuni esempi sono il Metroplaza Towers di Hong Kong, l'Hamarain Center di Dubai, il Regency Square Mall in Florida e la pavimentazione della metropolitana di Londra. Parallelamente l'azienda produceva anche vere e proprie opere d'arte in laterizio come quelle realizzate per alcune vie e palazzi che circondano la basilica di San Pietro (Palazzi Propilei) e Palazzo Venezia. Presso l'Appia Antica di Roma la B.T.O. ha fornito pavimenti in cotto speciale a disegno per le ville di Gina Lollobrigida, di Maria Denis, di Gianni Agnelli e di Massimo Girotti, tanto per citarne alcuni fra i nomi pi\u00f9 illustri. Una benemerenza importante va segnalata, risalente al 1905: in quell'anno la Bartoloni venne insignita della medaglia d'oro per i prodotti realizzati e presentati a Marsiglia.\nNel 1996 l'ultimo proprietario il Commendatore Raffaello Bartoloni vendette le attivit\u00e0 al gruppo di ceramiche indonesiano PT Intikeramik Alamasri Industri Tbk. Gli anni seccessivi videro un lento ma costante declino, dovuto alla mancanza di nuovi investimenti da parte della nuova propriet\u00e0 e alla crisi finanziaria asiatica tra il 1997 e il 1998 che portarono alla chiusura dello stabilimento, avvenuta nel maggio 2001.\nL'azienda \u00e8 anche ricordata nel romanzo della scrittrice Dolores Prato \"Gi\u00f9 la Piazza non c'\u00e8 nessuno\":"}
{"id": "5321402", "revid": "729019", "url": "https://it.wikipedia.org/wiki?curid=5321402", "title": "Stazione di Morano sul Po", "text": "La stazione di Morano sul Po \u00e8 una stazione ferroviaria posta sulla linea Chivasso-Alessandria. Serve il centro abitato di Morano sul Po."}
{"id": "5321405", "revid": "120118637", "url": "https://it.wikipedia.org/wiki?curid=5321405", "title": "Moon (Bj\u00f6rk)", "text": "Moon \u00e8 una canzone della cantautrice islandese Bj\u00f6rk, estratta come quarto singolo dall'album \"Biophilia\". La musica della canzone \u00e8 stata composta in collaborazione con il produttore discografico canadese Damian Taylor. Il testo di \"Moon\" descrive le fasi lunari e l'effetto che hanno sulla Terra.\nDescrizione.\nLa canzone \"Moon\" consta di quattro diverse sequenze suonate da quattro diverse arpiste: Zeena Parkins, Shelley Burgon, Sara Cutler, Carol Emanuel. Queste sequenze si ripetono per tutta la canzone, alla stregua di cicli lunari. Il testo della canzone richiama il tema della rinascita e fa riferimento alla mitologia, indicando la Luna come \"perle adrenalina messe nella bocca degli dei\". A proposito della canzone, Bj\u00f6rk ha spiegato: \"Con ogni nuova luna completiamo cicli, al termine dei quali abbiamo la possibilit\u00e0 di rinnovamento, per correre rischi, per connetterci alle altre persone, per amare, per dare. Il simbolismo della luna, come il regno di immaginazione, malinconia e rigenerazione \u00e8 espresso nella canzone\".\nVideoclip.\nIl video musicale di \"Moon\" \u00e8 stato diretto da Bj\u00f6rk, gli M/M Paris, Inez &amp; Vinoodh e James Merry, e registrato durante le sessioni fotografiche per \"Biophilia\". Bj\u00f6rk canta la canzone tenendo un cristallo di colore arancione in mano. Le copertine di tutti i singoli di \"Biophilia\", nonch\u00e9 le stesse immagini del booklet dell'album, sono fotogrammi del videoclip di \"Moon\". Durante il video, immagini della luna nelle sue fasi e della app della canzone si sovrappongono alla cantante.\nL'app.\nCome ogni traccia di \"Biophilia\", \"Moon\" pu\u00f2 essere acquistata online anche sotto forma di app per iPhone o iPad. La app di \"Moon\" \u00e8 stata realizzata dal programmatore americano, allora diciottenne, Max Weisel. Consiste in un sequencer musicale composto da diciassette lune: cambiando la posizione delle lune, si decide a quale nota musicale la luna corrisponde, in modo da creare una nuova melodia, che pu\u00f2 essere cantata dalla voce di Bj\u00f6rk. L'app permette di eseguire anche la canzone \"Moon\" stessa."}
{"id": "5321410", "revid": "767487", "url": "https://it.wikipedia.org/wiki?curid=5321410", "title": "Raul Jorge", "text": "Carriera.\nNazionale.\nHa collezionato 5 presenze con la maglia della Nazionale."}
{"id": "5321411", "revid": "729019", "url": "https://it.wikipedia.org/wiki?curid=5321411", "title": "Stazione di Casale Popolo", "text": "La stazione di Casale Popolo \u00e8 posta sulla Chivasso-Alessandria. Serve il centro abitato di Casale Popolo, frazione del comune di Casale Monferrato.\nAltra ferrovia che si inserisce nella stazione \u00e8 Vercelli-Casale Monferrato, nella quale il servizio \u00e8 sospeso dal 2013.\nLa stazione non risulta pi\u00f9 attiva per il servizio viaggiatori."}
{"id": "5321414", "revid": "767487", "url": "https://it.wikipedia.org/wiki?curid=5321414", "title": "The Silent Comedy", "text": " \nThe Silent Comedy sono un gruppo musicale statunitense proveniente da San Diego.\nStoria.\nIl gruppo viene fondato a San Diego, California dai due fratelli Joshua e Jeremiah Zimmerman. \nNel Settembre 2010, il loro album \"Common Faults\" vince il San Diego Music Adward per il \"Miglior Album Pop\". \nLe loro canzoni \"Bartholomew\" e \"All Saints Day\" sono state utilizzate per dei trailer promozionali del videogioco Dark Souls.\nLa canzone \"Bartholomew\" fu inoltre iserita nella miniserie \"Hatfields &amp; McCoys\", la serie tv \"The Originals\" e per il promo della terza serie di Strike Back.\nUn'altra loro canzone, \"Blood on the Rails\" venne utilizzata per trailer e pubblicit\u00e0 nel canale History Channel.\nL'EP \"Friends Divide\" \u00e8 stato prodotto da Chris \"Frenchie\" Smith\nPerformance.\nPrima e dopo i loro spettacoli, The Silent Comedy sono stati accompagnati spesso dai loro fan in serate di bevute e discussioni. Hugo Mintz ha scritto che The Silent Comedy \"ha colpito come la risposta americana leggermente pi\u00f9 pesante e interessante del gruppo inglese Mumford &amp; Sons, utilizzando un suono diverso e coinvolgente\"."}
{"id": "5321436", "revid": "767487", "url": "https://it.wikipedia.org/wiki?curid=5321436", "title": "Gabriel Mendes", "text": "Carriera.\nClub.\nHa trascorso l'intera carriera nel campionato portoghese.\nNazionale.\nTra il 1977 e il 1982 ha disputato 20 partite con la maglia della nazionale portoghese."}
{"id": "5321437", "revid": "729019", "url": "https://it.wikipedia.org/wiki?curid=5321437", "title": "Stazione di Pertengo", "text": "La stazione di Pertengo \u00e8 una stazione ferroviaria posta sulla linea Vercelli-Casale Monferrato che fino al 2013 serviva il centro abitato di Pertengo.\nStoria.\nL'impianto fu inaugurato il 22 marzo 1857 ad opera della Societ\u00e0 per la Strada Ferrata da Vercelli a Valenza.\nIl 18 luglio 1958, con il completamento dell'opera, all'esercente subentro la Societ\u00e0 Vittorio Emanuele che a sua volta venne sostituita, in seguito alla legge di riordino del settore prolungata il 14 maggio 1865, dalla Societ\u00e0 delle Strade Ferrate dell'Alta Italia (SFAI). Nuovi passaggi di consegne si ebbero nel 1885, in seguito alla legge del 27 aprile 1885 (cosiddette \"convenzioni Baccarini\") con il subentro della Societ\u00e0 per le Strade Ferrate del Mediterraneo, i cui servizi eserciti dalla Rete Mediterranea e nel 1905 quello delle neocostituite Ferrovie dello Stato.\nIn occasione dell'esteso programma di ammodernamenti condotto dalla Regione Piemonte negli anni novanta, la stazione ricevette un Apparato Centrale Elettrico a Itinerari inserito nel Dirigente Centrale Operativo della linea per Chivasso.\nNella notte fra il 14 e il 15 ottobre 2000 un'alluvione colp\u00ec numerose linee ferroviarie del Piemonte, e la piena del Po comport\u00f2 fra le altre l'interruzione della Vercelli-Casale; la ripresa della circolazione avvenne solo il 27 dicembre successivo.\nLa pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, indusse la stessa a sospendere i contratti di servizio su numerose linee secondarie di propria competenza, decretando la sospensione dello stesso anche sulla Vercelli-Casale, a partire dal 14 giugno 2013, privando dunque la stazione di ogni tipo di traffico."}
{"id": "5321442", "revid": "600229", "url": "https://it.wikipedia.org/wiki?curid=5321442", "title": "Altitudine minima di settore", "text": "L'altitudine minima di settore, in inglese minimum sector altitude, abbreviato in MSA, \u00e8 la quota pi\u00f9 bassa alla quale un aeromobile pu\u00f2 volare con la certezza di avere una separazione verticale di almeno 1000 ft (300 m) da ogni ostacolo all'interno di un settore circolare avente per centro una radioassistenza e il raggio pari a 25 NM.\nRappresentazione.\nLe minime altitudini di settore devono essere riportate sulle carte aeronautiche relative alle procedure di avvicinamento strumentale, alle partenze strumentali standard e agli arrivi strumentali standard. Nel caso in cui per alcuni aerodromi non sia stata fissata alcuna MSA, nelle relative carte dovr\u00e0 essere riportata, in sostituzione, l'\"area minimum altitude\" (AMA), ossia la quota minima che, in caso di condizioni meteorologiche per il volo strumentale assicura comunque agli aeromobili in una determinata area geografica, una separazione verticale dagli ostacoli presenti in quella zona.\nGraficamente sulle carte aeronautiche le MSA vengono rappresentate all'interno di un particolare grafico: un cerchio diviso in due o pi\u00f9 settori circolari con il vertice coincidente con il simbolo della radioassistenza presa come riferimento, ciascuno dei quali ha al suo interno riportata la propria MSA.\nUtilizzo.\nLa conoscenza e il rispetto dell'altitudine minima di settore \u00e8 utile in particolar modo agli aeromobili che seguono le regole del volo strumentale che volano fuori da rotte standard e che non sono sotto vettoramento radar. In tali circostanze un aeromobile che, entro 25 NM dalla radioassistenza di riferimento, si trovi a volare in uno dei settori indicati, sar\u00e0 certo di essere adeguatamente separato da ostacoli, purch\u00e9 non scenda al di sotto dell'altitudine minima di quel settore."}
{"id": "5321444", "revid": "1160255", "url": "https://it.wikipedia.org/wiki?curid=5321444", "title": "Serafim Neves", "text": "Carriera.\nClub.\nVest\u00ec tutta la carriera la casacca del Belenenses.\nNazionale.\nHa collezionato 18 presenze con la nazionale portoghese."}
{"id": "5321448", "revid": "729019", "url": "https://it.wikipedia.org/wiki?curid=5321448", "title": "Stazione di Borgo San Martino", "text": "La stazione di Borgo San Martino \u00e8 una stazione ferroviaria posta sulla linea Chivasso-Alessandria. Serve il centro abitato di Borgo San Martino."}
{"id": "5321450", "revid": "834", "url": "https://it.wikipedia.org/wiki?curid=5321450", "title": "We Are All We Need (Above &amp; Beyond)", "text": ""}
{"id": "5321451", "revid": "729019", "url": "https://it.wikipedia.org/wiki?curid=5321451", "title": "Stazione di Giarole", "text": "La stazione di Giarole \u00e8 una stazione ferroviaria posta sulla linea Chivasso-Alessandria. Serve il centro abitato di Giarole."}
{"id": "5321472", "revid": "123164055", "url": "https://it.wikipedia.org/wiki?curid=5321472", "title": "Campionati mondiali juniores di sci nordico 2011", "text": "I campionati mondiali juniores di sci nordico 2011 si sono svolti dal 25 al 31 gennaio 2011 a Otep\u00e4\u00e4, in Estonia. Si sono disputate competizioni nelle diverse specialit\u00e0 dello sci nordico: combinata nordica, salto con gli sci e sci di fondo.\nA contendersi i titoli di campioni mondiali juniores sono stati i ragazzi e le ragazze fino ai vent'anni (nati nel 1991 e pi\u00f9 giovani).\nRisultati.\nUomini.\nCombinata nordica.\nIndividuale 10km.\n27 gennaio\nTrampolino: Tehvandi HS100\nFondo: 10\u00a0km\nIndividuale 5km.\n29 gennaio\nTrampolino: Tehvandi HS100\nFondo: 5\u00a0km\nGara a squadre.\nLa competizione, in programma il 30 gennaio, \u00e8 stata cancellata.\nSalto con gli sci.\nTrampolino normale.\n28 gennaio\nTrampolino: Tehvandi HS100\nGara a squadre.\n30 gennaio\nTrampolino: Tehvandi HS100\nSci di fondo.\n10 km.\n26 gennaio\nTecnica libera\nSprint.\n28 gennaio\nTecnica classica\nSkiathlon.\n30 gennaio\n10km tecnica classica - 10km tecnica libera\nStaffetta 4x5 km.\n31 gennaio\nDonne.\nSalto con gli sci.\nTrampolino normale.\n23 febbraio\nTrampolino: Tehvandi HS100\nGara a squadre.\nLa competizione, in programma il 29 gennaio, \u00e8 stata cancellata.\nSci di fondo.\n5 km.\n26 gennaio\nTecnica libera\nSprint.\n28 gennaio\nTecnica classica\nSkiathlon.\n30 gennaio\n5km tecnica classica - 5km tecnica libera\nStaffetta 4x3,3 km.\n31 gennaio"}
{"id": "5321473", "revid": "1543377", "url": "https://it.wikipedia.org/wiki?curid=5321473", "title": "Scottish Championship 2014-2015", "text": "La Scottish Championship 2014-2015 \u00e8 stata la 109\u00aa edizione della seconda serie del campionato di calcio scozzese, la 20\u00aa edizione nel formato corrente di 10 squadre, la 2\u00aa edizione col nome Scottish Championship e sotto l'organizzazione della Scottish Professional Football League (SPFL). La stagione \u00e8 iniziata il 9 agosto 2014 e si \u00e8 conclusa il 31 maggio 2015.\nA questa edizione della Championship hanno partecipato tre squadre che in passato hanno conquistato il titolo di campione di Scozia (Hearts, Hibernian e Rangers).\nA vincere il torneo sono stati gli Hearts, che sono stati promossi in Premiership dopo un solo anno di assenza. Il Cowdenbeath, ultimo classificato, \u00e8 stato retrocesso in Scottish League One.\nStagione.\nNovit\u00e0.\nI Rangers sono stati promossi in qualit\u00e0 di campioni della Scottish League One 2013\u20132014, mentre gli Hearts sono stati retrocessi dalla Scottish Premiership 2013-2014. L'Hibernian ha finito all'11\u00ba posto nella Scottish Premiership 2013-2014 ed \u00e8 stato retrocesso dopo aver perso ai calci di rigore il play-off contro l'Hamilton Academical, classificatosi al 2\u00ba posto nella Scottish Championship 2013-2014.\nFormula.\nIl campionato \u00e8 composto di 10 squadre che si affrontano in un doppio girone di andata-ritorno per un totale di 36 giornate.\nLa prima classificata viene promossa direttamente in Scottish Premiership. La 2\u00aa, la 3\u00aa e la 4\u00aa classificata e l'11\u00aa classificata della Scottish Premiership 2014-2015 si affrontano nei playoff per un posto in Scottish Premiership.\nL'ultima classificata viene retrocessa direttamente in Scottish League One. La 9\u00aa classificata partecipa ai playoff per un posto in Scottish Championship assieme alla 2\u00aa, alla 3\u00aa e alla 4\u00aa classificata in Scottish League One 2014-2015.\nClassifica.\nLegenda:\nSpareggi.\nPlayoff Premiership/Championship.\nAi play-off partecipano la 2\u00aa, 3\u00aa e 4\u00aa classificata della Championship (Hibernian, Rangers, Queen of the South) e l'11\u00aa classificata della Premiership 2014-2015 (Motherwell).\nPlay-off Championship/League One.\nAi play-off partecipano la 2\u00aa, 3\u00aa e 4\u00aa classificata della League One 2014-2015 (Stranraer, Forfar Athletic, Brechin City) e la 9\u00aa classificata della Championship 2014-2015 (Alloa Athletic)."}
{"id": "5321474", "revid": "729019", "url": "https://it.wikipedia.org/wiki?curid=5321474", "title": "Stazione di San Giorgio Casale", "text": "La stazione di San Giorgio Casale \u00e8 una fermata ferroviaria posta sulla linea Castagnole-Asti-Mortara che fino al 2010 serviva il centro abitato di San Giorgio Monferrato.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nNel 1989 la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, il 6 settembre 2010 il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara."}
{"id": "5321481", "revid": "729019", "url": "https://it.wikipedia.org/wiki?curid=5321481", "title": "Stazione di Ozzano Monferrato", "text": "La stazione di Ozzano Monferrato \u00e8 una fermata ferroviaria posta sulla linea Castagnole-Asti-Mortara che fino al 2010 serviva il centro abitato di Ozzano Monferrato.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nNel 1989 la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, il 6 settembre 2010 il servizio fu interrotto tra Asti e Mortara, a causa di cedimenti strutturali della galleria adiacente alla fermata, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara."}
{"id": "5321504", "revid": "6923", "url": "https://it.wikipedia.org/wiki?curid=5321504", "title": "Moskvi\u010d 408", "text": "La Moskvi\u010d 408 (in russo \u041c\u043e\u0441\u043a\u0432\u0438\u0447-408), talvolta chiamata anche M-408, \u00e8 una berlina di fascia medio-bassa prodotta dalle fabbriche automobilistiche sovietiche MZMA (dal 1969 AZLK) e IZH dal 1964 al 1976, erede della famiglia Moskvich 402/407/403.\nStoria.\nLa progettazione, ad opera di B. Ivanov, inizi\u00f2 nel 1959, e il primo prototipo venne realizzato nel marzo 1961. La prima 408 di serie usc\u00ec dallo stabilimento MZMA di Mosca il primo agosto del 1964, mentre il debutto ufficiale al pubblico avvenne in ottobre.\nLa Moskvich 408 divenne (fino all'arrivo della VAZ 2101 Zhiguli nel 1970) praticamente l'unica berlina accessibile a quella parte del popolo sovietico abbastanza benestante per potersela permettere e che non aveva fiducia nei confronti delle auto di fascia bassa (la ZAZ 965 era ampiamente disprezzata).\nLa meccanica era di impostazione convenzionale, con motore anteriore, trazione posteriore, freni a tamburo e cambio a 4 marce con leva al volante. La vettura era spinta da un 4 cilindri con distribuzione ad aste e bilancieri da 1358 cc e 50 CV di potenza (MZMA-408), per 130 Km/h di velocit\u00e0 massima, gi\u00e0 impiegato sulla Moskvi\u010d 403.\nAlla 408 berlina venne affiancata la Moskvi\u010d 426, con carrozzeria familiare.\nNel 1965 venne introdotta la Moskvi\u010d 408E (Export), caratterizzata da un nuovo frontale con 4 fari tondi e destinata prevalentemente all'esportazione. Infatti a partire da quell'anno l'Avtoexport (l'organo statale sovietico per le esportazioni di veicoli) diede il via all'esportazione della Moskvich 408 in tutti i paesi del blocco sovietico e anche in alcuni paesi occidentali, soprattutto Finlandia e Norvegia (dove nel dopoguerra le auto sovietiche ebbero da sempre un grande successo, complici i minori dazi doganali e la loro costruzione, molto favorevole ai climi nordici), ma anche nel Regno Unito, in Francia, nella Repubblica Federale Tedesca (per un breve periodo), nei Paesi Bassi e in Belgio, dove la Scaldia-Volga S.A. di Bruxelles mont\u00f2, oltre al normale motore 1358 cc MZMA-408, un diesel Perkins. All'estero la vettura assume diverse denominazioni: \"Moskvitsh Elite\" (408 2 fari) e \"Elite De Luxe\" (408E 4 fari) in Finlandia, \"Moskvitch Carat\" in Norvegia, \"Moskvitch 1300\" in Francia e \"Scaldia 1300/1400\" in Belgio e nei Paesi Bassi. Le Moskvich 408 con specifiche export erano caratterizzate dalla targhetta posteriore \"Moskvich\" in alfabeto latino al posto di \"\u041c\u043e\u0441\u043a\u0432\u0438\u0447 408\". Le Moskvitsh Elite finlandesi e le Scaldia assemblate in Belgio erano identificabili dalle targhette posteriori specifiche aggiuntive.\nNel 1966 venne introdotta la Moskvi\u010d 433, versione commerciale della 426 familiare caratterizzata dalla carrozzeria a 3 porte con fiancate completamente lamierate.\nIl 20 agosto dello stesso anno venne prodotta la milionesima Moskvich, una 408 bianca.\nIl 4 novembre dello stesso anno usc\u00ec dallo stabilimento Balkan di Love\u010d, in Bulgaria la prima Moskvich 408 assemblata in loco. La Balkan identificava le Moskvich con il nome Rila (dall'omonima catena montuosa bulgara), ma tale denominazione non comparve mai sull'esterno della vettura.\nNello stesso anno la produzione della Moskvich 408 inizi\u00f2 anche nello stabilimento IZH di I\u017eevsk; le \"IZH-Moskvi\u010d 408\" erano praticamente identiche alle originali MZMA moscovite tranne che per il marchio \"\u0418\u0416\" (IZH) sulla mascherina anteriore. La produzione della IZH-Moskvich 408 termin\u00f2 dopo un solo anno; nel 1967, con l'introduzione della Moskvi\u010d 412, la MZMA la affianc\u00f2 alla 408, mentre divenne l'unico modello prodotto dalla IZH.\nNel 1969 la Moskvich 408 viene sottoposta a un restyling che la rende praticamente identica alla coeva Moskvich 412, tranne che per il gruppo motore-cambio. Tale modello \u00e8 identificato come Moskvi\u010d 408I/IE. A differenza delle precedenti 408, venne commercializzata solo in madrepatria e nel blocco sovietico, perch\u00e9 le esportazioni delle Moskvich nel resto d'Europa erano concentrate unicamente sulla 412 con motore 1478 cc. L'unica eccezione \u00e8 la Finlandia, dove era commercializzata come \"Moskvitsh Elite 1300 M\".\nNella met\u00e0 del 1974 la leva del cambio venne spostata dal piantone del volante al pavimento, come sulla 412.\nNel 1976 la produzione delle Moskvich 408IE e 412 negli stabilimenti AZLK (nuova denominazione della MZMA) termin\u00f2, sostituite dalle loro evoluzioni, le Moskvich 2138/2140."}
{"id": "5321506", "revid": "1305772", "url": "https://it.wikipedia.org/wiki?curid=5321506", "title": "Stazione di Ozzano", "text": ""}
{"id": "5321507", "revid": "287204", "url": "https://it.wikipedia.org/wiki?curid=5321507", "title": "Ali Abu Hassun", "text": "Biografia.\nPrima di morire, il sultano Mu\u1e25ammad al-Burtuq\u0101l\u012b nomin\u00f2 suo successore il fratello \u02bfAl\u012b Ab\u016b \u1e24ass\u016bn, ma, nel 1526, quando Mu\u1e25ammad al-Burtuq\u0101l\u012b mor\u00ec,\u02bfAl\u012b Ab\u016b \u1e24ass\u016bn sal\u00ec sul trono ma venne detronizzato dopo pochissimo tempo dal nipote A\u1e25mad al-Wa\u1e6d\u1e6d\u0101s\u012b, figlio di Mu\u1e25ammad al-Burtuq\u0101l\u012b.\nNel 1545 il nipote A\u1e25mad al-Wa\u1e6d\u1e6d\u0101s\u012b dopo una sconfitta in una battaglia nei pressi di B\u00e9ni Mellal venne fatto prigioniero da Mu\u1e25ammad al-Shaykh, della dinastia rivale dei Sa'diani di Marrakesh. A Fez venne nominato sultano il figlio di A\u1e25mad al-Wa\u1e6d\u1e6d\u0101s\u012b, N\u0101\u1e63ir al-D\u012bn al-Qasr\u012b, e \u02bfAl\u012b Ab\u016b \u1e24ass\u016bn divenne il suo reggente. A questo punto \u02bfAl\u012b Ab\u016b \u1e24ass\u016bn decise di giurare fedelt\u00e0 agli Ottomani per avere il loro sostegno. \nNel 1547 gli Wattasidi accettarono di consegnare la citt\u00e0 di Mekn\u00e8s ai Sa'diani in cambio della liberazione di A\u1e25mad al-Wa\u1e6d\u1e6d\u0101s\u012b, che una volta tornato a Fez venne rinominato sultano.\nA\u1e25mad al-Wa\u1e6d\u1e6d\u0101s\u012b mor\u00ec due anni dopo, nel 1549, e \u02bfAl\u012b Ab\u016b \u1e24ass\u016bn venne proclamato sultano. Lo stesso anno il Sa'diano Mu\u1e25ammad al-Shaykh conquist\u00f2 Fez. \u02bfAl\u012b Ab\u016b \u1e24ass\u016bn fugg\u00ec nella Reggenza ottomana di Algeri, dove, con il sostegno di Salih Reis, assembl\u00f2 un esercito e riusc\u00ec a conquistare Fez, appoggiato dai giannizzeri, che gli pag\u00f2 e consegn\u00f2 loro la fortezza di Pe\u00f1\u00f3n de V\u00e9lez de la Gomera, che i magrebini avevano strappato agli spagnoli nel 1522. Il suo ritorno sul potere fu per\u00f2 di breve durata, Mu\u1e25ammad al-Shaykh e \u02bfAl\u012b Ab\u016b \u1e24ass\u016bn si scontrarono nuovamente nel 1554, nella battaglia di Tadla, dove \u02bfAl\u012b fu sconfitto e ucciso, e Mu\u1e25ammad al-Shaykh occup\u00f2 definitivamente Fez, diventando il sovrano indiscusso di tutto il Maghreb al-Aqsa (Marocco)."}
{"id": "5321508", "revid": "767487", "url": "https://it.wikipedia.org/wiki?curid=5321508", "title": "Palazzo Morando", "text": "Palazzo Morando \u00e8 uno storico palazzo della citt\u00e0 di Milano, sito in Via Sant'Andrea, 6, oggi sede del Museo di Milano e della collezione Costume Moda Immagine.\nStoria.\nIl palazzo di via Sant'Andrea fu abitato nel corso dei secoli da svariate famiglie del patriziato milanese. Il primo importante casato a venirne in possesso fu la famiglia Casati, che lo acquist\u00f2 alla fine del Cinquecento. Della decorazione seicentesca del palazzo, dovuta a questa famiglia, resta traccia in due saloni del piano nobile, siti nell'ala posteriore che si affaccia sul giardino, con soffitti a cassettoni dipinti, e brani di un fregio con amorini, nel quale si legge la data 1651.\nL'impronta pi\u00f9 profonda nel palazzo fu tuttavia lasciata dalla famiglia Villa, che lo possedette dal 1733, quando il giureconsulto Carlo Federico Villa lo acquist\u00f2, fino alla morte senza eredi diretti del nipote Carlo, omonimo del nonno, nel 1845. Giovanni Villa, figlio di Carlo, acquist\u00f2 nel 1750 il feudo di Grezzago, e nel 1762 spos\u00f2 Maria, dell'antico e nobile casato dei Pusterla. Nel 1770 fece richiesta all'amministrazione austriaca per l'annessione della propria famiglia nel corpo della nobilt\u00e0 milanese. In concomitanza con la sua scalata sociale, Giovanni in quegli stessi anni promosse importanti lavori di abbellimento del palazzo, che gli conferirono l'aspetto ancora oggi predominante, negli interni come negli esterni, secondo il gusto del barocchetto lombardo allora imperante.\nCon la morte di Carlo, podest\u00e0 di Milano, che non ebbe n\u00e9 moglie n\u00e9 figli, il palazzo pass\u00f2 ai De Cristoforis, poi ai Weill Schott e infine nel 1909 fu acquistato dai coniugi Gian Giacomo e Lydia Morando Attendolo Bolognini, che lo abitarono fino alla morte della Contessa Lydia, che, in mancanza di eredi diretti, ne fece donazione al Comune di Milano nel 1945.\nNel dopoguerra, a seguito della distruzione durante i bombardamenti degli appartamenti monumentali di Palazzo Sormani, sede fino ad allora del Museo della citt\u00e0 di Milano, si decise di trasferire qui la collezione di opere e cimeli della storia della citt\u00e0, scampata alle distruzioni, costituita in massima parte dal lascito di Luigi Beretta.\nAl Museo \u00e8 esposta anche la collezione d'arte donata dalla duchessa Eugenia Litta Visconti Arese nata Attendolo Bolognini all'Ospedale Maggiore di Milano, comprendente fra l'altro la famosa scultura di epoca romantica \u201cla preghiera del mattino\u201d, commissionata a Vincenzo Vela nel 1846 dal duca Giulio Litta, marito di Eugenia.\nDal mese di marzo al 26 aprile 2020 sar\u00e0 pure esposto il ritratto della contessa Lydia Morando Attendolo Bolognini fatto nel 1925 da Vittorio Corcos e proveniente dal Castello di Sant'Angelo Lodigiano.\nDescrizione.\nGli ambienti di maggiore interesse artistico del palazzo sono:"}
{"id": "5321509", "revid": "729019", "url": "https://it.wikipedia.org/wiki?curid=5321509", "title": "Stazione di Serralunga-Cereseto", "text": "La stazione di Serralunga-Cereseto \u00e8 una fermata ferroviaria posta sulla linea Castagnole-Asti-Mortara che fino al 2010 serviva i centri abitati di Serralunga di Crea e di Cereseto.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nSul finire del Novecento la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, il 6 settembre 2010 il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara."}
{"id": "5321510", "revid": "112747185", "url": "https://it.wikipedia.org/wiki?curid=5321510", "title": "Museo del Costume Moda Immagine", "text": ""}
{"id": "5321517", "revid": "729019", "url": "https://it.wikipedia.org/wiki?curid=5321517", "title": "Stazione di Moncalvo", "text": "La stazione di Moncalvo \u00e8 una stazione ferroviaria posta sulla linea Castagnole-Asti-Mortara che fino al 2010 serviva il centro abitato di Moncalvo.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nPassata in gestione nel 2001 a Rete Ferroviaria Italiana, per consentire alcuni lavori di manutenzione dal 6 settembre 2010 la linea venne sospesa al traffico dalla Regione Piemonte a partire dal 17 giugno 2012."}
{"id": "5321523", "revid": "767487", "url": "https://it.wikipedia.org/wiki?curid=5321523", "title": "Jos\u00e9 Dominguez", "text": "Alto 1,65\u00a0m, \u00e8 stato uno dei calciatori pi\u00f9 bassi ad aver disputato un incontro nell'intera storia della Premier League.\nCarriera.\nGiocatore.\nClub.\nCresciuto nelle giovanili del Benfica, dopo aver trascorso due annate in prestito, si trasferisce, a titolo definitivo, agli inglesi del Birmingham, club nel quale militer\u00e0 per due stagioni, la cui avventura terminer\u00e0 con la retrocessione.\nNell'estate 1995 ritorna in Portogallo, allo Sporting Lisbona, collezionando pi\u00f9 di 60 presenze nella massima serie lusitana. Tra il 1997 e il 2000 veste la maglia del Tottenham, con cui, nel 1999, conquista il suo primo e unico titolo in tutta la personale carriera; la coppa di Lega vinta in finale contro il Leicester City.\nGrazie ad un versamento di 250\u00a0000 sterline, il Kaiserslautern acquista il cartellino del giocatore nel novembre 2000. In Germania trascorrer\u00e0 4 stagioni tra alti e bassi, facendo tesoro di oltre 50 presenze. Dopo una breve parentesi qatariota e brasiliana, sceglier\u00e0 di dare l'addio al calcio giocato nel 2005.\nNazionale.\nConvocato per l'Olimpiade 1996, disputer\u00e0 4 incontri in tale competizione.\nAllenatore.\nIn seguito al ritiro dal calcio giocato, Dominguez si dedicher\u00e0 alla professione di allenatore. Sar\u00e0 CT dell'Uni\u00e3o Leiria nel 2012, quando verr\u00e0 chiamato in sostituzione di Manuel Cajuda. Guider\u00e0 anche lo Sporting Lisbona B per due stagioni prima di approdare sulla panchina del Real Cartagena, nel dicembre 2013."}
{"id": "5321524", "revid": "729019", "url": "https://it.wikipedia.org/wiki?curid=5321524", "title": "Stazione di Penango", "text": "La stazione di Penango era una fermata ferroviaria posta sulla linea Castagnole-Asti-Mortara che fino al 2010 serviva il centro abitato di Penango.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nNel 1989 la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, per consentire alcuni lavori di manutenzione dal 6 settembre 2010 la linea venne sospesa al traffico il quale venne definitivamente soppresso dalla Regione Piemonte a partire dal 17 giugno 2012."}
{"id": "5321538", "revid": "1543377", "url": "https://it.wikipedia.org/wiki?curid=5321538", "title": "Stazione di Tonco-Alfiano", "text": "La stazione di Tonco-Alfiano \u00e8 una fermata ferroviaria posta sulla linea Castagnole-Asti-Mortara che fino al 2010 serviva i centri abitati di Tonco e di Alfiano Natta.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nSul finire del Novecento la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, il 6 settembre 2010 il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara."}
{"id": "5321540", "revid": "2091899", "url": "https://it.wikipedia.org/wiki?curid=5321540", "title": "Nash-Healey", "text": "La Nash-Healey \u00e8 un'autovettura prodotta dalla Nash Motors dal 1951 al 1954.\nStoria.\nAppartenente alla categoria delle vetture sport, la Nash-Healey era provvista di un gruppo motopropulsore proveniente dalla Nash Ambassador e di un telaio e di una carrozzeria che erano assemblati in Europa. Fu la prima vettura sport statunitense lanciata dopo la fine della seconda guerra mondiale. La Nash-Healey fu il frutto di una partnership tra la Nash e la casa automobilistica britannica Donald Healey Motor Company. In un secondo momento, la linea del modello fu rivista da Pininfarina. Da questo momento in poi, l'assemblaggio del telaio e della carrozzeria inizi\u00f2 ad essere eseguito negli stabilimenti torinesi di Pininfarina.\nIn totale, dal 1951 al 1954, ne vennero realizzati 506 esemplari (pi\u00f9 un prototipo del 1950). Inizialmente, la Nash-Healey fu disponibile solo in versione roadster due porte. Il prototipo fu presentato al pubblico al salone dell'automobile di Parigi nel 1950. Il modello prodotto poi in serie debutt\u00f2 invece al salone dell'automobile di Detroit nel 1951. Fu messa in vendita a 3.767 dollari. Dopo essere stati completate in Europa, le Nash-Healey erano poi spedite negli Stati Uniti per essere vendute nei concessionari Nash.\nIl motore, che era identico a quello installato sulla Nash Ambassador, fu inizialmente un sei cilindri in linea a valvole in testa da 3,8 L di cilindrata che erogava 127 CV di potenza. La testata era in alluminio. Il motore, rispetto al peso dell'autovettura, era poco potente: infatti, in origine, sulla Nash-Healey doveva essere montato un pi\u00f9 grande motore V8 Cadillac. \nIl cambio, che era provvisto di overdrive, era manuale a tre rapporti. Le sospensioni anteriori erano indipendenti con ammortizzatori a molle elicoidali, bracci longitudinali e barra antirollio. Le sospensioni posteriori erano invece composte da ammortizzatori a molle elicoidali e da una barra Panhard. I freni erano a tamburo sulle quattro ruote. Sul frontale, erano installati una calandra e dei paraurti in stile Nash. Gli pneumatici erano a fascia laterale bianca, mentre i cerchioni erano in acciaio con coprimozzo cromato. Gli interni erano lussuosi ed erano caratterizzati da un massiccio utilizzo di pelle. Il volante era regolabile in altezza. \nNel 1952 la Nash commission\u00f2 a Pininfarina il restying del modello. La versione aggiornata del modello fu presentata nello stesso anno al salone dell'automobile di Chicago. Dopo questo accordo, la Nash-Healey inizi\u00f2 ad essere completata presso gli stabilimenti torinesi Pininfarina. Nell'occasione, la cilindrata del motore crebbe a 4,1 L con la potenza erogata che raggiunse i 140 CV. I costi di trasporto erano per\u00f2 lievitati. Per tale motivo, il prezzo di vendita crebbe a 5.908 dollari. Per fare un confronto, una delle sue concorrenti, la Chevrolet Corvette, era in vendita a 3.513 dollari e la Ford Thunderbird, anch'essa sua rivale, nel 1955 era commercializzata a 3.000 dollari.\nNel 1953 fu introdotta la versione coup\u00e9 due porte. Nell'anno citato un esemplare di Nash-Healey giunse terzo alla 24 Ore di Le Mans. Dopo questo ottimo piazzamento, che fu il migliore per una Nash-Healey nelle competizioni automobilsitiche, fu lanciata sui mercati una versione coup\u00e9 speciale a cui fu dato il nome di \"Le Mans\". Nel 1954, con la fusione della Nash e della Hudson Motor Car Company a formare la American Motors Corporation, le risorse finanziarie della Nash si ridussero. Fu quindi deciso di far uscire di produzione la Nash-Healey.\nOltre alla 24 Ore di Le Mans, a cui partecip\u00f2 dal 1950 al 1954, la Nash-Healey corse anche alla Carrera Panamericana e alla Mille Miglia.\nEsemplari prodotti.\nIn totale, di Nash-Haley ne furono assemblati 507 esemplari compreso il prototipo. Nello specifico, i dati produttivi furono:"}
{"id": "5321541", "revid": "300067", "url": "https://it.wikipedia.org/wiki?curid=5321541", "title": "Brooklyn Visitations", "text": ""}
{"id": "5321546", "revid": "300067", "url": "https://it.wikipedia.org/wiki?curid=5321546", "title": "Paterson Visitations", "text": ""}
{"id": "5321552", "revid": "729019", "url": "https://it.wikipedia.org/wiki?curid=5321552", "title": "Stazione di Castell'Alfero", "text": "La stazione di Castell'Alfero \u00e8 una fermata ferroviaria posta sulla linea Castagnole-Asti-Mortara che fino al 2010 serviva il centro abitato di Castell'Alfero.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nNel 1989 la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, per consentire alcuni lavori di manutenzione dal 6 settembre 2010 la linea venne sospesa al traffico il quale venne definitivamente soppresso dalla Regione Piemonte a partire dal 17 giugno 2012."}
{"id": "5321554", "revid": "300067", "url": "https://it.wikipedia.org/wiki?curid=5321554", "title": "DeNeri Juniors", "text": ""}
{"id": "5321556", "revid": "300067", "url": "https://it.wikipedia.org/wiki?curid=5321556", "title": "Philadelphia Warriors (1926-1928)", "text": ""}
{"id": "5321562", "revid": "2121638", "url": "https://it.wikipedia.org/wiki?curid=5321562", "title": "LEGO Jurassic World", "text": "LEGO Jurassic World \u00e8 un videogioco LEGO del 2015 di azione e avventura sviluppato da Traveller's Tales e pubblicato da Warner Bros. Interactive Entertainment su licenza di Universal Pictures, per PlayStation 4, PlayStation 3, PlayStation Vita, Nintendo 3DS, Wii U, Nintendo Switch, Xbox One, Xbox 360, macOS, Microsoft Windows, iOS e Android e basato sui film di \"Jurassic Park\". Il gioco \u00e8 stato pubblicato l'11 giugno, in contemporanea con l'uscita di \"Jurassic World\" in Italia.\nTrama.\nLa trama segue le vicende di tutti e quattro i film della saga: la trilogia di \"Jurassic Park\" (\"Jurassic Park\", \"Il mondo perduto - Jurassic Park\" e \"Jurassic Park III\") e il primo capitolo della trilogia di \"Jurassic World\".\nModalit\u00e0 di gioco.\nIl gameplay di \"LEGO Jurassic World\" \u00e8 simile agli altri videogiochi LEGO: quindi ci sono sempre dei puzzle ed enigmi da risolvere, una modalit\u00e0 gioco libero e una cooperazione tra due o pi\u00f9 personaggi nel gioco. \"LEGO Jurassic World\" inoltre offre pi\u00f9 di 100 personaggi sbloccabili, tra cui pi\u00f9 di 20 specie di dinosauri. Nel gioco \u00e8 possibile sbloccare anche Mr. DNA, un personaggio dei cartoni animati presenti nel film del 1993 \"Jurassic Park\" e il regista dei primi due film Steven Spielberg.\nAltri media.\nUn cortometraggio dal titolo \"\" (\"LEGO Jurassic World: The Indominus Escape\") dalla durata di 24 minuti \u00e8 stato reso disponibile sulla piattaforma Netflix nel 2016.\nUno special televisivo diviso in due parti, intitolato \", \u00e8 stato distribuito in DVD nel 2018.\nNel 2020 \u00e8 stata trasmessa una miniserie televisiva dal titolo \", composta da 13 puntate."}
{"id": "5321563", "revid": "767487", "url": "https://it.wikipedia.org/wiki?curid=5321563", "title": "Sicilian Connection", "text": "Sicilian Connection \u00e8 un film del 1987 diretto da Tonino Valerii.\nTrama.\nIn seguito all'apertura di una fabbrica di automobili giapponesi in Sicilia, il capo dell'azienda viene rapito da mafiosi siciliani."}
{"id": "5321580", "revid": "486946", "url": "https://it.wikipedia.org/wiki?curid=5321580", "title": "33\u00ba Reggimento logistico di manovra &quot;Ambrosiano&quot;", "text": ""}
{"id": "5321588", "revid": "767487", "url": "https://it.wikipedia.org/wiki?curid=5321588", "title": "Cin cin... cianuro", "text": "Cin cin... cianuro \u00e8 un film del 1968 diretto da Ernesto Gastaldi."}
{"id": "5321595", "revid": "767487", "url": "https://it.wikipedia.org/wiki?curid=5321595", "title": "Killer contro killers", "text": "Killer contro killers \u00e8 un film del 1985 diretto da Fernando Di Leo.\nTrama.\nUn gruppo di criminali, capeggiato da Burton, viene ingaggiato da un potente industriale (denominato \"Sua Eccellenza\") per sottrarre una preziosa formula chimica. Eseguito il colpo, il committente decide di sbarazzarsi degli esecutori: sopravvivono per\u00f2 Sterling e Ferrari, che non esitano a vendicarsi."}
{"id": "5321612", "revid": "767487", "url": "https://it.wikipedia.org/wiki?curid=5321612", "title": "L'assassino ha le ore contate", "text": "L'assassino ha le ore contate (\"Coplan sauve sa peau\") \u00e8 un film del 1968 diretto da Yves Boisset."}
{"id": "5321618", "revid": "228587", "url": "https://it.wikipedia.org/wiki?curid=5321618", "title": "Pensiero religioso di Adolf Hitler", "text": "Le credenze religiose di Adolf Hitler sono state oggetto di un'accesa discussione tra gli storici. Alla luce di prove consistenti sul suo rifiuto dei principi del cristianesimo quand'era ancora nell'et\u00e0 dell'adolescenza e gli sforzi faticosi compiuti per ridurre l'influenza e l'indipendenza del cristianesimo in Germania a seguito della sua ascesa al potere, i maggiori biografi accademici di Hitler concludono che egli fosse un agguerrito avversario della religione cristiana. Lo storico britannico Laurence Rees non ha trovato alcuna prova che \"Hitler, nella sua vita personale, abbia mai espresso una qualche fede nei principi fondamentali della chiesa cristiana\"\nLe osservazioni fatte da Hitler ai confidenti, come vengono descritte nei \"Diari\" di Joseph Goebbels (capo del Reichsministerium f\u00fcr Volksaufkl\u00e4rung und Propaganda-Ministero del Reich per l'istruzione pubblica e la propaganda), nelle \"Memorie del Terzo Reich\" dell'architetto del F\u00fchrer Albert Speer e nelle trascrizioni delle conversazioni private di Hitler registrate da Martin Bormann in \"conversazioni a tavola di Hitler\" sono un'ulteriore testimonianza della sua cristianofobia; queste fonti registrano una serie di osservazioni private in cui Hitler ridicolizza la dottrina cristiana come assurda e socialmente distruttiva.\nHitler, che tent\u00f2 sempre di fare appello alle masse tedesche durante la sua campagna politica (vedi temi propagandistici del nazionalsocialismo) e durante gli anni che pass\u00f2 al vertice della Germania nazista, talvolta fece dichiarazioni pubbliche a sostegno della religione e contro l'ateismo. Ebbe a dichiarare in un discorso che l'ateismo (un concetto da lui strettamente collegato al comunismo e al \"materialismo ebraico\") era stato \"tagliato fuori\" e nel contempo viet\u00f2 la lega tedesca del libero pensiero.\nHitler nacque e fu cresciuto da una madre cattolica praticante, Klara P\u00f6lzl, venne battezzato da neonato e ricevette la confermazione all'et\u00e0 di quindici anni secondo i precetti e la dottrina della Chiesa cattolica, ma cess\u00f2 di partecipare alla messa e ai sacramenti a partire dalla prima giovinezza.. La sua avversione profonda verso la Chiesa cattolica \u00e8 ben esplicitata nei suoi \"Discorsi a tavola\" trascritti da Martin Bormann. \nNel suo libro \"Mein Kampf\" e nei discorsi pubblici dichiar\u00f2 una propria fede nel cristianesimo. Hitler e il Partito Nazionalsocialista Tedesco dei Lavoratori promossero il cosiddetto Cristianesimo positivo, un movimento che respinse le tradizionali dottrine cristiane come la divinit\u00e0 di Ges\u00f9, cos\u00ec come gli elementi ebraici dell\"'Antico testamento\"; lo storico britannico dell'Universit\u00e0 della Columbia Britannica John S. Conway ha affermato che \"solo pochi radicali sull'ala estrema del cristianesimo liberale protestante riconoscerebbero un tale guazzabuglio come il vero cristianesimo\".\nHitler afferm\u00f2 di continuare a credere in una divinit\u00e0 attiva e in un discorso pubblico dichiar\u00f2 che teneva Ges\u00f9 in grande stima nella sua qualit\u00e0 di \"combattente ariano\" che lottava contro l'ebraismo.\nMentre un piccolo numero di scrittori accetta queste opinioni pubblicamente dichiarate come espressioni autentiche della sua spiritualit\u00e0 la grande maggioranza crede invece che Hitler fosse uno scettico nei confronti della religione in generale, ma riconosce anche che egli poteva essere eletto al governo solo se avesse fatto un impegno di fede pubblica nei confronti del cristianesimo.\nHitler stesso fu sempre riluttante a compiere attacchi pubblici alla Chiesa per motivazioni eminentemente politiche; Goebbels scrisse nell'aprile del 1941 che anche se Hitler era \"un avversario feroce\" del Vaticano e del cristianesimo in generale, purtuttavia \"mi impedisce di lasciare la chiesa per ragioni tattiche\". Una volta eletto alla carica di Cancelliere del Reich Hitler e il suo regime cercarono di ridurre l'influenza del cristianesimo sulla societ\u00e0 civile.\nA partire dalla met\u00e0 degli anni '30 il suo governo fu sempre pi\u00f9 dominato da anticristiani militanti come Bormann, Goebbels, Heinrich Himmler, Alfred Rosenberg e Reinhard Heydrich, che Hitler stesso nomin\u00f2 ai posti principali di comando. Questi radicali intrisi di anticlericalismo vennero solitamente accettati o addirittura incoraggiati a perpetrare la persecuzione nazista della Chiesa cattolica in Germania. Il regime avvi\u00f2 uno sforzo per attuare il coordinamento dei protestanti tedeschi sotto la denominazione di Chiesa evangelica tedesca (ma a questo stato di cose resistette con forza la Chiesa confessante) e si diresse presto nella direzione dell'eliminazione del cattolicesimo politico. Hitler acconsent\u00ec al Reichskonkordat (avvenuto nel 1933) ma in seguito lo ignor\u00f2 regolarmente fino a permettere le persecuzioni anticattoliche.\nLe minoranze religiose presenti all'epoca all'interno del territorio nazionale dovettero affrontare una repressione ancora pi\u00f9 dura, con gli ebrei tedeschi prima espulsi e poi costretti a subire la Shoah, il tutto sulla base della politica razziale nella Germania nazista. I Testimoni di Geova furono perseguitati spietatamente per aver rifiutato sia il servizio militare obbligatorio tramite l'obiezione di coscienza sia il giuramento di fedelt\u00e0 al movimento hitleriano. Hitler ebbe a dichiarare che aveva solo anticipato il palese crollo del cristianesimo a seguito dei progressi scientifici e che il nazismo e la religione non avrebbero potuto coesistere a lungo termine.\nAnche se egli era disposto a ritardare i conflitti per motivi politici gli storici sembrano concludere che il suo fine ultimo fosse la distruzione del cristianesimo sul suolo tedesco, o condurre almeno ad una sua distorsione o sottomissione alla prospettiva ideale nazista.\nPosizioni degli storici sulle credenze religiose di Hitler.\nAlan Bullock \u00e8 stato un esperto di Hitler di primaria importanza che ha scritto fondamentali biografie del dittatore nel corso degli anni '50 e '60; egli ha scritto che Hitler era cresciuto da cattolico e, anche se impressionato dai suoi poteri organizzativi, divenne ostile al cattolicesimo solo in et\u00e0 adulta. Bullock considerava Hitler come un esponente del razionalismo e del materialismo senza alcuna predisposizione per il lato spirituale o emotivo dell'esistenza umana.\nBullock scrisse che Hitler non credeva \"n\u00e9 a Dio n\u00e9 alla coscienza\" ma trovava \"sia giustificazione che assoluzione\" in una visione di s\u00e9 stesso che riecheggiava Hegel, con gli esseri eroici che si trovavano al di sopra della morale convenzionale, del loro ruolo di \"individui storici di levatura universale\" e nella loro qualit\u00e0 di agenti con i quali la \"Volont\u00e0 dello Spirito del Mondo\", il grane piano della \"Provvidenza\", veniva svolto. A seguito dei suoi primi successi militari Hitler \"si \u00e8 abbandonato completamente alla megalomania\" e al \"peccato di \"Hybris\"\" sfoggiando un esuberante auto-orgoglio credendo di essere ad un livello pi\u00f9 alto dei semplici esseri umani.\nUna volta terminata la guerra, ha scritto Bullock, Hitler avrebbe sicuramente voluto estirpare e distruggere le Chiese, anche se fino ad allora si era mantenuto circoscritto al riguardo per motivazioni eminentemente politiche:\nVerso la fine del secolo uno dei maggiori esperti di Hitler, il britannico Ian Kershaw, not\u00f2 che nuove fonti erano venute alla luce negli studi sul dittatore e che le vecchie fonti cominciavano ad essere messe in discussione. In particolare la riscoperta dei \"Diari di Goebbels\" lanciano una nuova luce sui pensieri e l'interiorit\u00e0 di Hitler. Kershaw ha anche constatato che la politica religiosa hitleriana \u00e8 stata frenata da considerazioni politiche, ma ne ha sottolineato l'ostilit\u00e0 di fondo verso il cristianesimo: \"Per quanto Hitler in alcune occasioni abbia affermato di volere una tregua nel conflitto [con le chiese], i suoi commenti infiammatori hanno dato ai suoi sottoposti e subalterni tutta la licenza necessaria per cavalcare la prospettiva di una sfida aperta alla Chiesa, fiduciosi che in tal modo stessero lavorando verso il Fuhrer\". Ha ancora osservato Kershaw:\nLo storico britannico Richard J. Evans, che scrive principalmente sulla Germania nazista e sulla seconda guerra mondiale, ritiene che Hitler credesse nel lungo periodo che il nazionalsocialismo e la religione non sarebbero stati in grado di coesistere e che egli sottoline\u00f2 ripetutamente che il nazismo era un'ideologia secolare fondata sulla scienza moderna: \"La scienza\", ebbe a dichiarare, \"avrebbe facilmente distrutto le ultime vestigia restanti della superstizione. La Germania non poteva tollerare l'intervento di influenze straniere come il papa e i sacerdoti\" i quali erano solo \"insetti neri\" e \"aborti in abito talare\".\nLo storico britannico Richard Overy, biografo di Hitler, non lo considera un cristiano praticante n\u00e9 un profondo ateo, ma fa notare anche il sentimento che voleva il nazismo e la religione non poter coesistere a lungo termine: \"sia Stalin che Hitler volevano una religione castrata, sottomessa in tutto e per tutto allo Stato supremo, mentre il lento programma della rivelazione scientifica ha distrutto la fondazione del mito religioso\".\nOvery scrive di Hitler come di uno scettico nei confronti di tutte le credenze religiose, ma abbastanza prudente politicamente da non \"esporre pubblicamente le proprie opinioni scientifiche\", in parte al fine di mantenere ben netta la distinzione tra il proprio movimento e l'inconsistenza del comunismo sovietico. Nel 2004 ha scritto:\nRichard Steigmann-Gall ha scritto nel 2003 che anche dopo la rottura di Hitler con il cristianesimo istituzionale (che era databile intorno al 1937) egli intravede prove che egli continu\u00f2 a tenere la figura di Ges\u00f9 in grande stima, non avendo mai diretto i propri attacchi contro Ges\u00f9 stesso. L'uso del termine \"cristianesimo positivo\" nel programma del partito nazista durante gli anni '20 \u00e8 comunemente considerato come una misura tattica, ma Steigmann-Gall crede che abbia avuto una sua \"logica interiore\" e che sia stato molto \"pi\u00f9 di un duro gioco politico\". Egli ritiene che Hitler sia stato religioso almeno negli anni '20 e nei primissimi anni '30 e ch'egli vedesse Ges\u00f9 come un avversario di razza ariana degli ebrei.\nLo storico Laurence Rees caratterizza il rapporto di Hitler con la religione come uno dei suoi tanti opportunismi e del suo pragmatismo di fondo: \"il suo rapporto in pubblico con il cristianesimo, in effetti il suo rapporto con la religione in generale, era opportunistico: non vi \u00e8 alcuna prova che Hitler stesso, nella sua vita personale, avesse qualsiasi credenza individuale nei principi fondamentali della chiesa cristiana\". Considerando le allusioni religiose presenti nel \"Mein Kampf\" Ress scrive che \"la lettura pi\u00f9 coerente da dare al \"Mein Kampf\" \u00e8 quella che vuole Hitler esser disposto a credere in un Creatore iniziale divino, ma non accett\u00f2 mai la tradizionale visione cristiana del cielo e dell'inferno, n\u00e9 la fede nella sopravvivenza di un'anima individuale\".\nLo storico tedesco Max Domarus ha scritto che Hitler ha sostituito la fede nel dio giudeo-cristiano con la fede in un dio peculiare tedesco. Ha promosso l'idea di questo dio come creatore della Germania, ma Hitler \"non era cristiano in alcun significato accettato al mondo per quella parola\". Domarus scrive che Hitler non ha creduto nella religione organizzata n\u00e9 tantomeno si \u00e8 mai visto come un riformatore religioso.\nHitler aveva completamente scartato la fede nella concezione giudeo-cristiana di Dio entro il 1937, scrive Domarus, seppur ha continuato ad utilizzare la parola \"Dio\" nei suo innumerevoli discorsi; ma questo non era il Dio \"adorato nei millenni\", ma un nuovo e del tutto particolare dio tedesco che \"lasciava crescere la forza del ferro\". Cos\u00ec Hitler si espresse davanti al giornalista britannico G. Ward Price nel 1937: \"Credo in Dio e sono convinto che non abbandoner\u00e0 67 milioni di tedeschi che hanno lavorato cos\u00ec duramente per riconquistare la loro giusta posizione nel mondo\".\nSebbene Hitler non \"osservasse i suoi comandamenti\" Domarus credeva di aver individuato elementi del pensiero cattolico, durante gli anni della sua educazione, anche negli anni iniziali del suo potere:\nL'autore Konrad Heiden cit\u00f2 Hitler affermando: \"Non vogliamo nessun altro Dio che la Germania stessa. \u00c8 essenziale avere fede e una speranza da fanatici nella Germania\". Derek Hastings dell'universit\u00e0 di Oakland ritiene \"eminentemente plausibile\" che Hitler fosse un cattolico credente fin dai tempi del suo processo nel 1924 a seguito del fallito Putsch di Monaco, ma scrive che \"\"non c'\u00e8 dubbio che Hitler fosse un ferreo avversario del cristianesimo per tutta la durata del Terzo Reich\".\nIl biografo John Toland racconta che dopo essere scampato ad un tentativo di farlo assassinare nel 1939 Hitler dichiar\u00f2 nel corso di una cena tra intimi che Pio XII avrebbe preferito vedere realizzarsi l'attentato e che egli non era un suo amico, ma scrive anche che nel 1941 Hitler era ancora un \"membro in buona posizione della Chiesa di Roma nonostante il suo detestarne la gerarchia cattolica\"\".\nSecondo Guenter Lewy Hitler non fu sottoposto a scomunica da parte della Chiesa cattolica prima della sua morte (sebbene lo stesso storico riporta che le convinzioni religiose del dittatore tedesco fossero profondamente anticristiane). La scomunica avrebbe impedito ad Hitler l'accesso ai sacramenti cattolici se li avesse ricercati. Pur avendo ricevuto i sacramenti cattolici del Battesimo e della Confermazione, non cerc\u00f2 mai di partecipare al sacramento del matrimonio o della Penitenza durante i suoi ultimi giorni, ignorando anche la regola cattolica contraria al suicidio.\nSamuel Koehne dell'universit\u00e0 Deakin ha scritto nel 2012: \"Hitler \u00e8 stato un ateo? Probabilmente no, ma rimane molto difficile accertare le sue credenze religiose personali e cos\u00ec il dibattito scompare\". Mentre Hitler non fu cristiano nella nozione tradizionale ortodossa del termine, egli par\u00f2 speso di una divinit\u00e0 il cui lavoro era svolto nella Natura e nelle leggi naturali \"combinando in tal modo Dio e la Natura nella misura in cui diventavano la stessa cosa\"... e che \"per questo motivo alcune opere recenti hanno sostenuto che Hitler fosse un appartenente alla corrente del Deismo\".\nNei suoi scritti sulle immagini e i simboli religiosi ricorrenti in Hitler Kenneth Burke ha concluso che \"i modi di pensiero di Hitler non sono altro che forme di pensiero religioso pervertite o fatto diventare una caricatura\".\nCommenti di Hitler ai confidenti.\nSpeer sulle credenze religiose di Hitler.\nNelle sue memorie l'architetto e confidente personale di Hitler nonch\u00e9 ministro degli armamenti (Reichsministerium f\u00fcr Bewaffnung und Munition) Albert Speer ebbe a scrivere: \"\"Tra i suoi collaboratori politici a Berlino, Hitler fece pronunciamenti duri contro la Chiesa ...\", tuttavia \"concep\u00ec la Chiesa come uno strumento che avrebbe anche potuto essergli utile\"\".\nAnche i \"Diari di Goebbels\" osservano questa stessa politica. Il ministro della propaganda scrisse il 29 aprile 1941 che anche se Hitler era un \"avversario feroce\" del Vaticano e del cristianesimo, \"mi impedisce di lasciare la chiesa, per ragioni tattiche\".\nSempre secondo Speer il segretario privato di Hitler, Martin Bormann, assicurava alla registrazione qualsiasi pronunciamento duro da parte di Hitler contro la Chiesa. Speer ha considerato Bormann la forza trainante della campagna del regime contro le chiese. Speer pensava che Hitler approvasse gli obiettivi di Bormann, ma si considerava pi\u00f9 pragmatico e voleva pertanto \"posticipare questo problema ad un tempo pi\u00f9 favorevole\":\nHitler, scrisse Speer, ha considerato il cristianesimo come una religione sbagliata per il \"temperamento germanico\", Speer scrisse che Hitler avrebbe detto: \"Vedi, \u00e8 stata la nostra sfortuna avere la religione sbagliata; perch\u00e9 non abbiamo la religione dello Shintoismo dei giapponesi, che considerano il sacrificio per la patria come il bene pi\u00f9 alto? Anche la religione dell'Islam sarebbe stata molto pi\u00f9 compatibile con noi rispetto al cristianesimo. Perch\u00e9 doveva essere il cristianesimo con la sua mansuetudine e la sua flaccidezza?\"\nSpeer ha anche scritto di osservare in Hitler \"abbastanza pochi esempi\" a cui appoggiarsi e di avere una visione negativa nei confronti delle nozioni di misticismo nazista di Heinrich Himmler e di Alfred Rosenberg.\nBormann sulle credenze religiose di Hitler.\nBormann, che funse da segretario privato di Hitler, lo convinse a permettere ad una squadra di ufficiali scelti di far registrare e stenografare le sue conversazioni private da lasciare ai posteri. Tra il 1941 e il 1944 le parole di Hitler furono registrate in trascrizioni ora conosciute come le \"conversazioni a tavola di Hitler\".\nI brani trascritti non riguardano soltanto i punti di vista di Hitler sulla guerra e gli affari esteri, ma anche i suoi pi\u00f9 caratteristici atteggiamenti sulla religione, la cultura, la filosofia, le aspirazioni personali e dei suoi sentimenti nei confronti dei nemici e degli amici. Speer ha ricordato nelle sue memorie che Bormann assicurava la registrazione di qualsiasi pronunciamento duro da parte di Hitler contro la Chiesa: \"\"non c'era quasi niente che abbia scritto pi\u00f9 con impazienza che quei commenti deprecatori sulla chiesa\". All'interno dei trascritti Hitler parla del cristianesimo come di un'assurdit\u00e0 e un'impostura fondata nient'altro che su menzogne con cui non avrebbe mai potuto venire personalmente a patti\"\".\nIl consenso diffuso fra gli storici \u00e8 che i punti di vista espressi usciti dalla traduzione fatta da Hugh Trevor-Roper di queste \"conversazioni a tavola\" sono credibili e affidabili anche se, come per tutte le fonti storiche, \u00e8 consigliabile un alto livello di consapevolezza critica sulle sue origini e sul suo scopo primario. Le osservazioni accettate come autentiche includono citazioni come \"il cristianesimo \u00e8 il prototipo del bolscevismo: la mobilitazione da parte dell'ebreo delle masse degli schiavi con l'obiettivo di minare la societ\u00e0\".\nLa biografia fondamentale \"Hitler: A Study in Tyranny\" di Alan Bullock cita lo stesso Hitler scrivendo: \"preso al suo estremo logico, il cristianesimo significherebbe la sistematica coltivazione del fallimento umano\"; la stessa dichiarazione si ritrova anche pari pari nelle registrazioni fatte effettuare da Bormann, ripetendo altre osservazioni che appaiono nelle \"conversazioni\" come ad esempio: \"gli insegnamenti del cristianesimo sono una ribellione contro la legge di Natura della selezione naturale da parte dei pi\u00f9 forti nella lotta per la sopravvivenza e il predominio\".\nLo storico britannico Michael Burleigh ha confrontato le dichiarazioni pubbliche fatte da Hitler nei riguardi del cristianesimo con quelle presenti nelle \"conversazioni\" giungendo suggerire che le vere opinioni religiose di Hitler erano \"\"una miscela di biologia materialista, un disprezzo ad imitazione delle teorie maldigerite di Friedrich Nietzsche nei confronti dell'anima e del nucleo centrale della fede, ben distinti dai valori secondari cristiani, ed infine da un anticlericalismo viscerale\".\nRichard Evans ha anche ribadito la convinzione che il nazismo fosse un esempio di secolarizzazione mista a scientismo e ad una prospettiva di antireligiosit\u00e0; questo nell'ultimo volume della sua trilogia sulla Germania nazista: \"l'ostilit\u00e0 di Hitler verso il cristianesimo ha raggiunto nuove altezze o profondit\u00e0 nel corso dell'evolversi della guerra\"\". La sua fonte per questa affermazione \u00e8 stata la prima traduzione in inglese delle \"discussioni\" (1953).\nLe \"conversazioni a tavola\" vedono spesso il dittatore che si lascia andare esprimendo attimi pieni di profonde considerazioni negative nei riguardi del cristianesimo, come ad esempio: \"\"Il colpo pi\u00f9 pesante che mai colp\u00ec l'umanit\u00e0 \u00e8 stato la venuta del cristianesimo: il bolscevismo \u00e8 il figlio illegittimo del cristianesimo, entrambi invenzioni dell'ebreo. La religione \u00e8 stata introdotta nel mondo dal cristianesimo\".\nI trascritti contenuti nelle conversazioni vedono Hitler esprimere la fede che la scienza avrebbe in breve tempo affossato la religione. Il 14 ottobre 1941, all'interno di una dichiarazione riguardante il destino del cristianesimo, Hitler afferma: \"La scienza non pu\u00f2 mentire, perch\u00e9 si sforza sempre, secondo lo stato momentaneo della conoscenza, a dedurre ci\u00f2 che \u00e8 vero: quando fa un errore, lo fa e poi si ravvede\". La religione invece si sgretola davanti ai progressi scientifici, dice Hitler e \nHitler voleva che il suo movimento sfuggisse dalle grinfie della religione, temendo che un patto con la Chiesa sarebbe presto crollato:\nSecondo queste conversazioni registrate Hitler credeva che i veri insegnamenti cristiani di Ges\u00f9 fossero stati corrotti da Paolo di Tarso, che li aveva trasformati in un tipo di bolscevismo ebraico che Hitler credeva essere predicato nell'\"uguaglianza di tutti gli uomini tra di loro e la loro obbedienza ad un solo dio. Questo \u00e8 ci\u00f2 che ha causato la morte dell'Impero romano\"\".\nNelle conversazioni Hitler poi elogia Flavio Claudio Giuliano, l'imperatore romano apostata nei suoi \"Tre libri contro i galilei\", un trattato anticristiano del 362 e in data 21 ottobre 1941 afferma:\nLo storico statunitense Richard Carrier ha fatto alcuni confronti isolati di passaggi dalle edizioni tedesche, francesi e inglesi delle \"conversazioni\" e ha rilevato che in ogni caso l'edizione inglese curata da Trevor-Roper \u00e8 stata una traduzione dell'edizione francese di Fran\u00e7ois Genoud, piuttosto che basarsi sulle edizioni tedesche; inoltre ha rilevato che la traduzione francese conteneva significative distorsioni, che generalmente aumentavano l'impressione dell'odio di Hitler per il cristianesimo. Carrie ha concluso che \"l'edizione di Trevor-Roper deve essere scartata come inutile\". Tuttavia lo stesso Carrier ha anche scoperto che tre versioni tedesche \"hanno un antenato comune, che devono essere le effettive note del bunker\" ed ha raccomandato agli studiosi di lavorare direttamente con le edizioni tedesche.\nNella sua introduzione a un'edizione del 2013 delle \"conversazioni\" curate da Trevor-Roper Gerhard Reinberg concorda nel fatto che l'edizione di Trevor-Roper \"deriva dall'edizione francese di Genoud e non da uno dei testi tedeschi\". Dopo aver accuratamente esaminato la corrispondenza personale di Trevor-Roper Mikael Nilsson ha concluso in ultima analisi che Trevor-Roper era pienamente consapevole del fatto che la sua edizione era basata sul testo francese, ma non rivel\u00f2 i relativi problemi che ci\u00f2 comportava in pubblico.\nPer concludere:\nGoebbels sulle credenze religiose di Hitler.\nI \"Diari\" scritti dal ministro della propaganda forniscono importanti riflessioni sui pensieri e sulle azioni di Hitler. In una nota di Diario del 28 dicembre 1939 Goebbels ebbe a scrivere che \"il F\u00fchrer respinge con passione ogni pensiero nei riguardi della fondazione di una nuova religione: non ha intenzione di diventare prete, il suo unico ruolo esclusivo \u00e8 quello di un politico\". In data 8 aprile 1941 scrive \"odia il cristianesimo, perch\u00e9 ha paralizzato tutto ci\u00f2 che \u00e8 nobile nell'umanit\u00e0\".\nNel 1937 Goebbels not\u00f2 l'approvazione di Hitler per la propaganda anticristiana e le difficolt\u00e0 che questa provocava nel clero. L'impazienza e sofferenza di Hitler nei confronti delle chiese, ha scritto Kershaw, \"ha spinto a frequenti esplosioni di ostilit\u00e0. All'inizio del 1937 dichiarava che il cristianesimo era maturo per la distruzione e che le Chiese devono cedere al primato rappresentato dallo Stato, contro ogni compromesso con l'istituzione pi\u00f9 orribile immaginabile\".\nIl 29 aprile 1941 Goebbels annot\u00f2 lunghe discussioni avvenute nei riguardi del Vaticano e sul cristianesimo in generale e scrisse: \"Il F\u00fchrer \u00e8 un avversario feroce contro tutto ci\u00f2 che \u00e8 falsit\u00e0 e decadenza\". Nel 1939 Goebbels aveva scritto che il F\u00fchrer sapeva che avrebbe \"\"dovuto aggirare un conflitto tra Chiesa e Stato\" ma che nel frattempo \"il modo migliore per affrontare le chiese \u00e8 quello di affermare di essere un appartenente al cristianesimo positivo\"\".\nIn un'altra delle sue note Goebbels ha scritto che Hitler era \"profondamente religioso ma interamente anti-cristiano\". In data 29 dicembre 1939 si pu\u00f2 leggere:\nSempre nel 1939 Goebbels annotava in un appunto di diario un momento in cui Hitler aveva \"\"espresso la sua ribellione contro il cristianesimo e desiderava che fosse giunto il momento di poterlo esprimere apertamente. Il cristianesimo aveva corrotto e infettato l'intero mondo dell'antichit\u00e0 classica\". Hitler, scrive Goebbels, \"ha visto l'et\u00e0 pre-cristiana del primo Principato di Augusto come il punto pi\u00f9 alto della storia e non ha potuto relazionarsi con la mentalit\u00e0 gotica n\u00e9 con il meditabondo misticismo\"\".\nI diari riferiscono anche che Hitler credeva che Ges\u00f9 \"volesse anche agire contro la dominazione del mondo ebraico, mentre l'ebraismo lo ha fatto crocifiggere, ma Paolo ha falsificato la sua dottrina e ha minato in tal modo la stessa essenza dell'antica Roma\".\nAltre fonti sulle credenze religiose di Hitler.\nL'Anschluss ha visto l'annessione dell'Austria alla Germania nazista all'inizio del 1938. Il cancelliere austriaco Kurt Alois von Schuschnigg si era recato in Germania per poter incontrare Hitler il quale, secondo la testimonianza dello stesso Schuschnigg, entr\u00f2 in uno stato di rabbia minacciosa contro il ruolo sempre avuto dall'impero austro-ungarico contro l'impero tedesco nel corso della storia; disse che \"\"ogni idea nazionale tedesca \u00e8 sempre stata sabotata dall'Austria per tutta la storia, ed infatti questo sabotaggio \u00e8 stata la principale attivit\u00e0 degli Asburgo e della Chiesa Cattolica\". Questo si concluse con l'ultimatum dato da Hitler all'Austria che avrebbe di fatto concluso l'esperienza dell'indipendenza austriaca e consegnato la nazione ai nazisti.\nDopo l'attentato a Hitler del 20 luglio 1944 il F\u00fchrer accredit\u00f2 la sua avvenuta sopravvivenza al \"Destino\" in una trasmissione radiofonica mandata in onda il giorno seguente. Il capo della stampa tedesca Helmut S\u00fcndermann dichiar\u00f2: \"Il popolo tedesco deve considerare il fallimento del tentativo di attentare alla vita di Hitler come il segno che Hitler dovr\u00e0 completare i suoi compiti sotto la protezione di una potenza divina\".\nNel 1945 la sorella Paula Hitler tenne una dichiarazione registrata in cui affermava \"... non credo che abbia mai lasciato la chiesa [cattolica], ma non lo so per certo\"\".\nDopo un incontro avvenuto con Hitler il cardinale Michael von Faulhaber, un uomo che ha sempre \"criticato coraggiosamente gli attacchi nazisti contro la Chiesa cattolica, se ne and\u00f2 convinto che Hitler fosse profondamente religioso\", ha osservato Kershaw. Nel novembre del 1936 il prelato cattolico incontr\u00f2 Hitler al Berghof per un incontro di tre ore; dopo aver lasciato l'incontro scrisse che \"\"Il Cancelliere del Reich vive senza dubbio nella fede in Dio. Riconosce il cristianesimo come costruttore della cultura occidentale\".\nIl generale Gerhard Engel scrisse anch'egli nel suo diario che Hitler fosse un credente, raccontando che nel 1941 Hitler aveva dichiarato: \"Io sono prima di tutto un cattolico e tale rimarr\u00f2 sempre\"\". Kershaw cita il caso di Faulhaber come un esempio della capacit\u00e0 di Hitler di \"lanciare fumo negli occhi di critici addirittura induriti\", dimostrando l'\"evidente capacit\u00e0 di Hitler di simulare, anche ai leader della chiesa potenzialmente critici, un'immagine di un leader volta a sostenere e proteggere il cristianesimo\".\nEvoluzione pubblica e privata delle credenze di Hitler.\nPrima giovinezza e adolescenza.\nHitler nacque il 20 di aprile del 1889 a Braunau am Inn al confine dell'Austria e ricevette il battesimo secondo il rito cattolico in quello stesso anno. Il padre Alois Hitler, anche se nominalmente appartenente alla Chiesa cattolica, fu religiosamente scettico ed anticlericale, mentre sua madre Klara P\u00f6lzl fu una devota praticante cattolica. Hitler venne allevato nell'Austria asburgica; tuttavia, i dettagli storici con qualche pretesa di affidabilit\u00e0 sulla sua infanzia sono assai scarsi.\nSecondo il maggiore storico di Hitler, Ian Kershaw, le riflessioni che lo stesso Hitler forn\u00ec sulla propria vita nel \"Mein Kampf\" sono \"inesatte nel dettaglio e colorate nell'interpretazione\", mentre le informazioni fornite durante il periodo nazista sono \"dubbie\", come lo possono essere i ricordi nel dopoguerra rilasciati da familiari e conoscenti.\nA. N. Wilson scrisse: \"talvolta si fa qualche accenno all'educazione cattolica ricevuta da Hitler... era qualcosa a cui Hitler stesso faceva spesso l'allusione, ed era quasi sempre violentemente ostile\". \"\"La berretta\"! La vista di questi aborti in abito talare mi fa diventare selvaggio\"\"; Hitler si vantava di esprimere il suo scetticismo filosofico di fronte agli insegnanti di religione quando frequentava l'istituto d'istruzione religioso.\nFrequent\u00f2 diverse scuole elementari; per un periodo di sei mesi alla famiglia capit\u00f2 di vivere di fronte ad un monastero dell'ordine di San Benedetto a Lambach, l'Abbazia di Lambach ed in certi pomeriggi Hitler frequent\u00f2 anche la scuola del coro parrocchiale. Scrisse in seguito nel \"Mein Kampf\" che in quei momenti sognava di poter prendere un giorno l'ordine sacro.\nSecondo Michael Rissmann fin da giovane Hitler venne influenzato dal pangermanesimo e cominci\u00f2 presto a rifiutare il cattolicesimo, ricevendo il sacramento della confermazione con ben poca volont\u00e0 e anzi assai malvolentieri. Il biografo John Toland ha scritto nei riguardi della cerimonia avvenuta nel 1904 nel duomo di Linz che il padrino e madrina raccontarono che dovettero \"tirargli fuori le parole di bocca... quasi come se tutta la cerimonia della sua cresima gli desse un senso di ripugnanza\".\nRissman racconta anche una storia secondo cui un amico di giovent\u00f9 afferm\u00f2 che da quando che Hitler fu tornato a casa dopo la cerimonia, non ha mai pi\u00f9 partecipato alla messa o ricevuto i sacramenti.\nNel 1909 Hitler si trasfer\u00ec a Vienna e secondo Bullock i suoi interessi intellettuali variavano e vacillavano di frequente, spaziando dall''\"antica Roma alle religioni indiane, dallo Yoga all'occultismo, dall'ipnotismo all'astrologia e al protestantesimo. I suoi attacchi retorici rimasero sbilanciati, colpendo e affidando i suoi odi - contro gli ebrei, i sacerdoti, i socialdemocratici, gli Asburgo - senza alcuna restrizione o distinzione\".\nEt\u00e0 adulta e carriera politica.\nLa retorica pubblica di Hitler e gli scritti sulla religione.\nAnche se personalmente scettico, il rapporto pubblico di Hitler con la religione era segnato dal pragmatismo pi\u00f9 opportunista. Nel confronti delle questioni religiose adotto una strategia personale \"adattata ai suoi fini politici pi\u00f9 immediati\". In generale personalizz\u00f2 il suo messaggio a seconda della percezione che aveva della sensibilit\u00e0 del suo pubblico e Kershaw ritiene che poche persone avrebbero davvero potuto pretendere di conoscere a fondo Hitler, che si manteneva molto parco nelle questioni inerenti alla sfera privata, sino a mantenere il segreto sugli affari strettamente personali, essendo in grado di ingannare anche i critici pi\u00f9 induriti per quel che riguardava le sue vere credenze. In privato disprezz\u00f2 il cristianesimo, ma quando cominci\u00f2 la sua campagna per salire al potere non manc\u00f2 di rilanciare dichiarazioni a favore della religione.\nLe affermazioni pubbliche di Hitler furono spesso inframmezzate da riferimenti a Dio e allo Spirito Santo. Nel suo \"Hitler and Stalin: Parallel Lives\" (Hitler e Stalin: vite parallele) Bullock scrive che Hitler, come Napoleone Bonaparte prima di lui, impieg\u00f2 spesso il linguaggio della \"provvidenza divina\" in difesa del proprio mito personale, ma che alla fin fine condivise con il dittatore sovietico Iosif Stalin \"la stessa identica prospettiva materialista, fondata sulla base della certezza del razionalismo del XIX secolo che il progresso della scienza avrebbe distrutto tutti i miti e aveva gi\u00e0 dimostrato che la dottrina cristiana non era altro che un'assurdit\u00e0\".\nIl mito di Hitler doveva essere protetto e questo lo ha portato, come Napoleone, a parlare frequentemente della divina provvidenza, come una necessaria proiezione inconscia del suo senso del destino che gli forniva sia una giustificazione sia un'assoluzione. \"\"I russi\", ebbe ad osservare in un'occasione \"avevano tutto il diritto ad attaccare i loro sacerdoti, ma non avevano il diritto di assalire l'idea di una forza suprema. \u00c8 un dato di fatto che siamo creature deboli e che esiste una forza creativa che ci sovrasta\". (Tratto da \"Hitler and Stalin: Parallel Lives\" di Alan Bullock).\nHitler ebbe una \"capacit\u00e0 di simulare, anche ai leader della Chiesa potenzialmente critici, un'immagine di leader appassionato nel sostenere e proteggere il cristianesimo [dal bolscevismo]\"\" ha scritto Kershaw, il che ha servito a deviare la critica diretta da lui da parte dei leader della Chiesa sulle condanne pi\u00f9 note espresse dai \"radicali del partito anticristiano\".\nReligione in \"Mein Kampf\".\nNel \"Mein Kampf\" (1924-1925), scritto mentre si trovava in carcere dopo il fallito Putsch di Monaco del 1923, Hitler combin\u00f2 elementi di autobiografia assieme ad un'esposizione della sua ideologia politica razzista. Le riflessioni personali contenute nel testo sono tuttavia imprecise e inaffidabili; all'interno dell'opera Hitler utilizza le parole \"Dio\", \"Creatore\", \"Provvidenza\" e \"Signore\".\nLaurence Rees ha descritto la colonna portante del libro in termini di \"sordo nichilismo\", rivelando un universo freddo senza alcuna struttura morale per nulla diversa dalla lotta tra popolazioni differenti per la supremazia. \"\"Quel che manca nel Mein Kampf\",\" ha scritto Rees \"\"e questo \u00e8 un fatto che non ha ancora mai ricevuto il riconoscimento che dovrebbe, \u00e8 un'enfasi sul cristianesimo\";\" \"\"anche se la Germania\",\" ha osservato Rees\", \"\u00e8 stata cristiana per almeno mille anni\".\" Cos\u00ec, conclude Rees\", \"la lettura pi\u00f9 coerente che si dovrebbe dare di\" \"Mein Kampf \u00e8 che mentre Hitler era disposto a credere in un Dio creatore iniziale, non accett\u00f2 la visione cristiana convenzionale del Paradiso e dell'Inferno, n\u00e9 la sopravvivenza di un'anima individuale... siamo semplicemente animali ed \u00e8 proprio come gli animali che affrontiamo la scelta di distruggere o di essere distrutti\".\"\nPaul Berben ha scritto che per quanto riguarda le confessioni cristiane Hitler ebbe a dichiarasi neutrale nel suo libro, sebbene sostenesse una chiara e del tutto netta separazione tra la Chiesa e lo[Stato; la Chiesa non si sarebbe dovuta occupare della vita terrena del popolo che doveva essere sotto il pieno dominio dello Stato. Secondo William Shirer Hitler \"ha affrontato il cattolicesimo politico in Mein Kampf e ha attaccato le due principali chiese cristiane per il loro mancato riconoscimento del problema razziale...\", avvertendo anche che nessun partito politico poteva \"produrre una riforma religiosa\".\nRichard Steigmann-Gall ha intravisto la prova di un \"elemento cristiano\" nei primissimi scritti di Hitler, mentre nel \"Mein Kampf\" non ha visto \"nessuna indicazione del fatto che [Hitler] potesse essere ateo o dedito all'agnosticismo o credere in una sola divina remota e razionale, scrivendo invece che Hitler continuava a riferirsi continuamente ad una divinit\u00e0 provvidenziale e attiva\".\nLa sua vita, pensa Hitler secondo Ralph Manheim riferendosi al popolo ebraico\nSteigmann-Gall sosteneva che i riferimenti di Hitler a Ges\u00f9, il Dio incarnato nella sua qualit\u00e0 di \"Signore della Creazione\" e la necessit\u00e0 di ubbidire alla \"Sua volont\u00e0\" rivela che il cristianesimo fu fuso nel suo pensiero. \"Quello che il cristianesimo raggiunge non \u00e8 il dogmatismo, non \u00e8 la ricerca della forma esteriore ecclesiastica, ma piuttosto i principi etici... Non esiste nessuna religione n\u00e9 alcuna filosofia che sia perfettamente coerente al suo contenuto morale: nessuna etica filosofica pu\u00f2 meglio disinfettare la tensione continuamente esistente tra questa vita e l'altra; tensione da cui nacquero il cristianesimo e la sua etica\", ha affermato Hitler.\nNel \"Mein Kampf\" Hitler scrisse che Ges\u00f9 \"non ha fatto alcun mistero del suo atteggiamento verso il popolo ebraico e, quando necessario, ha anche preso la frusta per scacciare i mercanti dal tempio... [gli ebrei] questo avversario di tutta l'umanit\u00e0, che poi come sempre vedeva nella religione nient'altro che uno strumento per la sua semplice esistenza commerciale. In cambio, Cristo \u00e8 stato inchiodato alla croce\".\nHitler scrisse anche dell'importanza di una Weltanschauung (visione del mondo) definita e uniformemente accettata e not\u00f2 che l'importanza sempre minore che stava assumendo la religione in Europa aveva portato ad un calo delle necessarie certezze: \"\"tuttavia questo nostro mondo umano sarebbe inconcepibile senza l'esistenza pratica Della fede religiosa\". I vari sostituti finora offerti non potrebbero \"sostituire sostanzialmente le confessioni esistenti\"\".\nEsaminando come poter stabilire un nuovo ordine Hitler sostenne che la grandezza delle organizzazioni pi\u00f9 potenti era affidata all'intolleranza di tutti gli altri, di modo che la grandezza del cristianesimo sorse a partire dalla \"\"proclamazione ininterrotta e fanatica e dalla difesa del proprio insegnamento\". Hitler rifiut\u00f2 la visione che voleva il cristianesimo come un portatore di civilt\u00e0 all'interno della comunit\u00e0 dei Germani: \"\u00c8 perci\u00f2 oltraggioso oltre che ingiusto parlare dei tedeschi pre-cristiani come di barbari che non hanno avuto civilt\u00e0, essi non sono mai stati tali\"\".\nPrevedendo il suo conflitto inevitabile con la Chiesa cattolica a riguardo dell'eutanasia (Aktion T4) nella Germania nazista, Hitler scrisse che le chiese dovrebbero rinunciare al lavoro missionario in Africa e concentrarsi invece a convincere gli europei pi\u00f9 graditi a Dio ad adottare gli orfani piuttosto che\n\"dare vita a un bambino malato che sar\u00e0 una causa di sofferenza e infelicit\u00e0 per tutti\". Le chiese cristiane dovrebbero dimenticare le proprie differenze per concentrarsi invece sulla questione impellente della \"contaminazione razziale\", proclam\u00f2.\nQuando arriv\u00f2 a Vienna nelle vesti di un giovane ancora pieno di speranze, afferm\u00f2 Hitler, non era ancora diventato antisemita: \"Nell'ebreo ho ancora visto solo un uomo di una religione diversa e perci\u00f2, a motivo della tolleranza umana, ero contro l'idea di attaccarlo solo perch\u00e9 aveva una fede diversa dalla mia\". Pens\u00f2 sempre che l'antisemitismo basato su motivi religiosi, piuttosto che su motivi razziali, fosse un errore. Hitler sostenne invece che gli ebrei avrebbero dovuto essere deplorati sulla base della loro \"razza\".\nNel tentativo di giustificare l'aggressione nazista Hitler tracci\u00f2 un parallelo tra la militanza politico e l'ascesa del cristianesimo al potere come religione di stato dell'impero romano:\nAltrove, sempre nel \"Mein Kampf\", Hitler parla di un \"Creatore dell'universo\" e di una \"Provvidenza eterna\"; dichiara inoltre la sua ferma convinzione che la razza ariana sia stata creata da Dio e che sarebbe stato un vero peccato diluirla attraverso la \"contaminazione razziale\":\nNel \"Mein Kampf\" Hitler vide Ges\u00f9 come un nemico degli ebrei piuttosto che come un appartenente al loro popolo: \"e il fondatore del cristianesimo non fece alcun mistero della sua poca stima nei confronti del popolo ebraico: quando lo trov\u00f2 necessario, scacci\u00f2 quei nemici della razza umana dal Tempio di Dio\".\nDerek Hastings scrive che, secondo il fotografo personale di Hitler Heinrich Hoffmann il prete cattolico dell'ordine di San Gerolamo Bernhard Stempfle, un acceso antisemita, sarebbe stato membro della cerchia interna di Hitler nei primi anni '20 e che egli spesso ebbe a chiedere il suo consiglio su questioni religiose; aiut\u00f2 lo stesso Hitler nella stesura del \"Mein Kampf\". Venne fatto assassinare dalle SS durante la notte dei lunghi coltelli nel 1934.\nHitler sul cristianesimo e \"cristianesimo positivo\".\nL'articolo 24 del programma nazionalsocialista databile al 1920 e riconducibile allo stesso Hitler approv\u00f2 quello che venne definito come \"cristianesimo positivo\", pur tenendo presente che la religione avrebbe dovuto sempre collocarsi una posizione sottostante all'ideologia del Partito Nazionalsocialista Tedesco dei Lavoratori aggiungendovi inoltre l'ammonimento ulteriore che esso non avrebbe mai dovuto offendere \"il senso morale della razza tedesca\".\nNon essendo confessionale, il termine \"cristianesimo positivo\" avrebbe anche potuto essere interpretato anche in modo differente, ma si riuscirono ad allontanare i timori che potevano sorgere tra la maggioranza cristiana tedesca mantenendo l'aperta espressione delle convinzioni anticristiane riducendola solo al di fuori delle grandi adunate del movimento nazista. Si \u00e8 proposta inoltre anche una definizione di \"cristianesimo positivo\" come quella di una forza che avrebbe dovuto combattere lo \"spirito ebraico materialistico\".\nNel 1922, un decennio prima che Hitler assumesse il cancellierato, l'ex primo ministro della Baviera il conte Hugo Graf von und zu Lerchenfeld auf K\u00f6fering und Sch\u00f6nberg afferm\u00f2 durante un discorso pronunciato al Landtag della Baviera che le sue credenze \"come uomo e come cristiano\" gli impedivano di essere un antisemita o di perseguire politiche pubbliche antisemite. Hitler riusc\u00ec a trasformare la prospettiva di Ges\u00f9 nell'opinione di Lerchenfeld, raccontando ad una folla riunitasi a Monaco di Baviera:\nNel corso di un discorso nel 1928 dichiar\u00f2: \"\"Non tolleremo nessuno nei nostri ranghi che attacca le idee del cristianesimo... infatti il nostro movimento \u00e8 cristiano\".\nAlla luce di acquisizioni successive Fees osserva: \"La spiegazione pi\u00f9 convincente delle affermazioni [di Hitler] \u00e8 che Hitler, in quanto politico, ha semplicemente riconosciuto la realt\u00e0 pratica del mondo in cui ha abitato... Se Hitler si fosse distanziato troppo dal cristianesimo col proprio movimento \u00e8 assolutamente impossibile vedere come avrebbe mai potuto avere successo in un'elezione libera, e quindi la sua relazione in pubblico con il cristianesimo - in effetti il suo rapporto con la religione in generale - era opportunista. Durante la sua vita, non ha mai espresso alcuna credenza individuale nei principi fondamentali della Chiesa cristiana\"\".\nLo storico britannico Richard J. Evans ritiene che il divario tra le dichiarazioni pubbliche e private di Hitler sia dovuto al desiderio di non causare un litigio con le chiese il quale avrebbe potuto minare l'unit\u00e0 nazionale.\nNel 1923 Hitler si avvicin\u00f2 sempre di pi\u00f9 alla confessione dei cristiani tedeschi (Deutsche Christen), un gruppo filonazista presente all'interno del protestantesimo evangelico. \"Hitler ha visto la relazione in termini politici: non era un cristiano praticante, ma era in qualche modo riuscito a mascherare il proprio scetticismo religioso davanti a milioni di elettori tedeschi\", ha scritto Richard Overy, che ha ritenuto che Hitler trovasse utile questa disposizione per un certo tempo, ma in definitiva aveva previsto che il cristianesimo sarebbe morto a causa dei progressi scientifici.\nIn questo primo periodo il movimento dei \"cristiani tedeschi\" cerc\u00f2 di rendere le chiese evangeliche protestanti della Germania uno strumento della politica nazista; gli aderenti promossero le nozioni di \"superiorit\u00e0 razziale\" e di \"destino inerente alla razza di appartenenza. Hitler sostenne la costituzione formale dei \"cristiani tedeschi\" nel 1932: l'organizzazione era nazionalista e antisemita ed alcuni dei suoi membri pi\u00f9 radicali richiesero che rinunciasse all\"Antico Testamento\" (le Scritture ebraiche) oltre che alle \"Lettere di Paolo\" del \"Nuovo Testamento\", a causa della loro matrice eminentemente ebraica.\nIl movimento hitleriano non fu graniticamente unito sulle questioni religiose. Il consenso tra gli storici vuole che il nazismo nel suo complesso non fosse collegato al cristianesimo ma che neppure si oppose attivamente ad esso. L'uso del termine \"cristianesimo positivo\" nel programma del partito nazista ancora negli anni '20 viene comunemente considerato come una misura tattica, ma l'autore Steigmann-Gall crede che abbia avuto una sua \"logica interiore\" e che sia stato \"pi\u00f9 di una semplice manovra politica\". Egli crede anche che Hitler avesse inteso Ges\u00f9 come una figura simboleggiante l'arianesimo e pertanto fosse un avversario acerrimo degli ebrei. Sebbene gli anticristiani avessero poi combattuto per \"espellere l'influenza cristiana dal nazismo\" e il movimento \"diventasse sempre pi\u00f9 ostile alle chiese\" Steigmann-Gall ha scritto che anche alla fine non era \"uniformemente anticristiano\".\nLo storico John S. Conway scrive che Steigmann-Gall ha prodotto delle prove quasi convincenti e che \"\u00e8 giusto sottolineare che non vi \u00e8 mi stato un consenso tra i leader nazisti sul rapporto da tenere tra il partito e il cristianesimo\", n\u00e9 in quanto a grado n\u00e9 in quanto a tempismo. Egli concorda con Steigmann-Gall sul fatto che a partire dal 1937 la politica nazista verso le chiese \u00e8 diventata molto pi\u00f9 ostile, sostenendo con convinzione che il programma del 1924 del partito nazista e quello di Hitler che si pu\u00f2 evincere dai suoi discorsi politici dei primi anni non erano solo politicamente motivati o ingannevoli nell'intenzione... \"Steigmann-Gall considera questi discorsi come un sincero apprezzamento del cristianesimo... Eppure non \u00e8 pronto ad ammettere che questo cristianesimo nazista \u00e8 stato eviscerato dai suoi principi; tutti i dogmi ortodossi pi\u00f9 essenziali vennero esclusi, rimaneva solo l'impronta pi\u00f9 vaga combinata con i pregiudizi antiebraici: solo pochi radicali sull'ala estrema del liberalismo protestante avrebbero riconosciuto di fatto un tale guazzabuglio come vero cristianesimo\".\nSamuel Koehne, ricercatore presso l'universit\u00e0 Deakin, che lavora sulle opinioni ufficiali naziste nei confronti della religione, risponde cos\u00ec alla domanda che ci si pone: Hitler era un cristiano? \"Non esplicitamente, se consideriamo il cristianesimo nella sua forma tradizionale ortodossa che vuole Ges\u00f9 in quanto Figlio di Dio morto per la redenzione di peccati di tutta l'umanit\u00e0: \u00e8 assurdo dichiarare che Hitler (o qualsiasi altro nazista) abbia mai potuto aderire a questa forma di cristianesimo\".\nAscesa nazista al potere.\nPrecedentemente alla votazione del Reichstag sul \"decreto dei pieni poteri\" da conferire a Hitler e attuato nel 1933 (per cui acquis\u00ec le funzioni didattoriali \"temporanee\"), attraverso cui continu\u00f2 la sua opera di smantellamento della repubblica di Weimar, Hitler promise al parlamento tedesco di non interferire con i diritti delle chiese. Tuttavia, assicuratosi stabilmente il potere in Germania, Hitler viol\u00f2 rapidamente questa promessa.\nNel corso del 1933 e del 1934 il leader nazista richiese un livello di sostegno da parte di gruppi come i conservatori tedeschi e il Partito di Centro Tedesco d'ispirazione cattolica presenti in parlamento, oltre che del capo di Stato del Reich conservatore il generale Paul von Hindenburg, il tutto al fine di ottenere una salda presa sul potere con un'apparenza di legalit\u00e0. In un proclama annunciato il 1\u00ba febbraio 1933 Hitler dichiar\u00f2:\nIl 21 marzo del 1933 il Reichstag si riun\u00ec nella Chiesa della guarnigione e della corte a Potsdam per mostrare l'unit\u00e0 del nazionalsocialismo con la vecchia Germania conservatrice del presidente von Hindenburg. Due giorni dopo i nazisti si assicurarono il passaggio del \"decreto sui pieni poteri\", concedendo in tal modo poteri dittatoriali a Hitler. Meno di tre mesi dopo tutti i partiti e le organizzazioni non naziste, incluso il partito cattolico centrista, avevano cessato di esistere.\nHitler cerc\u00f2 di accaparrarsi i voti centristi e conservatori per far approvare il decreto attuativo con un misto di atti intimidatori, negoziazione e conciliazione. Il 23 marzo 1933, poco prima della votazione del decreto, l'oramai F\u00fchrer descrisse le fedi cristiane come degli \"elementi essenziali per salvaguardare l'anima del popolo tedesco\" e ancora: \"riteniamo le forze spirituali del cristianesimo come elementi indispensabili per l'elevazione morale della maggior parte del popolo tedesco\". Con l'occhio rivolto ai voti del partito centrista cattolico, ha scritto Shirer, aggiunse anche la speranza di poter migliorare i rapporti con la Santa Sede.\nIl partito centrista richiese delle garanzie nei riguardi del mantenimento dei diritti delle chiese. Hitler promise che le istituzioni della repubblica di Weimar e delle chiese sarebbero state protette aggiungendo che il proprio governo vedeva le chiese come \"i fattori pi\u00f9 importanti per sostenere la nostra nazione\". In mezzo tra la discussione politica e le minacce paventate di una guerra civile, il centro vot\u00f2 a favore del decreto legge. Le false promesse fatte da Hitler nei riguardi della protezione delle chiese e delle istituzioni della repubblica non sono mai state mantenute.\nNel gennaio del 1934 Hitler irrit\u00f2 le chiese nominando il fautore del neopaganesimo Alfred Rosenberg come ideologo nazista ufficiale. Il Fuhrer lanci\u00f2 contemporaneamente una campagna intesa ad un coordinamento (\"Gleichschaltung\") unico dei protestanti tedeschi sotto la guida di una chiesa ptotestante unificata del Reich (la Chiesa evangelica tedesca) a sua volta sotto la direzione dei cristiani tedeschi, ma il tentativo fall\u00ec miseramente grazie alle strenue resistenze poste dalla Chiesa confessante.\nNel suo saggio \"The Aryan Jesus: Christian Theologians and the Bible in Nazi Germany\" (Ges\u00f9 ariano: i teologi cristiani e la Bibbia nella Germania nazista) la professoressa del Dartmouth College Susannah Heschel ha osservato che i \"cristiani tedeschi\" differivano dai cristiani tradizionali in quanto rifiutavano le origini ebraiche del cristianesimo. Nelle dichiarazioni pubbliche esposte nel corso dei suoi anni di dittatura Hitler continu\u00f2 a parlare positivamente di una visione nazista della cultura tedesca cristiana e della sua fede in un qualche Cristo ariano. Hitler aggiunse poi che Paolo di Tarso, in quanto ebreo, aveva falsificato l'autentico messaggio di Ges\u00f9; un tema quest'ultimo che Hitler ripeteva anche nelle conversazioni private, incluso nell'ottobre del 1941, quando prese la decisione di sterminare gli ebrei.\nIan Kershaw ha detto che Hitler perse l'interesse a sostenere i \"cristiani tedeschi\" a partire dal 1934; purtuttavia in un discorso pronunciato il 26 giugno di quello stesso anno Hitler dichiar\u00f2:\nNel 1937 Hanns Kerrl, ministro degli \"Affari con la Chiesa\" di Hitler, spieg\u00f2 il \"cristianesimo positivo\" come non dipendente dal Credo o Simbolo degli apostoli n\u00e9 nella fede in Cisto come Figlio di Dio su cui si basava il cristianesimo, bens\u00ec rendendolo un rappresentante ufficiale del nazionalsocialismo, con \"Il Fuhrer che \u00e8 l'araldo di una nuova Rivelazione\".\nLa macchina della propaganda nella Germania nazista promosse attivamente Hitler come salvatore del cristianesimo e i temi propagandistici del nazionalsocialismo sostennero i \"cristiani tedeschi\" nella formazione di una singola Chiesa nazionale che poteva essere controllata e manipolata.\nHitler sul misticismo e l'occultismo.\nSecondo l'opinione di Alan Bullock nel periodo della sua prima giovinezza passata a Vienna Hitler lesse freneticamente, inclusi libri sull'occultismo, l'ipnosi e l'astrologia. Tuttavia il suo interesse nei confronti di questi temi rimase fugace e non v'\u00e8 alcuna prova che abbia mai sottoscritto ad alcuna di queste scuole di pensiero. Bullock non trov\u00f2 alcuna prova per sostenere la credenza un tempo popolare che Hitler si rivolse all'astrologia prima della sua scalata al potere, scrisse anzi che Hitler in realt\u00e0 ridicolizzasse gli appartenenti al suo partito che, come Heinrich Himmler, volevano ristabilire la mitologia del paganesimo germanico, o come Rudolf Hess il quale credeva fermamente nei responsi astrologici.\nAlbert Speer ha scritto che Hitler aveva una visione negativa nei confronti delle nozioni intrise di misticismo nazista di Himmler e di Alfred Rosenberg. Speer cita Hitler quando una volta parl\u00f2 del tentativo di Himmler di mitologizzare le SS:\nIn un discorso che tenne nel 1938 a Norimberga Hitler rifiut\u00f2 ogni forma di misticismo, ma espresse altres\u00ec la propria fede in Dio e nel compito del nazionalsocialismo il quale doveva portare a compimento una volont\u00e0 divina:\nSecondo il critico Ron Rosenbaum alcuni studiosi ritengono che il giovane Hitler possa essere stato fortemente influenzato, in particolare nei suoi punti di vista razziali, da un'abbondanza di opere occulte che propagandavano la superiorit\u00e0 mistica dei tedeschi, come fece ad esempio la rivista occulta e antisemita \"Ostara\" e di prestar fede alle rivendicazioni fatte dal suo editore Lanz von Liebenfels (che Hitler and\u00f2 a trovare nel 1909 per lodarne il lavoro).\nIl biografo storico John Toland scrisse che l'evidenza indicava che Hitler era un lettore regolare e appassionato di \"Ostara\"; sempre Toland include anche una poesia che Hitler scrisse presumibilmente mentre serviva nell'esercito tedesco (Heer) sul fronte occidentale nel 1915.\nL'opera fondamentale sull'Ariosofia intitolata \"The Occult Roots of Nazism\" di Nicholas Goodrick-Clarke dedica l'ultimo capitolo proprio al tema della correlazione tra l'Ariosofia e Hitler. A causa della difficolt\u00e0 interpretativa delle fonti disponibili gli storici non concordano sull'importanza che ebbe l'Ariosofia per le opinioni religiose di Hitler. Come viene fatto notare nella prefazione a \"The Occult Roots of Nazism\" di Rohan Butler, Goodrick-Clarke \u00e8 pi\u00f9 cauto nel valutare l'influenza avuta da von Liebenfels su Hitler rispetto a quanto fatto nella biografia di Joachim Fest.\nParagonandolo a Erich Ludendorff Fest scrive che \"\"Hitler si era allontanato da tali influenze, in cui incontr\u00f2 l'oscurantismo dei suoi primi anni, Lanz v. Liebenfels e la Societ\u00e0 Thule, ancora una volta e formul\u00f2 apertamente nel \"Mein Kampf\", il suo disprezzo aspro e pungente nei confronti di quel romanticismo cos\u00ec comune nel Movimento v\u00f6lkisch, ma comunque mantenne e conserv\u00f2 rudimentalmente il suo cosmo immaginativo\"\". Fest si riferisce al seguente passaggio di \"Mein Kampf\":\nNon risulta chiaro se questa affermazione possa essere un attacco generalizzato o piuttosto rivolto in particolare a qualche specifico gruppo esoterico-occulto, avrebbe potuto essere rivolto a Karl Harrer (membro di spicco della \"Societ\u00e0 Thule\") o al gruppo rifacentisi allo Strasserismo. Secondo Goodrick-Clarke \"In ogni caso, l'esplosione di furore indica chiaramente il disprezzo di Hitler nei confronti degli ambienti cospiratori e degli studi occulti-razzisti indicando invece la sua preferenza verso l'attivismo diretto\". Hitler disse qualcosa di simile anche durante i suoi discorsi pubblici.\nLa letteratura pi\u00f9 antica afferma che Hitler non avesse la minima intenzione di istituire il culto degli antichi d\u00e8i germanici appartenenti al paganesimo germanico, questo in contrasto con le credenze di alcuni altri funzionari nazisti. Nelle conversazioni a tavola di Hitler si pu\u00f2 trovare questa citazione:\nJackson J. Spielvogel (professore associato emerito alla Pennsylvania State University) e David Redles in un articolo fatto pubblicare dal Centro Simon Wiesenthal affermano presunte influenze su Hitler di varie porzioni degli insegnamenti di Helena Blavatsky, fondatrice della societ\u00e0 teosofica, attraverso le dottrine esposte nel suo libro intitolato \"La dottrina segreta\" (1888) e tramite gli adattamenti delle sue maggiori idee da parte dei seguaci attraverso l'Ariosofia, la Germanenorden e per l'appunto la Societ\u00e0 Thule; tutti questi avrebbero costituito un'influenza popolarmente non riconosciuta, ma altres\u00ec decisiva sullo sviluppo progressivo dell'ideologia hitleriana.\nGli studiosi affermano che Hitler stesso potrebbe essere responsabile della svolta di paradigma storico permettendo cos\u00ec d'individuarne le influenza occulte. Mentre pubblicamente continu\u00f2 a condannare e perseguit\u00f2 l'occultismo, la massoneria e l'astrologia, i suoi colloqui privati notturni registrati rivelano la sua credenza nelle idee espresse da questi gruppi occulti contestati; ci\u00f2 \u00e8 dimostrato dalle sue discussioni avvenute sui temi della reincarnazione, di Atlantide, della teoria del ghiaccio cosmico e la sua convinzione che i miti esoterici e le leggende sul cataclisma sopraggiunto a seguito delle battaglie avvenute tra d\u00e8i e titani fossero in realt\u00e0 una vaga memoria collettiva di eventi cosmici accaduti agli inizi dei tempi.\nNel corso della sua infanzia Hitler ebbe modo di ammirare la sfarzosit\u00e0 del rituale cattolico e dell'organizzazione gerarchica del clero. Pi\u00f9 tardi insegn\u00f2 questi stessi elementi organizzando il suo partito lungo linee gerarchiche predefinite e includendovi forme di tipo liturgico nei grandi eventi, o utilizzando una fraseologia ripresa dagli inni cristiani. A causa di tali elementi liturgici, la considerazione su uno \"stato generale quasi messianico\" di Hitler e sulla natura del totalitarismo nella Germania nazista il movimento nazista, cos\u00ec come anche gli altri movimenti rifacentisi al fascismo e il comunismo, vengono talvolta chiamati \"esempi di religione politica\" antiecclesiastica e antireligiosa.\nAnche se Hitler espresse opinioni fortemente negative nei confronti delle nozioni mistiche di alcuni suoi sottoposti nazisti in privato, tuttavia nomin\u00f2 Heinrich Himmler e Alfred Rosenberg a posizioni di alto livello all'interno del movimento nazista. William Shirer ebbe a scrivere che \"sotto la guida di Rosenberg, Bormann e Himmler, sostenuti da Hitler, il regime nazista voleva distruggere il cristianesimo in Germania e, se fosse stato possibile sostituirlo con l'antico paganesimo germanico dei primi d\u00e8i germani tribali e con il nuovo paganesimo degli estremisti nazisti\".\nL'accademico australiano Geoffrey Blainey scrive: \"il nazismo stesso era una religione, una religione pagana, e Hitler era il suo sacerdote... Il suo altare maggiore era la stessa Germania e il popolo tedesco, il suolo e le foreste, il linguaggio e le tradizioni\".\nNel 1924, durante la sua prigionia, Hitler scelse Rosenberg per guidare il movimento nazista in sua assenza. Nel suo lavoro filosofico del 1930 intitolato \"Il mito del XX secolo\" Rosenberg ha lasciato scritto: \"Ora comprendiamo che i valori centrali supremi delle chiese romane e protestanti ostacolano i poteri organici dei popoli determinati dalla loro razza nordica, dovranno pertanto essere rimodellati\". Hitler ebbe modo di chiamare il suo libro \"rifiuti derivati, pastiche, cumulo di illogicit\u00e0!\"\nMa ci\u00f2 nonostante nel gennaio del 1934 Hitler nomin\u00f2 Rosenberg come leader culturale e educativo del Reich, nella sua qualit\u00e0 di filosofo e ideologo nazista ufficiale. Rosenberg fu notoriamente un anticristiano; i pi\u00f9 alti funzionari della Chiesa rimasero turbati dalla nomina di Rosenberg come filosofo nazista, in quanto in tal modo apparentemente approvava la filosofia antiecclesiale e neopagana di Rosenberg. Il Vaticano mise il suo libro nell\"Indice dei libri proibiti\" nel gennaio 1934.\nNel corso della guerra Rosenberg deline\u00f2 il futuro che aveva immaginato per le religioni in Germania; tra i suoi articolo possiamo venire a conoscenza delle sue idee: la Chiesa nazionale del Reich tedesco doveva rivendicare il controllo esclusivo su tutte le chiese; la pubblicazione della \"Bibbia\" avrebbe dovuto cessare; il crocifisso, la \"Bibbia\" e le figure dei santi dovevano essere rimossi dagli altari, al loro posto sugli altari doveva essere posto il \"Mein Kampf\" in quanto \"il libro pi\u00f9 sacro per la nazione tedesca e quindi anche per Dio\"; infine il simbolo della croce cristiana doveva essere rimossa da tutte le chiese e sostituita con la svastica. Ma Rosenberg rimase verso la fine una figura emarginata nel regime hitleriano.\nHitler scelse Himmler per guidare le forze di sicurezza naziste \"Schutzstaffel\" (SS). Himmler intravide il compito principale delle SS come quello di \"agire come l'avanguardia nel superamento del cristianesimo e nel ripristinare un modo di vivere germanico per prepararsi al prossimo conflitto tra esseri umani e subumani\". Rese le sue SS come il \"fuoco vivente\" di un nuovo culto dei Teutoni.\nNel 1937 Himmler scrisse che era \"la missione delle SS quella di dare al popolo tedesco nel prossimo mezzo secolo le basi ideologiche non cristiane sulle quali condurre e modellare la propria vita. Questo compito non consiste esclusivamente nel superamento di un avversario ideologico, ma deve essere accompagnato ad ogni passo da un impulso positivo: in questo caso significa ricostruire il patrimonio tedesco in senso pi\u00f9 ampio e comprensivo possibile\".\nHitler sull'ateismo.\nNel corso della sua carriera politica e per diverse ragioni Hitler non manc\u00f2 di fare vari commenti contro i movimenti ateistici, venendo ad associare l'ateismo con il bolscevismo, il comunismo e il materialismo ebraico. Richard Overy descrive Hitler come uno scettico nei confronti di tutte le credenze religiose, sebbene non un ateo approfondito:\nLo storico Geoffrey Blainey ha scritto che Hitler corteggiava e beneficiava della paura presente e serpeggiante costantemente tra i tedeschi cristiani tedeschi nei confronti dell'ateismo comunista militante. \"\"La diffusione aggressiva dell'ateismo nell'Unione Sovietica ha allarmato molti tra i tedeschi cristiani\", ha scritto Blainey, e fece rapidamente diventare il nazionalsocialismo il principale avversario del comunismo in Germania: \"[Hitler] stesso vedeva il cristianesimo come un alleato temporaneo, perch\u00e9 a suo parere \"uno \u00e8 un cristiano o \u00e8 un tedesco\". Essere entrambe le cose per lui risultava quasi inconcepibile\"\".\nAll'inizio del 1933 Hitler difese pubblicamente in nazionalsocialismo contro le accuse che gli vennero mosse di essere anticristiano. Rispondendo alle accuse rivoltegli contro da Eugen Bolz, membro di rilievo del partito centrista cattolico e presidente del W\u00fcrttemberg, che affermava che il movimentonazionalsocialista minacciava la fede cristiana, Hitler disse:\nIl discorso di Hitler si riferiva alle alleanze poliche del partito centrista allineato l cattolicesimo con i partiti della sinistea politica che egli associ\u00f2 al bolscevismo e quindi all'ateismo. Eugen Bolz fu costretto a rassegnare le dimissioni dal suo incarico subito dopo che i nazisti presero il potere e venne imprigionato per un certo periodo di tempo; pi\u00f9 tardi fu fatto giustiziare dal regime nazista.\nDurante i negoziati svoltisi tra la Germania nazista e il Vaticano che portarono al Reichskonkordat nel 1933 Hitler dichiar\u00f2 che \"le scuole secolari non potranno mai essere tollerate poich\u00e9 tali scuole non hanno un'istruzione religiosa e un'educazione morale generale al suo interno e senza un fondamento religioso \u00e8 viene tutto costruito in aria; di conseguenza, tutta la formazione del carattere e la religione devono essere derivazioni della fede\".\nTuttavia quando Hitler consolid\u00f2 il suo potere le scuole divennero un grande campo di battaglia nella campagna nazista contro le chiese. Nel 1937 i nazisti vietarono a qualsiasi membro della giovent\u00f9 hitleriana di far parte di qualche movimento giovanile religioso; l'educazione non era permessa all'interno della \"giovent\u00f9 hitleriana\" e, nel 1939, gli insegnanti appartenenti al clero furono rimossi e cacciati praticamente da tutte le scuole statali.\nHitler talvolta permise che venisse posta una forte pressione sui genitori tedeschi affinch\u00e9 ritirassero i propri figli dalle scuole religiose per fargli avere l loro posto un'istruzione ideologica, mentre nelle scuole naziste riservate all'\u00c9lite le preghiere cristiane furono sostituite da rituali teutonici e dall'adorazione pagana del Sole.. Entro il 1939 la totalit\u00e0 delle scuole confessionali cattoliche erano state sciolte o convertite in strutture pubbliche.\nNel corso di un messaggio radiofonico del 14 ottobre del 1933 Hitler dichiar\u00f2:\nNel corso un discorso pronunciato a Berlino il 24 ottobre del 1933 Hitler afferm\u00f2: \"Siamo stati convinti che il popolo ha bisogno e richiede questa fede. Abbiamo quindi intrapreso la lotta contro il movimento ateo e non solamente con alcune sterili dichiarazioni teoriche: lo abbiamo frantumato\".\nIn un altro discorso pronunciato a Coblenza il 26 agosto del 1934 Hitler dichiar\u00f2:\nHitler sulle antiche religioni indiane.\nLa scelta compiuta da Hitler di inserire la svastica come simbolo principale e ufficiale del nazismo fu legato alla credenza su una discendenza culturale ariana del popolo tedesco. Si considerarono i primi Indoari dell'India come gli invasori bianchi prototipici e il segno della svastica come il simbolo della razza superiore madre ariana.\nLa teoria fu ispirata dall'archeologo tedesco Gustaf Kossinna il quale sosteneva che gli antichi ariani fossero una razza nordica superiore che dalla Germania settentrionale si estendeva fino alle steppe dell'Eurasia e da l\u00ec nel subcontinente indiano, dove stabilirono la religione che verr\u00e0 chiamata Vedismo.\nHitler sull'Islam.\nTra le religioni orientali Hitler descrive i leader religiosi come Confucio, Buddha e Maometto quali fornitori di \"sostentamento spirituale\". In questo contesto va intesa la connessione di Hitler con Amin al-Husseini, che serv\u00ec in qualit\u00e0 di Gran Mufti di Gerusalemme fino al 1937 e che a partire dal suo esilio prima romano e poi berlinese negli anni 1941-1945 gli venne consegnato il rango onorario di Maggiore Generale delle SS con la dichiarazione che egli aveva una \"genealogia razziale rispettabile\". Questo fatto \u00e8 stato interpretato da alcuni come un segno di rispetto piuttosto che come un rapporto nato per ragionevolezza politica.\nA partire dal 1933 al-Husseini, che aveva lanciato una campagna per far liberare varie parti delle regione araba mediorientale del controllo dell'impero britannico e per far espellere gli ebrei sia dall'Egitto sia dalla Palestina, rimase assai impressionato favorevolmente dalle politiche di boicottaggio antiebraico che i nazisti stavano imponendo in Germania e sper\u00f2 di utilizzare le opinioni antisemite che molti in Medio Oriente condividevano con il regime di Hitler per forgiare un'alleanza strategica militare che gli avrebbe potuto permettere di eliminare tutti gli ebrei dal territorio palestinese.\nNonostante i numerosi tentativi compiuti da al-Husseini di raggiungere un accordo con la Germania nazista Hitler rifiut\u00f2 sempre di formare un'alleanza con lui, temendo che questo avrebbe indebolito ulteriormente le relazioni gi\u00e0 molto vacillanti con la Gran Bretagna; le prime relazioni tra i due i sarebbero basate esclusivamente sulla comune ideologia incentrata sull'antisemitismo.\nA seguito del fallimento clamoroso della grande rivolta araba (1936-1939) in Palestina al-Husseini e i suoi alleati ne approfittarono per tentare di rafforzare i rapporti con la Germania ed imposero la diffusione dei costumi nazisti e della propaganda in tutte le loro roccaforti presenti in Palestina come segno di grande rispetto. In terra egiziana i Fratelli musulmani seguiranno presto l'esempio di al-Husseini. L'influenza hitleriana si diffuse velocemente in tutta la regione, ma fino al 1937 il governo nazista non accetto di accordarsi con al-Husseini e la \"Fratellanza musulmana\" nella loro richiesta di assistenza finanziaria e militare.\nIl ministro degli armamenti e della produzione bellica dell'era nazista Albert Speer riconobbe che in privato Hitler considerava gli arabi come una delle tante razze inferiori e che i rapporti che intratteneva con varie figure musulmane era pi\u00f9 che altro politici e non avevano certo una valenza personale. Durante un incontro con una delegazione di illustri personaggi arabi Hitler apprese di come l'islam abbia motivato il califfato della dinastia degli Omayyadi durante la campagna di conquista islamica del territorio franco-gallico (719-759) e si convinse che \"il mondo sarebbe oggi maomettano\" se il regime arabo avesse portato a termine con successo l'invasione nella Battaglia di Poitiers (732).\nHitler sugger\u00ec a Speer che \"in ultima analisi non gli arabi, ma i tedeschi islamizzati avrebbero potuto stare alla testa di questo impero maomettano\". Hitler ebbe anche a dire che i tedeschi sarebbero in quel caso divenuti gli eredi di \"una religione che credeva nella diffusione della fede con la spada e nella sottomissione di tutte le nazioni a quella fede. Un tale credo sarebbe stato perfettamente adatto al temperamento tedesco\".\nSecondo Speer Hitler dichiar\u00f2 in privato: \"Anche la religione musulmana sarebbe stata molto pi\u00f9 compatibile con noi del cristianesimo, perch\u00e9 doveva essere il cristianesimo con la sua mansuetudine e la sua flaccidit\u00e0 a prevalere?\" Allo stesso modo sono state trascritte queste affermazioni di Hitler:\nSpeer ha affermato che quando discuteva con Hitler degli eventi che avrebbero potuto verificarsi se l'islam avesse a suo tempo conquistato l'Europa: \"Hitler ha affermato che gli arabi conquistanti, a causa della loro inferiorit\u00e0 razziale, non avrebbero potuto affrontare nel lungo periodo il clima pi\u00f9 duro e le condizioni ambientali del paese\". Hitler fu citato anche nei primi anni di guerra per aver detto: \"continueremo a creare turbolenze nell'Estremo Oriente e nella penisola arabica. Ragioniamo come uomini e vediamo in questi popoli la met\u00e0 migliore del mondo inferiore; essi sono ansiosi di sperimentare la sferza\".\nHitler sull'Ebraismo.\nL'ideologia nazionalsocialista svilupp\u00f2 una gerarchia razziale che collocava i gruppi minoritari, in particolar modo gli ebrei, al livello di \"Subumani\". La concezione si basava sulla concezione nazista della razza e non sulla religione, per cui anche gli slavi e i polacchi, che erano in gran parte cristiani, furono raggruppati ai popoli cosiddetti inferiori rispetto alla razza ariana. Hitler sostenne una politica spietata di \"selezione eugenetica negativa\" credendo che la storia del mondo consistesse in una lotta per la sopravvivenza tra le razze, ed in cui gli ebrei avrebbero avuto l'intenzione di indebolire i tedeschi assieme ai gruppi inferiori composti dagli slavi e dagli individui geneticamente difettosi per inserirsi nella \"piscina genetica tedesca\" minacciando in tal modo la corsa della razza superiore ariana verso il dominio del mondo.\nNonostante tutto questo Hitler ebbe anche obiezioni ideologiche nei confronti dell'ebraismo come fede religiosa ed alcune delle sue antipatie rivolte verso il cristianesimo scaturirono proprio dalle sue origini ebraiche, vedendo il cristianesimo come \"indelebilmente ebraico sia nell'origine sia nel carattere\", oltre che un \"prototipo del bolscevismo\" che \"violava la legge della selezione naturale\".\nScrivendo per un pubblico nel \"Mein Kampf\" Hitler descrisse gli ebrei come dei nemici acerrimi dell'intera civilt\u00e0 e come esseri materialistici e non spirituali: \"La sua vita [dell'ebreo] \u00e8 solo di questo mondo e il suo spirito \u00e8 estraneo al vero cristianesimo come la sua natura duemila anni prima lo era stata al grande fondatore della nuova dottrina\".\nNel suo libro egli descrisse anche di aver ricevuto un \"mandato divino\" per giustificare il proprio antisemitismo: \"Per cui oggi credo di agire secondo la volont\u00e0 del Creatore Onnipotente. Difendendomi contro l'ebreo, sto combattendo per l'opera del Signore\".\nDurante i negoziati per la stipulazione del \"Reichskonkordat\" tra la Chiesa cattolica e la Germania nazista nel 1933 Hitler dichiar\u00f2 al vescovo Hermann Berning:\nLe influenze religiose secolari.\nL'interesse degli studiosi continua nella misura in cui le nozioni culturali e religiose ereditate dall'antico giudaismo nell'Europa cristiana hanno contribuito allo sviluppo dell'antisemitismo razziale personale di Hitler e su quale influenza abbia avuto su una \"versione primitiva pseudo-scientifica del darwinismo sociale\"\nmescolato alle nozioni imperialistiche del XIX secolo condusse a supportarne la sua psicologia. Mentre le opinioni di Hitler su questi temi sono state spesso chiamate \"una forma di darwinismo sociale\" la comprensione d Hitler, \u00e8 stato argomentato, risult\u00f2 essere incompleta e imprecisa.\nLa sua terminologia pot\u00e9 significare l'esempio di come si trasformasse dalle sue origini scientifiche risalenti al XIX secolo per farla diventare infine una delle componenti centrali di un'ideologia politica genocida nel corso del XX secolo.\nSecondo la storica statunitense Lucy Dawidowicz l'antisemitismo ha una lunga storia all'interno del cristianesimo e la linea di \"deriva antisemita\" che parte da Martin Lutero per giungere fino ad Hitler \u00e8 \"assai facile da disegnare\". All'interno di questa deriva la guerra dichiarata contro gli ebrei dal 1933 al 1945, scrive, sia Lutero sia Hitler furono ossessionati da un universo \"reso parte di una demonologia\" abitato dagli ebrei. Dawidowicz afferma che le somiglianze tra gli scritti antisemiti di Lutero (\"Degli ebrei e delle loro menzogne\", edito nel 1543 e ristampato abbondantemente durante il nazismo) e l'antisemitismo moderno non sono coincidenti, perch\u00e9 derivano da una storia comune di \"Judenhass\" (discriminazione antigiudaica) che pu\u00f2 essere ricondotta al consiglio di Aman dato ad Assuero, anche se il moderno antisemitismo tedesco ritrova le sue radici nel nazionalismo tedesco e nel suo pangermanesimo.\nLo storico cattolico Jos\u00e9 M. S\u00e1nchez sostiene che l'antisemitismo di Hitler era esplicitamente radicato nel cristianesimo; altri scrittori, tra cui Susannah Heschel e John Toland hanno disegnano i legami esistenti tra lo sfondo cattolico di Hitler e il suo antisemitismo.\nLaurence Rees al contrario osserva che nel \"Mein Kampf\" vi si trova poca enfasi nei confronti del cristianesimo, presentando invero una visione dell'universo in modo evidente in contrasto con le nozioni cristiane tradizionali stabilitesi sul suolo tedesco. La visione di Hitler viene ordinata invece nei principi di lotta tra deboli e forti.\nRees sostiene che \"la visione dolorosa e violenta\" di Hitler e l'odio viscerale provato nei confronti degli ebrei furono influenzati preminentemente da fonti che si trovavano al di fuori della tradizione cristiana; la nozione di vita come lotta che Hitler trasse dal darwinismo sociale (ma che gi\u00e0 Thomas Hobbes aveva bem delineato nel \"Leviatano\" nel 1651), la nozione di superiorit\u00e0 della \"razza ariana\" che trasse dal \"Saggio sulla disuguaglianza delle razze umane\" (1853-55) di Joseph Arthur de Gobineau, da aventi successivi alla resa dell'impero russo durante la prima guerra mondiale quando l'impero tedesco sequestr\u00f2 terre agricole nell'oriente slavo facendosi l'idea di una possibile idea di colonizzazione dell'intera Unione delle Repubbliche Socialiste Sovietiche, infine da Alfred Rosenberg da cui prese l'idea di un legame e interconnessione stretta tra giudaismo e bolscevismo.\nRichard J. Evans osserva che Hitler \"ha usato la propria versione del linguaggio del darwinismo sociale come elemento centrale nella pratica discorsiva dello sterminio...\" e il linguaggio del darwinismo sociale, nella sua variante nazista, ha contribuito a rimuover tutte le restrizioni apposte dai suoi fautori nelle \"politiche terroriste e sterminanti del regime\", convincendo i suoi accoliti che ci\u00f2 che stavano facendo era giustificato dalla Storia, dalla Scienza e dalla Natura.\nFest ritiene che Hitler abbia semplificato ai minimi termini le elaborate teorie di lotta per la sopravvivenza del pi\u00f9 adatto tra le diverse \"razze\" di Gobineau, da cui la \"razza ariana\" essendo guidata da una Provvidenza divina doveva trasformarsi nel \"torchio delle futura civilt\u00e0\".\nSecondo Steigman Gall nella convinzione di Hitler Dio aveva creato un mondo in cui diverse razze si sono sempre combattute a vicenda per la sopravvivenza cos\u00ec come descritto da Gobineau; alla \"razza ariana\", presumibilmente portatrice della Civilt\u00e0, veniva assegnata una posizione speciale:\nNella sua retorica Hitler aliment\u00f2 la vecchia accusa del Deicidio ebraico. \u00c8 stato ipotizzato che l'antigiudaismo cristiano influenzasse le idee di Hitler, in particolare quello rappresentato dal saggio di Lutero su \"gli ebrei e le loro menzogne\" e gli scritti di Paul de Lagarde (teorico degli studi biblici sull'uomo universale. Altri non si trovano per\u00f2 d'accordo con questa opinione; Shier sostiene che il libello di Lutero risult\u00f2 ininfluente. Questa visione \u00e8 stata esposta invece da Lucy Dawidowicz, mentre Uwe Siemon-Netto contesta questa conclusione.\nIl biografo di Hitler John Toland offre l'opinione che Hitler \"ha fatto nascere da s\u00e9 il suo insegnamento riguardante il fatto che l'ebreo era l'assassino di Dio. Lo sterminio, dunque, potrebbe essere stato commesso senza una traccia della coscienza poich\u00e9 nella sua convinzione egli stava semplicemente agendo come la mano vendicatrice di Dio\".\nToland ha scritto che nel 1941 Hitler era ancora \"\"un membro in buona posizione della Chiesa di Roma nonostante il suo detestarne la gerarchia\" e che egli \"ha tratto e portato in s\u00e9 il suo insegnamento che l'ebreo fosse l'assassino di Dio. Lo sterminio potrebbe dunque essere stato compiuto senza una traccia di coscienza poich\u00e9 stava semplicemente agendo come la mano vendicatrice di Dio, fino al punto che \u00e8 stato fatto in modo del tutto impersonale, senza intenzione di crudelt\u00e0\"\".\nLe politiche di Hitler nei confronti della religione.\nRuolo della religione nello Stato nazista.\nL'ideologia nazista non poteva accettare un'istituzione autonoma la cui legittimit\u00e0 non provenisse direttamente dal governo; desider\u00f2 invece la completa subordinazione della Chiesa allo Stato. Tuttavia la Germania nazista non era formalmente atea e, a parte degli ebrei e i testimoni di Geova, fu mantenuto il permesso all'osservanza religiosa.\nIl filosofo britannico Julian Baggini scrisse che la Germania di Hitler non era \"uno Stato atipicamente diretto\", ma quello che rese offerte di Sacrificio le nozioni di sangue e di nazione.\nHitler temette sempre i possibili risultati di attacchi aperti alle chiese tedesche radicate nel territorio, poich\u00e9 circa i 2/3 dei tedeschi erano protestanti - per lo pi\u00f9 aderenti al luteranesimo - e la maggior parte dei rimanenti erano cattolici. Gli elementi conservatori tedeschi, come i corpi ufficiali dell'esercito, si opponevano agli sforzi nazisti compiuti contro le chiese e Hitler pertanto dovette dimostrare cautela.\nIl regime hitlerino rispose alla sfida ideologica della concezione morale cristiana usando la repressione politica e la persecuzione e sfidando gli insegnamenti cristiani attraverso l'educazione e la propaganda nella Germania nazista.\nHitler sottoline\u00f2 pi\u00f9 volte che il nazismo era un'ideologia secolare fondata sulla scienza moderna. In uno dei suoi \"Diari (in data 28 dicembre 1939) Joseph Goebbels scrisse che \"il Fuhrer rifiuta, appassionatamente, ogni pensiero di fondare una religione. Egli non ha alcuna intenzione di diventare un prete. Il suo solo ed esclusivo ruolo \u00e8 quello del politico\". Nelle relazioni politiche di Hitler che riguardavano la religione egli adott\u00f2 prontamente una strategia \"che si adatt\u00f2 immediatamente ai propri scopi politici.\"\"\nSecondo il Maresciallo Dill, una delle pi\u00f9 grandi sfide che lo Stato nazista affront\u00f2 nel tentativo di \"sradicare il Cristianesimo in Germania o almeno di sottometterlo alla loro concezione del Mondo in generale\" era che i nazisti non potevano connettere legittimamente le comunit\u00e0 religiose tedesche con la corruzione del vecchio regime della Repubblica di Weimar, la quale non ebbe mai una stretta connessione con le chiese..\nA causa della lunga storia del Cristianesimo in Germania, Hitler non pot\u00e9 attaccare apertamente il Cristianesimo come fece invece con l'Ebraismo, il Comunismo o gli altri oppositori politici. La lista degli affronti e degli attacchi nazisti alla Chiesa cattolica \u00e8 lunga. Gli attacchi tesero a non essere palesi, ma rimasero sempre molto pericolosi; fu fatto credere che i credenti non erano dei buoni tedeschi ed i loro leader furono dipinti come traditori e esseri spregevoli. Lo Stato rimosse i crocifissi dalle pareti delle aule cattoliche e lo sostitu\u00ec con la foto del F\u00fchrer.\nLa lotta contro la Chiesa (\"Kirchenkampf\").\nHitler possedeva istinti radicali in relazione al conflitto nazista con le chiese e, anche se occasionalmente parl\u00f2 di voler ritardarne una guerra aperta ed era disposto a frenare il suo anticlericalismo dalle considerazioni politiche Kershaw ritiene che le sue \"\"osservazioni infiammatorie abbiano dato la sua immediata efficacia tra i suoi subalterni, sottolineando tutta la licenza necessaria per far emergere il fervore e l'impeto nella \"Battaglia contro la Chiesa\"\".\nHitler \"\"voleva neutralizzare qualsiasi minaccia politica da parte della religione organizzata\", ha scritto Overy. \"Il primo passo era quello di raggiungere un accordo con la Chiesa cattolica romana, la cui teologia non era suscettibile alle nuove tendenze nazionaliste...\"\". Hitler sped\u00ec il conservatore cattolico Franz von Papen per negoziare un concordato con il Vaticano. Il risultato fu quello di ottenere un accordo che il clero si sarebbe astenuto da qualsiasi attivit\u00e0 politica, in cambio di garanzie sui diritti della Chiesa.\nHitler ne fu lieto e ricevette le congratulazioni dei leader cattolici tedeschi. Tuttavia, le violazioni del trattato ebbero inizio quasi subito dopo essere stato firmato; Hitler fece promulgare la legge tedesca sulla sterilizzazione forzata (14 luglio 1933) e cominci\u00f2 subito a far sciogliere la \"Lega della Giovent\u00f9 Cattolica\". I chierici, le monache e i leader laici cominciarono ad essere presi di mira, portando a migliaia di arresti negli anni successivi, spesso a causa di accuse false di contrabbando di monete o di \"immoralit\u00e0\". Le pubblicazioni cattoliche cessarono. La Gestapo cominci\u00f2 a violare la santit\u00e0 del confessionale.\nAll'inizio del 1937 la gerarchia ecclesiastica in Germania, che tent\u00f2 inizialmente di cooperare con Hitler, divent\u00f2 molto pi\u00f9 disillusa e Papa Pio XI emise l'enciclica intitolata \"Mit brennender Sorge\" (Con viva preoccupazione) la quale accusava la Germania di violazioni del concordato e i seminare zizzania con l'intento di \"aprire l'ostilit\u00e0 fondamentale a Cristo e alla sua Chiesa\", denunciando inoltre il mito pagano di \"Blut und Boden\" (Sangue e suolo).\nL'invasione da parte di Hitler della Polonia in prevalenza cattolica nel 1939 (vedi campagna di Polonia e occupazione della Polonia) innesc\u00f2 la seconda guerra mondiale. Kerhsaw ha scritto che, secondo lo schema di Hitler per la germanizzazione dei territori orientali (in special modo del governatorato generale) egli si \"rese chiaramente esplicito, non ci sarebbe stato posto in questa nuova grande utopia per le Chiese cristiane\".\nNei riguardi del protestantesimo Hitler propose di riunire le 28 chiese evangeliche presenti allora in Germania in un'unica grande Chiesa del Reich. Steigmann-Gall ha scritto che Hitler dimostr\u00f2 una preferenza per il protestantesimo sul cattolicesimo, poich\u00e9 il protestantesimo era maggiormente suscettibile di reinterpretazione e letture non tradizionali, pi\u00f9 ricettivo nei confronti del \"cristianesimo positivo\" e poich\u00e9 alcune delle sue ramificazioni pi\u00f9 liberali coltivavano idee del tutto simili alle sue.\nL'interesse di Hitler fu sempre opportunistico: \"dal punto di vista di Hitler, una chiesa nazionale era di interesse solo dal punto di vista del controllo e della manipolazione\", ha scritto Kershaw. Fece installare l'amico teologo Ludwig M\u00fcller come capo del nuovo movimento (che si chiam\u00f2 Chiesa evangelica tedesca) e cerc\u00f2 d'istituire una Chiesa unificata del Reich pronazista e antisemita.\nLa resistenza nacque e si svilupp\u00f2 rapidamente sotto forma di Pfarrernotbund (Lega di emergenza dei pastori) guidata dal pastore protestante Martin Neimoller e che ebbe il 40% del clero a suo favore nel 1934, fondando in seguito la Chiesa confessante dal cui interno alcuni dei suoi esponenti si opposero attivamente al regime nazista.\nQuando i cristiani tedeschi chiesero il rifiuto della \"Bibbia\" in quanto \"superstizione ebraica\" e della chiamata cristiana all'\"amore verso il prossimo\" il movimento perse ulteriormente sostegno. La mossa di Hitler di scegliere M\u00fcller quale vescovo eletto fall\u00ec miseramente, nonostante le intimidazioni. In seguito abbandon\u00f2 i suoi tentativi per unire le chiese protestanti e nominando Kerrl come ministro per gli affari della Chiesa nel dicembre 1934 si distanzi\u00f2 permanentemente dai cosiddetti \"cristiani tedeschi\".\nSecondo Steigmann-Gall egli si rammaric\u00f2 per il fatto che \"\"le chiese non erano riuscite a sostenerlo e che il suo movimento non avesse prosperato come aveva sperato e progettato\". Hitler si trov\u00f2 a dichiarare ad Albert Speer: \"per me la Chiesa protestante potrebbe diventare la chiesa consolidata, come accade per la Chiesa anglicana\"\". Con una posizione relativamente moderata Kerrl inizialmente riusc\u00ec a ottenere un qualche successo, ma in mezzo alle continue proteste della \"Chiesa confessante\" contro le politiche naziste, accus\u00f2 i dissidenti di non aver apprezzato la dottrina nazista di \"Razz, sangue e suolo\". Kerrl dichiar\u00f2 che il \"cristianesimo positivo\" nazista rifiutava il Simbolo degli apostoli e la divinit\u00e0 di Cristo quali basi fondanti del cristianesimo definendo Hitler come \"l'araldo di una nuova Rivelazione\".\nHitler mand\u00f2 Neimoller nei campi di concentramento nel 1938, ove rimase sino al termine della guerra. Hitler ignor\u00f2 in gran parte Kerrl il quale mor\u00ec mantenendo la sua carica nel 1941 e non lo fece sostituire.\nA partire dalla met\u00e0 degli anni trenta il movimento nazista venne sempre pi\u00f9 guidato da violenti anticristiani, che Hitler nomin\u00f2 e gli fece occupare le principali posizioni chiave. Come fecero anche per la \"questione ebraica\" i radicali spinsero verso una lotta aperta contro la Chiesa, in particolare nelle aree pi\u00f9 densamente cattoliche, affinch\u00e9 nell'inverno 1935-36 crebbe l'insoddisfazione verso i nazisti in quelle aree.\nKershaw ha scritto che all'inizio del 1937 Hitler abbia ripetutamente confidato al suo ristretto cerchio interno che \"sebbene non abbia voluto una lotta contro la Chiesa\", in questa fase non poteva che attendersi \"la grande lotta mondiale entro pochi anni\". Tuttavia, scrive sempre Kershaw l'impazienza di Hitler nei confronti delle chiese \"ha provocato frequenti esplosioni di ostilit\u00e0. All'inizio del 1937 dichiarava che il cristianesimo era maturo per la distruzione e che le Chiese dovevano cedere al primato di uno Stato oramai compromesso con l'istituzione pi\u00f9 orribile immaginabile\". I sacerdoti furono spesso denunciati, arrestati e inviati in campo di concentramento.\nNel campo di concentramento di Dachau il regime istitu\u00ec una baracca dedicata esclusivamente agli appartenenti della Chiesa dissidenti. I suoi dirigenti di maggior spicco, come il teologo protestante Dietrich Bonhoeffer, furono arrestati in quanto accusati di complicit\u00e0 per l'attentato a Hitler del 20 luglio 1944, un vero e proprio complotto per farlo assassinare; Bonhoeffer verr\u00e0 successivamente giustiziato.\nPiani a lungo termine nei confronti delle chiese.\nOvery ha scritto che il cristianesimo era in ultima analisi incompatibile con il nazionalsocialismo alla stessa identica maniera in cui lo era con il comunismo sovietico e che Hitler si attendeva che il termine della \"malattia cristiana\" venisse in essere da sola una volta che le sue false idee fossero state definitivamente scoperchiate. A lungo termine \"il nazionalsocialismo e la religione non saranno pi\u00f9 in grado di esistere insieme in un prossimo futuro\".\nAltri storici hanno scritto di un intento pi\u00f9 attivo da parte di Hitler e della leadership nazista; Kershaw not\u00f2 che lo schema hitleriano per la gremanizzazione dell'Europa orientale non avrebbe potuto includervi anche le chiese cristiane e che Joseph Goebbels scrisse nei propri \"Diari\" che, dalle sue conversazioni avute con Hitler, dedusse che vi era un'insolubile opposizione tra la visione cristiana del mondo e la \"Weltanschauung\" eroico-germanica che si sarebbe dovuta stabilire dopo la guerra.\nSpeer ha annotato nelle sue \"Memorie del Terzo Reich\" che le chiese non dovevano ricevere siti di costruzione nella Welthauptstadt Germania hitleriana. Bullock ebbe a scrivere che \"\"una volta che la guerra fosse finita, Hitler si promise, che avrebbe sradicato e distrutto completamente l'influenza delle Chiese cristiane\". Il piano nazista era quello di de-cristianizzare la Germania dopo la vittoria finale, scrive lo storico della resistenza tedesca Anton Gill.\n\"Nell'ultima parte del decennio degli anni Trenta i funzionari della Chiesa erano ben consapevoli del fatto che l'obiettivo finale di Hitler e di altri nazisti era la totale eliminazione del cattolicesimo e della religione cristiana. Poich\u00e9 la maggioranza dei tedeschi era cattolica o protestante, questo obiettivo doveva essere un obiettivo a lungo termine piuttosto che un obiettivo nazista a breve termine\"\", ha scritto lo storico statunitense Michael Phayer.\nA seguito dei loro rapporti di prova al processo di Norimberga relative alla persecuzione sistematica nazista delle chiese l'Office of Strategic Services (un predecessore della moderna CIA) redasse un rapporto intitolato \"The Nazi Master Plan\" il quale esamin\u00f2 la persecuzione nazista nei confronti delle chiese concludendo con la convinzione che il regime hitleriano avesse un piano per sovvertire e distruggere il cristianesimo tedesco. L'investigatore principale scrisse:\nSecondo Kershaw gi\u00e0 dal 1937 Goebbels ebbe a notare che Hitler stava diventando sempre pi\u00f9 radicale sulla \"questione della Chiesa\" e indicava che, anche se le attuali circostanze politiche richiedevano di attendere, il suo piano a lungo termine era quello di scogliere definitivamente il concordato stipulato dal Reich con Roma, distaccarvi lo Stato e trasformare tutta la forza del partito con l'intento di \"annichilire i chierici\" e porre cos\u00ec fine alla pace di Vestfalia in una \"grande dimostrazione mondiale di forza\".\nNel 1941, quando il vescovo cattolico Clemens August von Galen protest\u00f2 contro il piano di eutanasia nazista (conosciuto come Aktion T4) oltre che per i sequestri sempre pi\u00f9 frequenti delle propriet\u00e0 della Chiesa, anche se le simpatie di Hitler andavano verso i radicali che avrebbero voluto vedere Galen morto e tutte le propriet\u00e0 ecclesiastiche incamerate, calcol\u00f2 che ci\u00f2 avrebbe solo finito col trasformare ancora di pi\u00f9 le aree cattoliche in focolai antinazisti.\n\"\"Solo la necessit\u00e0 di mantenere una situazione di pace in relazione alle chiese, per evitare il deterioramento del morale sul fronte interno, ha determinato la sua posizione\", ha scritto Kershaw, \"gli eventi occorsi nel Reichsgau Wartheland (dove nel 1941 il 94% delle chiese e delle cappelle della diocesi di Pozna\u0144 erano chiuse, l'11% dei chierici vennero fatti assassinare e la maggior parte dei rimanenti rinchiusi in prigione e nei campi di concentramento), hanno dimostrato il volto che avrebbe potuto prendere il futuro dopo un'eventuale vittoria nazista\".\nAteismo.\nCome risulta da quanto segue, il movimento nazionalsocialista fu un movimento con un forte spirito religioso-spirituale, contrario all'ateismo. Sebbene non sempre osteggi\u00f2 l'ateismo ma anzi lo permise, il movimento generalmente incentiv\u00f2 l'osservanza religiosa. Il 13 ottobre del 1933 il vice-F\u00fchrer Rudolf Hess emise un decreto che affermava: \"Nessun nazionalsocialista pu\u00f2 subire alcun danno per il fatto di non professare una particolare fede o confessione religiosa o per il fatto che non pratica alcuna professione di fede religiosa\".\nTuttavia \"l'aggressiva diffusione dell'ateismo nell'Unione delle Repubbliche Socialiste Sovietiche mise in acuto stato di allarme molti tedeschi cristiani\"\" ha scritto Geoffrey Blainey e Hitler vide il cristianesimo come un \"temporaneo alleato\" contro il bolscevismo dilagante a oriente e corteggi\u00f2 e benefici\u00f2 della paura insorta tra i tedeschi cristiani nei confronti dell'ateismo militante comunista. In quello stesso 1933 il regime band\u00ec la maggior parte dei gruppi atei e fautori del libero pensiero presenti in Germania, che erano altra cosa rispetto a quelli che sostenevano i nazisti.\nQuando venne criticato per i suoi presunti sentimenti anticristiani nel febbraio 1933 Hitler afferm\u00f2 che i nazisti non erano il partito di centro cattolico che avevano assunto una politica ateistica per colpa della sua alleanza con la sinistra politica. Durante la negoziazione del concordato con la Chiesa cattolica Hitler afferm\u00f2 di sostenere l'istruzione religiosa impartita nelle scuole. Una volta entrato in carica come cancelliere del Reich, tuttavia, persegu\u00ec una politica di soppressione delle scuole confessionali e delle organizzazioni giovanili della Chiesa. Gli insegnanti appartenenti al clero vennero rimossi praticamente da tutte le scuole statali.\nEntro il 1939 la totalit\u00e0 delle scuole religiose erano state sciolte o convertite in strutture pubbliche. In quell'anno, osserva Richard Evans, circa il 95% dei tedeschi continuava ancora a definirsi protestante o cattolico, mentre solo il 3,5% si definiva \"deista\" (gottgl\u00e4ubig) e l'1,5% ateo. La maggioranza di queste ultime categorie era \"stata convinta dai nazisti che avevano lasciato la loro Chiesa secondo l'ordine del Partito, che aveva provato fin dalla met\u00e0 degli anni Trenta a ridurre l'influenza del cristianesimo nella societ\u00e0\".\nJohn S. Conway rileva che la maggioranza dei tre milioni di membri del Partito Nazionalsocialista Tedesco dei Lavoratori continuava a pagare le proprie tasse e a registrarsi come cristiani protestanti, cattolici o come appartenenti alla Chiesa evangelica \"nonostante tutti gli sforzi compiuti in senso contrario dall'ideologo Alfred Rosenberg\". Radicali aggressivi anticlericali come Joseph Goebbels e Martin Bormann videro la campagna kirchenkampf contro le chiese come una delle preoccupazioni prioritarie e sentimenti anticlericali e contrari al Papato furono forti tra gli attivisti di base del partito.\nDal 1938 in poi, osserva Richard Overy, \"Martin Bormann, capo della Cancelleria del partito e uno degli esponenti atei del partito, ha assunto sempre pi\u00f9 un ruolo di primo piano nel tentativo di interrompere tutto il sostegno finanziario statale per le chiese e per limitare il loro status giuridico e le attivit\u00e0 ricreative, ma la necessit\u00e0 di mobilitare il sostegno della Chiesa per gli sforzi di guerra a partire dal settembre 1939, come si fece anche in Unione Sovietica dopo il 1941, condusse a una limitata tregua politica tra la Chiesa e lo Stato\".\nJulian Baggini ha scritto che la Germania nazista non era uno \"Stato direttamente ateo\", bens\u00ec compiva sacrifici diretti agli ideali di sangue e di nazione.\nSpeer considerava Bormann come la forza trainante della campagna avviata dal regime contro la Chiesa e pensava che Hitler approvasse i suoi obiettivi, ma volle \"posticipare questo problema a tempi pi\u00f9 favorevoli\".\nTestimoni di Geova.\nI Testimoni di Geova erano circa 30.000 all'inizio della dittatura di Hitler in Germania. Per aver rifiutato di dichiarare fedelt\u00e0 al Reich, e rifiutando la leva obbligatoria nell'esercito, furono dichiarati nemici della Germania e perseguitati. Circa 6.000 di loro furono inviati nei campi di concentramento.\nEbraismo.\nL'anti-giudaismo e l'antisemitismo razziale furono piani centrali della filosofia di Hitler. Il suo regime perpetr\u00f2 la Soluzione finale della questione ebraica, uno sforzo generalizzato di sterminare gli ebrei, che hanno port\u00f2 al pi\u00f9 grave e letale genocidio avvenuto nella storia. L'ideologia di Hitler present\u00f2 gli ebrei come una sfida biologica alla \"purezza\" del sangue tedesco.\nHitler e il trascendente.\nHitler non ebbe mai un pensiero filosofico indipendente nei confronti della trascendenza n\u00e9 fece avanzare le proprie idee sulla religione e sulla morale con le sue sole forze, in maniera autonoma. Egli rimase altres\u00ec fortemente influenzato da persone ed opere con cui cominci\u00f2 ad avere una certa familiarit\u00e0 a partire dagli anni dell'adolescenza; dopo che si ebbe dato una certa \"visione del mondo\" durante la giovinezza divenne difficoltoso per lui puntare ad una qualsiasi meta \"comune\", come tutti gli uomini maturi con problemi vi vita e di lavoro.\nHitler lesse certamente molto nel corso della sua vita, usando con diligenza la sua biblioteca personale composta da circa 16.000 volumi.\nGi\u00e0 per lo stesso predicatore della \"tolleranza\" e padre dell'illuminismo (nonch\u00e9 esponente del Deismo) Voltaire, il nemico, l'\"infame\" da schiacciare non \u00e8 solo la Chiesa cattolica, ma anche gli ebrei (vedi il suo pamphlet intitolato \"Juifs\"), \"menzogneri, intolleranti, barbari, ignoranti, animaleschi... proprio come il negro...\"\nMonismo.\nLa visione del mondo di Hitler pu\u00f2 essere identificata chiaramente come una forma di monismo materialista, il quale all'inizio del XX secolo era la forma prevalente in quasi tutti i ceti sociali; la sua visione del mondo \u00e8 stata considerata al tempo stesso sia religiosa sia scientifica. Mentre si trovava a Vienna fu un affiliato della \"Deutscher Monistenbund\" (lega monista tedesca), un'associazione che propagandava il monismo dell'unit\u00e0 della Natura con lo Spirito, sostenendo un'etica laica che era in contrasto con il dogma cristiano: questa organizzazione venne fondata da Ernst Haeckel nel 1906.\nPer diversi anni Hitler si trov\u00f2 a pubblicizzare questo punto di vista e si \u00e8 proposta l'ipotesi che nei discorsi scritti e firmati da Hitler vi siano stati tratti di chiaro carattere monistico. L'associazione venne fatta sciogliere con la forza nel 1933, con Hitler oramai saldamente al potere.\nDio e il mondo.\nL'idea del rapporto tra Dio e il mondo \u00e8 stata influenzata dalle correnti contemporanee del materialismo e dell'evoluzionismo; il mondo \u00e8 eterno e indistruttibile nel tempo e nello spazio e si autogoverna. Esso viene disciplinato solo dalle due leggi di autoconservazione, la legge di conservazione dell'energia e la legge della conservazione della massa - con la sua associata legge della conservazione della massa della chimica - (relative rispettivamente alla potenza e alla materia).\nL'essere umano rappresenta un risultato ottenuto senza alcuna primordiale pianificazione intelligente, bens\u00ec \u00e8 emerso evolutivamente. La Natura materiale comprende tutto ci\u00f2 che esiste. Il termine di \"Dio\" viene assimilato con il concetto di \"naturale\": la natura eterna e imperitura \u00e8 anche divina. Poich\u00e9 non esiste un dio, ma la natura \u00e8 divina, l'incontro con Dio diventa privo del tutto di significato.\nLa forza della preghiera viene respinta; ma rimane spazio, nel sistema monistico, per una meditazione laddove vi \u00e8 \"Verinnerlichung\" (interiorizzazione), una parola a cui Hitler ricorreva; mentre l'unione con la natura del mondo rappresenta il tutto. La devozione monistica ricade cos\u00ec verso il \"tempio della natura\"; l'uomo geneticamente pi\u00f9 sano \u00e8 anche quello che ha raggiunto lo stato pi\u00f9 elevato e autentico della Natura.\nLa \"pietas\" consister\u00e0 poi di meditare, per esempio, alla coltivazione dell'uomo pi\u00f9 alto e perfetto, appartenente di per s\u00e9 ad una razza superiore.\nIl cristianesimo \u00e8 per il monismo totalmente e semplicemente irrazionale; la rivelazione soprannaturale \u00e8 unicamente un'invenzione religiosa e nulla pi\u00f9; Ges\u00f9 \u00e8 un esempio umano che \u00e8 morto per il suo \"amore ideale\", ma non vi pu\u00f2 essere alcuna redenzione per mezzo suo.\nHitler lesse anche il principale portavoce del monismo materialista, Wilhelm Ostwald (1853-1932) il quale affermava che il progresso scientifico prosegue secondo un'evoluzione prestabilita e che il cristianesimo ecclesiastico era ridondante e irrilevante, che anzi porta in realt\u00e0 ad un mancato rispetto della cultura e pertanto sar\u00e0 definitivamente sconfitto dal mondo moderno.\nIl monismo combatt\u00e9 il cristianesimo e la Chiesa con una forte campagna di critica nei confronti delle strutture ecclesiastiche e chiedendo la separazione netta tra la Chiesa e lo Stato. La loro controparte principale, gli affiliati alla Chiesa cattolica, vennero odiati con fervore; il protestantesimo \u00e8 stato giudicato pi\u00f9 mitemente nella misura in cui prese parte al rifiuto del cattolicesimo.\nErnst Haeckel.\nUno dei pi\u00f9 influenti esponenti del monismo fu Ernst Haeckel (1834-1919) e Hitler stette in evidente rapporto di dipendenza ideologica con lui. Gli scritti di Haeckel entrarono in una circolazione di massa durante i primi anni politici di Hitler. Secondo Arthur Koestler fu probabilmente l'opera di Haeckel intitolata \"Die Weltr\u00e4thsel\" (Gli enigmi dell'universo) a diventare una sorta di nuova \"Bibbia\" per il futuro Fuhrer. Sappiamo anche sia Hitler sia Haeckel lessero il libro dell'autore e pubblicista Wilhelm B\u00f6lsche (1861-1939) \"Vom Bazillus zum Affenmenschen\" (1900).\nCome tutti i monisti materialisti Haeckel divenne un nemico fanatico del cristianesimo, in particolare nella sua forma cattolica; il protestantesimo venne tollerato solo nel senso che il suo principale punto di riferimento Martin Lutero si ribell\u00f2 a suo tempo contro il papismo. Anche se il razzismo di Hitler probabilmente aveva radici altrettanto forti altrove, not\u00f2 certamente che anche Haeckel aveva considerato il fatto che i popoli australiani aborigeni vennero da lui pi\u00f9 strettamente correlati alle scimmie e ai cani piuttosto che agli europei.\nHaeckel sottoline\u00f2 che la morte distrugge l'esistenza umana, che il suicidio \u00e8 un diritto, che era giusto commettere eutanasia contro un malato terminale e che si sarebbero dovuti eliminare tutte le persone affette da una qualche malattia mentale. Queste divennero anche le credenze di Hitler.\nCharles Darwin.\nCharles Darwin (1809-1882) ebbe una vasta influenza su Hitler, andando ben al di l\u00e0 di un'accettazione intellettuale della teoria biologica dell'evoluzione attraverso selezione naturale (vedi l\"'origine delle specie\" (1859); l'ipotesi di un Dio creatore appariva ormai non pi\u00f9 plausibile per spiegare la realt\u00e0 del mondo e, con l'evoluzionismo l'idea diventava, per molti versi, oziosa. Da lui usciranno le idee sull'eugenetica nazista e il darwinismo sociale; Hitler trasfer\u00ec tutte le ipotesi della teoria dell'evoluzione sulla realt\u00e0 sociale umana (la \"sopravvivenza del pi\u00f9 forte\" e \"il destino dei pi\u00f9 deboli \u00e8 la morte\"), fino agli estremi limiti della \"vita indegna di essere vissuta\" e degli Esperimenti nazisti su esseri umani.\nUn'applicazione sociale del darwinismo non \u00e8 finora una conseguenza convincente della teoria dell'evoluzione, ma Darwin si era in realt\u00e0 anche mosso in questa direzione gi\u00e0 nel 1871 (con \"L'origine dell'uomo e la selezione sessuale\"). Ci ha proposto l'idea che i membri pi\u00f9 deboli della societ\u00e0 erano sopravvissuti al passaggio di onde epidemiologiche attraverso le vaccinazioni, ma che tali misure che conservano i deboli erano dei \"guasti orientati\" nel senso che portano ad una degenerazione della specie uomo nel lungo periodo.\nDavid Friedrich Strauss.\nDavid Friedrich Strau\u00df (1808-1874), con il suo indebolimento del cristianesimo tradizionale, gioc\u00f2 anch'egli un ruolo nella formazione di Hitler; si trattava di un teologo luterano che aveva preso le distanze dal cristianesimo in generale e dall'ortodossia luterana in particolare, mantenendo alcune dottrine cristiane negando per\u00f2 la divinit\u00e0 e l'immortalit\u00e0 dell'anima (ad esempio di Ges\u00f9 stesso), rendendo pertanto la dottrina della salvezza irrilevante. Sulla strada che conduceva verso l'ateismo mostr\u00f2 come i concetti cristiani di base possano essere mantenuti mentre vengono reinterpretati e svuotati di tutta la loro sostanza cristiana.\nLudwig Feuerbach.\nHitler abbracci\u00f2 l'ipotesi che l'esperienza e il sentimento umani verso un qualche dio fosse solamente una proiezione, un pensiero che durante i suoi anni di formazione venne forse pi\u00f9 chiaramente conosciuto tramite gli scritti del filosofo tedesco Ludwig Feuerbach (1802-1872). Non \u00e8 chiaro se Hitler si fosse mai impegnato direttamente con l'opera feuerbachiana (soprattutto l\"Essenza del cristianesimo\" e l\"essenza della religione\"), ma pu\u00f2 anche esservi stata una relazione a causa di un'influenza indiretta. Feuerbach sostenne il monismo materialista il quale negava una realt\u00e0 spirituale indipendente e respingeva l'immortalit\u00e0 dello Spirito.\nArthur Schopenhauer.\nPrima ancora di Nietzsche il futuro F\u00fchrer ammira e legge il prediletto Arthur Schopenhauer. Lo conobbe molto bene, talora lo citava alla lettera, sia nei discorsi pronunciati a braccio sia negli scritti. Il suo nome lo troviamo per esempio sia nel \"Mein Kampf\" (\u00abnell\u2019esistenza dell\u2019ebreo [...] vi \u00e8 una caratteristica che spinse Schopenhauer a pronunciare la famosa frase: l\u2019ebreo \u00e8 un gran maestro di menzogne\u00bb) sia nelle citate \"Conversazioni a tavola di Hitler\".\nAfferma Schopenhauer: \"Verr\u00e0 un tempo in cui la dottrina di un Dio creatore sar\u00e0 considerata in metafisica come ora in astronomia si considera la dottrina degli epicicli\".\nSchopenhauer fu molto ammirato anche dal giovane Nietzsche, a cui dedici\u00f2 la terza delle sue considerazioni inattuali intitolata \"Schopenhauer come educatore\".\nFriedrich Nietzsche.\n\u00c8 noto che Hitler ebbe una grande passione nei confronti di Friedrich Nietzsche (1844-1900); si occup\u00f2 delle sue opere mentre si trovava prigioniero a Landsberg am Lech. Nietzsche viene citato sia nel \"Mein Kampf\" sia in alcuni discorsi Hitler, visit\u00f2 spesso il museo di Weimar dedicato a Nietzsche, e si fece ritrarre fotograficamente mentre ostentava la contemplazione del busto del filosofo mentre, nel 1943, arriv\u00f2 a donare un'edizione completa di lusso dell\"'opera omnia\" del filosofo al camerata Benito Mussolini.. Anche se fu superficiale nella sua lettura guard\u00f2 sempre a Nietzsche come ad un \"padre spirituale\".\nSul filosofo ottocentesco Hitler si bas\u00f2 per le idee di \"disprezzo nei confronti della massa\" e della \"coltivazione di esseri superumani\" (dalla teoria nietzschiana dell'Oltreuomo) che accrescono la loro volont\u00e0 di potenza (dal libro postumo del filosofoo intitolato per l'appunto \"La volont\u00e0 di potenza\" e fatto pubblicare dalla sorella Elisabeth F\u00f6rster-Nietzsche nel 1908 distorcendone il pensiero.\nNel periodo fra le due guerre mondiali, alcuni nazisti impiegarono intensivamente vari espedienti per promuovere la propria ideologia, e segnatamente Alfred Baeumler nella sua interpretazione de \"La volont\u00e0 di potenza.\"\nLo stesso \"Nietzsche-Archiv\" benefici\u00f2 di sostegno economico e pubblicit\u00e0 dal governo nazista dopo il 1933 ed Elisabeth contraccambi\u00f2 profondendo sul regime il notevole prestigio dell'eredit\u00e0 morale di Nietzsche.\nLo stesso Nietzsche ebbe a \"genealogizzare\" l'idea di morale giudaico-cristiana e ne propose cos\u00ec la nascita:\nRichard Wagner.\nNon vi sono stati personaggi storici che Hitler abbia idolatrato pi\u00f9 di Richard Wagner (1813-1883). Wagner fu per lui pi\u00f9 di un compositore di talento, nei suoi confronti Hitler ne fece un vero e proprio \"pio esercizio\": la coltivazione della \"Grande Germania\" divenne per entrambi una \"religione misterica\". \"A partire dal \"Parsifal\" costruisco la mia religione\", afferm\u00f2 Hitler nel 1936; il suo divenne un culto in forma solenne privo di litigi da partiti teologici.\nUna religione basata sui drammi musicali wagneriani non avrebbe avuto l'obbligo di accettare un qualche Dio o un Credo vincolante, ma sarebbe stata esclusivamente un'esperienza sentimentale. Partecipare al festival wagneriano di Bayreuth divent\u00f2 per Hitler un rito da celebrare; rimase fortemente impressionato anche dal ciclo de \"L'anello del Nibelungo\", in particolare da \"Il crepuscolo degli dei\". Il fatto che Wagner fosse stato un antisemita fu un valore aggiunto per Hitler.\nA Wagner il giovane Nietzsche, in cui era in stretti rapporti di amicizia, dedic\u00f2 la quarta delle sue considerazioni inattuali intitolata \"Richard Wagner a Bayreuth\".\nHitler come il nuovo Messia.\nHitler port\u00f2 il culto della personalit\u00e0 a conseguenze estreme, utilizzando un linguaggio religioso per riferirsi a se stesso e al proprio ruolo, tollerando confronti piuttosto ampi tra se stesso e il divino. Tra le personalit\u00e0 letterarie del tempo che compurono quest'operazione vi fu anche Camilla Meyer-Bennthsow (\"Hitler \u00e8 grande per sempre e una benedizione per tutti i tempi\"), Alice F\u00f6rsterling (\"Tu, Braunau am Inn, sei stata scelta da Dio ed hai donato a noi il pi\u00f9 puro tra gli esseri tedeschi\"), il poeta delle SA Herybert Menzel (\"Dio ud\u00ec la preghiera del suo popolo angosciato\"), Hanns Johst (\"Il Fuhrer e il Cielo sono lo stesso volto il quale produce un sorriso pi\u00f9 prezioso dell'ostensorio\") e il teologo nonch\u00e9 ufficiale delle forze armate Friedrich von Rabenau (\"Cristo ha inviato Adolf Hitler alla nostra terra tedesca\").\nRiepilogo e conclusione.\nScriver\u00e0 Sigmund Freud riguardo ai tedeschi: \u00ab\"Il loro odio per gli ebrei \u00e8 al fondo odio per i cristiani, e non vi \u00e8 di che meravigliarsi se nella rivoluzione nazional-socialista tedesca questa intima relazione tra le due religioni monoteistiche trova cos\u00ec chiara espressione nel trattamento ostile riservato ad entrambe.\"."}
{"id": "5321623", "revid": "287204", "url": "https://it.wikipedia.org/wiki?curid=5321623", "title": "Timo Andre Bakken", "text": ""}
{"id": "5321624", "revid": "287204", "url": "https://it.wikipedia.org/wiki?curid=5321624", "title": "Timo Andr\u00e8 Bakken", "text": ""}
{"id": "5321626", "revid": "767487", "url": "https://it.wikipedia.org/wiki?curid=5321626", "title": "Associazione Calcio Monza 1936-1937", "text": "Questa voce raccoglie le informazioni riguardanti l'Associazione Calcio Monza nelle competizioni ufficiali della stagione 1936-1937.\nStagione.\nNella stagione 1936-1937 ai vertici societari del Monza, al presidente Giuseppe Vigan\u00f2 subentra il commissario straordinario Alberto Redaelli, \u00e8 un periodo questo della seconda met\u00e0 degli anni trenta, di continui cambiamenti nei quadri dirigenziali. Anche l'allenatore \u00e8 un volto nuovo, il triestino Silvio Stritzel.\nIn casa brianzola si cambia molto, se ne vanno a giocare in Serie A Giovanni Arosio a Novara, Luigi Beretta al Milan, Costantino Sala all'Inter, mentre al Como vengono ceduti Angelo Meroni e Domenico Torti. La squadra indebolita da queste cessioni disputa il girone B della Serie C puntando alla salvezza, e raggiungendola ai primi di aprile con la vittoria sul Fanfulla, poi un calo vistoso nella parte finale del campionato, chiuder\u00e0 con quattro sconfitte, non comprometter\u00e0 la salvezza. Il torneo ha promosso in Serie B il Vigevano che ha staccato nel finale il Piacenza. In casa biancorossa buone le prestazioni di Luigi Gelosa autore di undici reti e di Luigi Mariani che ne ha messe a segno dieci."}
{"id": "5321628", "revid": "2130303", "url": "https://it.wikipedia.org/wiki?curid=5321628", "title": "Chiesa dell'Assunta (Florinas)", "text": "La chiesa dell'Assunta \u00e8 un luogo di culto che si trova a Florinas (provincia di Sassari), nella piazza del Popolo. Consacrata al culto cattolico, \u00e8 sede dell'omonima parrocchia e fa parte dell'arcidiocesi di Sassari.\nLa chiesa, innalzata nel XVIII secolo su un impianto pi\u00f9 antico, fa parte del complesso parrocchiale della Crexiscedda. L'aula interna ha pianta rettangolare e copertura a botte. Sui lati presenta cappelle, voltate a crociera, che custodiscono pregevoli altari lignei."}
{"id": "5321643", "revid": "1318658", "url": "https://it.wikipedia.org/wiki?curid=5321643", "title": "Serpentinoscisto", "text": "Il serpentinoscisto \u00e8 un serpentino (roccia metamorfica) con caratteristiche di scistosit\u00e0 e in alcuni casi facilmente divisibile in lastre. \nLastre in serpentinoscisto (\"piode\") sono estratte in Valmalenco (provincia di Sondrio) e utilizzate storicamente per la copertura dei tetti.\nGeologia.\nSerpentinoscisto della Valmalenco.\nLe serpentiniti della Valmalenco sono un corpo roccioso tabulare, spesso da 1 a 2\u00a0km e affiorante su una superficie di circa 170\u00a0km\u00b2, dotato di una particolare scistosit\u00e0. Queste caratteristiche sono il risultato finale di deformazioni meccaniche e trasformazioni subite da un frammento di peridotite di diversi km cubi, emerso dal mantello terrestre durante la formazione delle Alpi.\nIl serpentinoscisto \u00e8 formato da antigorite, olivina, magnetite, clorite e pirosseno. La loro tessitura determina le caratteristiche fisico-meccaniche della roccia, come la fissilit\u00e0 (capacit\u00e0 di dividersi in lastre piane e sottili).\nIl colore delle serpentiniti \u00e8 il verde in differenti tonalit\u00e0. Esposto all'aria la colorazione pu\u00f2 variare nel tempo a causa dell'alterazione ferrosa della magnetite.\nCaratteristiche.\nIl serpentinoscisto ha una elevata resistenza alla compressione e all'aggressione degli agenti atmosferici e un'elevata resistenza alla flessione. La superficie si presenta scabrosa, ma non sconnessa.\nGrazie a queste propriet\u00e0 \u00e8 utilizzato per coperture, rivestimenti e pavimentazioni.\nIl serpentinoscisto della Valmalenco \u00e8 classificato nella categoria \"pietra\" (norma UNI 8458) e il nome commerciale nelle \"pietre naturali\" (allegato A alla norma EN 12440).\nComposizione mineralogica e definizione petrografica\nStoria.\nL'attivit\u00e0 di estrazione e lavorazione del serpentinoscisto in Valmalenco ha origine medioevale e a partire dall'anno 1000 circa nacquero e si svilupparono i mestieri ad essa legata (cavatore, scalpellino, posatore). La tecnica di estrazione consisteva nell'aprire i pezzi di roccia con mazze e cunei di diversa foggia per suddividerli in lastre sottili.\nI cavatori, riuniti in corporazioni (\"compagnie\"), lavoravano manualmente la pietra negli antichi giacimenti sotterranei, ancora oggi visibili.\nLe lastre di serpentinoscisto furono utilizzate per la copertura di numerosi edifici della diocesi di Como, compreso il duomo di Como.\nOggi le cave a cielo aperto costituiscono una fonte importante di occupazione e per il prodotto interno lordo della valle e le lastre sono ampiamente esportate in Europa, America ed Asia. "}
{"id": "5321644", "revid": "767487", "url": "https://it.wikipedia.org/wiki?curid=5321644", "title": "WCT Challenge Cup 1977 2", "text": "Il WCT Challenge Cup 1977 2 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del WCT Challenge Cup, che fa parte del World Championship Tennis 1977. Il torneo si \u00e8 giocato a Las Vegas negli USA, dal 14 al 20 novembre 1977.\nCampioni.\nSingolare maschile.\n Jimmy Connors ha battuto in finale Roscoe Tanner 6\u20132, 5\u20136, 3\u20136, 6\u20132, 6\u20135"}
{"id": "5321658", "revid": "86599", "url": "https://it.wikipedia.org/wiki?curid=5321658", "title": "Michael Schwartz", "text": "Dopo aver ottenuto il baccellierato in archeologia nel 1972 e in fisica nel 1976, ha conseguito una laurea in antropologia nel 1978. Abbandonata la carriera di ricercatore, nel 1980, fonda un'impresa che si occupa di sistemi di crittografia per le transazioni finanziarie. Nel 1997 cede la societ\u00e0 e si dedica alla sua passione per l'astronomia avviando il progetto degli Osservatori Tenagra.\nIl Minor Planet Center gli accredita la scoperta di ventitr\u00e9 asteroidi effettuate tra il 2001 e il 2010, in parte in condivisione con Paulo Renato Holvorcem.\nHa inoltre scoperto o coscoperto le comete non periodiche C/2011 K1 Schwartz-Holvorcem e C/2014 B1 Schwartz la cometa periodica P/2013 T2 Schwartz. \nGli \u00e8 stato dedicato l'asteroide 13820 Schwartz."}
{"id": "5321659", "revid": "177744", "url": "https://it.wikipedia.org/wiki?curid=5321659", "title": "257261 Ovechkin", "text": "257261 Ovechkin \u00e8 un asteroide della fascia principale. Scoperto nel 2009, presenta un'orbita caratterizzata da un semiasse maggiore pari a 2,3764562\u00a0UA e da un'eccentricit\u00e0 di 0,1432688, inclinata di 2,17932\u00b0 rispetto all'eclittica.\nL'asteroide \u00e8 dedicato all'hockeista russo Aleksandr Michajlovi\u010d Ove\u010dkin."}
{"id": "5321662", "revid": "486946", "url": "https://it.wikipedia.org/wiki?curid=5321662", "title": "Cardinale segretario di Stato", "text": ""}
{"id": "5321664", "revid": "117723734", "url": "https://it.wikipedia.org/wiki?curid=5321664", "title": "Yoseph Colombo", "text": "Biografia.\nYoseph Colombo, figlio del rabbino di Livorno Samuele Colombo intraprese studi rabbinici fin da giovanissimo occupandosi in particolare della cabala sulle orme del livornese Elia Benamozegh. \nSi laure\u00f2 a Pisa nel 1920.\nFu professore e poi preside al liceo scientifico Antonio Roiti di Ferrara e nel 1938, con l'emanazione delle leggi razziali, venne costretto alle dimissioni. \nFu chiamato a Milano dove assieme ad Arturo Finzi fond\u00f2 la scuola ebraica di via Eupili per far continuare gli studi ai ragazzi cacciati dai licei milanesi. Dopo la guerra divenne preside del Liceo Berchet di Milano.\nContinu\u00f2 ad occuparsi di studi ebraici e insegn\u00f2 anche all'Universit\u00e0 Bocconi.\nCollegamenti esterni.\n[[Categoria:Ebrei italiani]]\n[[Categoria:Professori dell'Universit\u00e0 commerciale Luigi Bocconi]]\n[[Categoria:Studenti dell'Universit\u00e0 di Pisa]]"}
{"id": "5321668", "revid": "767487", "url": "https://it.wikipedia.org/wiki?curid=5321668", "title": "Marika degli inferni", "text": "Marika degli inferni (\"Mariken van Nieumeghen\") \u00e8 un film del 1974 diretto da Jos Stelling. Basato sull'omonimo testo del XVI secolo, \u00e8 il film di esordio di Jos Stelling in qualit\u00e0 di regista. Fu in concorso al Festival di Cannes del 1975 per la Palma d'oro come miglior film."}
{"id": "5321669", "revid": "1123126", "url": "https://it.wikipedia.org/wiki?curid=5321669", "title": "Cattedrale di Santo Stefano protomartire", "text": ""}
{"id": "5321670", "revid": "648716", "url": "https://it.wikipedia.org/wiki?curid=5321670", "title": "SS Augusta Victoria", "text": "La SS \"Augusta Victoria\" \u00e8 stata un transatlantico tedesco di propriet\u00e0 della compagnia di navigazione tedesca HAPAG, e successivamente della Marina Imperiale Russa.\nStoria.\nHamburg America Line.\nAlbert Ballin commission\u00f2 la \"SS Augusta Victoria\" e la sua gemella \"SS Columbia\" nel 1887, poco dopo essere entrato nella HAPAG. Inizialmente la nave ricevette il nome \"Normannia\", ma dopo l'ascesa al trono dell'imperatore Guglielmo II nel 1888 fu ribattezzata \"Augusta Victoria\" in onore della nuova imperatrice Augusta Vittoria di Schleswig-Holstein-Sonderburg-Augustenburg, moglie di Guglielmo. Lo stesso imperatore convinse i dirigenti della HAPAG e della rivale Norddeutscher Lloyd a costruire le loro navi passeggeri con una struttura pi\u00f9 solida del necessario in modo da poterle convertire agevolmente in navi da trasporto truppe in caso di guerra.\nLa nave fu il primo transatlantico lussuoso della compagnia, introducendo il concetto di \"albergo galleggiante\" ed era decorata con uno stile lussuoso e ricercato. per il design interno Ballin si affid\u00f2 a Johann Poppe, che lavorava da anni per la compagnia rivale Norddeutscher Lloyd. La nave ebbe fin da subito grande successo nel servizio transatlantico e nel 1891 Ballin ide\u00f2 il concetto di crociera utilizzando la nave per un viaggio a scopo turistico, trasportando viaggiatori paganti in localit\u00e0 di villeggiatura. Anche questa idea ebbe successo e fu replicata pi\u00f9 volte, fin quando nel 1901 Ballin ebbe a disposizione la \"Prinzessin Victoria Luise\", la prima nave appositamente progettata per crociere della storia.\nNel 1897 la nave sub\u00ec un pesante restauro presso i cantieri Harland &amp; Wolff di Belfast.\nMarina Imperiale Russa.\nUna volta divenuta obsoleta e lenta per il servizio transatlantico la nave attir\u00f2 le attenzioni dei militari per via delle particolari caratteristiche di costruzione (ponti rinforzati e possibilit\u00e0 di ospitare cannoni). Nel 1904 venne venduta, insieme ad altre tre navi, alla Marina Imperiale Russa che la ribattezz\u00f2 \"Kuban\" e la utilizz\u00f2 come nave da esplorazione. Dopo l'acquisto navig\u00f2 fino all'estremo oriente al comando dell'ammiraglio Zinovij Ro\u017eestvenskij per servire nella guerra russo-giapponese ma non partecip\u00f2 a nessuna azione bellica. Venne dismessa nel 1907 nel porto di Stettino."}
{"id": "5321674", "revid": "247222", "url": "https://it.wikipedia.org/wiki?curid=5321674", "title": "Moskvich 408", "text": ""}
{"id": "5321676", "revid": "767487", "url": "https://it.wikipedia.org/wiki?curid=5321676", "title": "Il giardino delle illusioni", "text": "Il giardino delle illusioni (\"De illusionist\") \u00e8 un film del 1983 diretto da Jos Stelling. Il film \u00e8 totalmente privo di dialoghi. Il film ha vinto il Gouden Kalf per il miglior film al Film Festival dei Paesi Bassi del 1984."}
{"id": "5321683", "revid": "123902631", "url": "https://it.wikipedia.org/wiki?curid=5321683", "title": "Adelardo Cattaneo", "text": "Biografia.\nMembro della nobile famiglia veronese dei Cattanei, fu canonico della cattedrale di Verona e, in giovent\u00f9, compose alcuni lavori letterali.\nNel concistoro del 6 marzo 1185 fu creato cardinale presbitero con il titolo di San Marcello da papa Lucio III, durante la sua permanenza a Verona. Sottoscrisse alcune bolle papali tra il 23 marzo e l'11 novembre dello stesso anno. Partecip\u00f2 al conclave del 1185, che elesse papa Urbano III.\nPartecip\u00f2 al conclave dell'ottobre 1187, che elesse papa Gregorio VIII.\nPartecip\u00f2 al conclave del dicembre 1187, che elesse papa Clemente III.\nFu nominato vescovo di Verona nel 1188 e vi rimase fino al 1214. Dopo la consacrazione a vescovo, come era tradizione, rinunci\u00f2 al titolo cardinalizio di San Marcello e nei documenti viene riportata solo la generica denominazione di \"cardinalis sancte Romane ecclesie\".\nPartecip\u00f2 al conclave del 1191, che elesse papa Celestino III.\nPartecip\u00f2 al conclave del 1198, che elesse papa Innocenzo III.\nNon partecip\u00f2 al conclave del 1216, che elesse papa Onorio III.\nMor\u00ec il 24 agosto 1225 e fu sepolto nella basilica di San Zeno; i suoi resti mortali furono riesumati nel 1642 e posti in una nuova tomba nella stessa basilica. L'iscrizione sulla sua tomba riporta:\nANNO DOMINI MCCXXV. DIE XXIV EXEVNTE\nAVGVSTO ADELARDVS QVONDAM EPISCOPVS\nVERONIENSIS, ET CARDINALIS."}
{"id": "5321684", "revid": "287204", "url": "https://it.wikipedia.org/wiki?curid=5321684", "title": "Stephen Singer-Brewster", "text": "Il Minor Planet Center gli accredita la scoperta di sei asteroidi effettuate tra il 1985 e il 1987.\nHa inoltre scoperto la cometa periodica 105P/Singer Brewster. \nGli \u00e8 stato dedicato l'asteroide 10315 Brewster."}
{"id": "5321692", "revid": "287204", "url": "https://it.wikipedia.org/wiki?curid=5321692", "title": "Levente Lengyel", "text": "Partecip\u00f2 con l'Ungheria a sei Olimpiadi degli scacchi dal 1960 al 1970. Vinse l'argento di squadra alle olimpiadi di Siegen 1970, il bronzo di squadra alle olimpiadi di L'Avana 1966 e il bronzo individuale alle olimpiadi Varna 1962.\nPrincipali risultati di torneo:"}
{"id": "5321694", "revid": "793215", "url": "https://it.wikipedia.org/wiki?curid=5321694", "title": "Practore", "text": "Il practore (, \"esattore\") nell'antica Grecia era il magistrato incaricato di riscuotere dei pagamenti delle multe e delle varie sanzioni che dovevano essere pagate allo Stato per decisione di un tribunale.\nElezione e ruolo.\nAtene.\nNell'antica Atene i dieci practori, uno per trib\u00f9, venivano estratti a sorte; erano stati introdotti dalla riforma di Clistene nel 508 a.C., ma in alcune iscrizioni trovate ad Imbro si dice che in realt\u00e0 essi erano solamente tre.\nRiguardo a questa differenza di numero si espresse Hermann Fr\u00e4nkel sottolineando che, molto probabilmente, quell'iscrizione, essendo stata trovata in una cleruchia, si riferiva appunto all'organizzazione burocratica di una colonia e non di Atene; infatti, nella stessa iscrizione, viene messo in evidenza il numero di proedri indicati come tre, nonostante ad Atene fossero di pi\u00f9.\nAd Atene i practori non erano semplici funzionari, ma formavano una vera e propria magistratura.\nAltre poleis.\nNella maggior parte delle \"poleis\" greche esisteva questa carica con funzioni analoghe, come riportato da iscrizioni ritrovate a Tenos, Sikinos e Ios. Nelle citt\u00e0 focesi di Medeon e di Stiris, la forma della parola \u00e8 \u03c0\u03c1\u03b1\u03ba\u03c4\u1fc6\u03c1\u03b5\u03c2 (\"prakt\u00eares\").\nOccupazioni e modus operandi.\nIl magistrato che imponeva una sanzione doveva comunicare il nome di chi era stato multato ai practori. Se la condanna implicava di dover recarsi in un tempio la giurisdizione del caso passava nelle mani del tamias.\nIl nome del debitore veniva poi scritto dai prectori su una tavoletta esposta sull'acropoli, con indicata di fianco la somma che questo doveva pagare. Oltre a fare ci\u00f2, il loro lavoro consisteva nel cercare gli uomini insolventi ed esigere il pagamento della somma, per poi cancellare il nome di chi saldava il proprio debito con la polis. Tale cancellazione veniva fatta davanti ad alcuni membri della boul\u00e9, in funzione di testimoni.\nQualunque uomo, trovato intento nella cancellazione fraudolenta di un nome, era colpito da una denuncia immediata.\nI practori non avevano il compito di forzare il pagamento o di obbligare qualcuno a saldare entro il tempo prestabilito dalla legge, ma se dopo nove pritanie (che duravano ognuna 35-36 giorni) non era ancora stata versata la cifra decretata dalla sanzione, questa si raddoppiava. Per chi era accusato di un crimine particolarmente violento, il termine previsto per il pagamento della multa prima che questa aumentasse era di undici giorni.\nInoltre, quando il debitore era insolvente da molto tempo, venivano prese sanzioni aggiuntive come la confisca di abitazioni, campi e altri beni, ma questo non era pi\u00f9 compito dei practori. Essi, in tali situazioni, avevano solo il dovere di informare la boul\u00e9 della bancarotta del debitore."}
{"id": "5321695", "revid": "98077", "url": "https://it.wikipedia.org/wiki?curid=5321695", "title": "Magazzini Raccordati", "text": ""}
{"id": "5321698", "revid": "831312", "url": "https://it.wikipedia.org/wiki?curid=5321698", "title": "Dylan Teuns", "text": " Passista veloce, professionista dal 2015, ha vinto il Tour de Pologne 2017.\nCarriera.\nSi mette in luce nel 2014, tra le file del BMC Development Team, vincendo una tappa al Tour de Bretagne, una al Giro della Valle d'Aosta e una al Tour de l'Avenir. In qualit\u00e0 di stagista disputa il Tour of Britain, concludendo decimo in classifica, e infine si piazza secondo al Piccolo Giro di Lombardia, battuto in una volata a due dall'italiano Gianni Moscon.\nGrazie anche a questi risultati passa professionista, a partire dal 2015, per la BMC, con cui ottiene la vittoria nella cronosquadre della terza tappa del Crit\u00e9rium du Dauphin\u00e9. Nel 2016, cos\u00ec come accaduto l'anno precedente, non ottiene successi individuali; si piazza comunque diciottesimo all'Amstel Gold Race e diciassettesimo alla Liegi-Bastogne-Liegi.\nA fine agosto debutta in un grande Giro alla Vuelta a Espa\u00f1a, ottenendo come miglior piazzamento un decimo posto sull'Alto del Naranco, traguardo della nona tappa, dopo essere entrato nella fuga di giornata. Nel 2017 ottiene il primo piazzamento di rilievo nelle classiche delle Ardenne, classificandosi terzo a 1\" dallo spagnolo Alejandro Valverde alla Freccia Vallone.\nNel mese di maggio corre il Giro d'Italia, ma con scarsi risultati. A fine luglio ottiene i suoi primi successi da professionista, vincendo la terza e la quinta tappa del Tour de Wallonie, imponendosi anche nella classifica finale. Pochi giorni dopo fa sua la terza tappa del Tour de Pologne \u2013 prima vittoria in una corsa World Tour \u2013, anticipando sullo strappo conclusivo lo slovacco Peter Sagan: nelle quattro frazioni rimanenti resiste agli attacchi degli avversari, facendo sua la classifica generale.\nContinua la sua striscia vincente trionfando in agosto nella prima tappa dell'Arctic Race of Norway, anch'essa con un arrivo su una breve rampa: durante la breve corsa a tappe norvegese conclude al secondo posto la terza tappa, facendo nuovamente sua la quarta e ultima frazione nonch\u00e9 la classifica generale. Nel 2018 conclude sesto alla Parigi-Nizza, settimo alla Freccia del Brabante, quinto al Tour de Pologne, per tre volte sul podio in frazioni della Vuelta a Espa\u00f1a, e infine terzo al Giro dell'Emilia e terzo anche al Giro di Lombardia, una delle cinque \"classiche monumento\"."}
{"id": "5321704", "revid": "11959", "url": "https://it.wikipedia.org/wiki?curid=5321704", "title": "Al-Mukhtar", "text": ""}
{"id": "5321705", "revid": "287204", "url": "https://it.wikipedia.org/wiki?curid=5321705", "title": "Noel Edmonds", "text": "Edmonds \u00e8 conosciuto come disc jockey della BBC Radio 1 nel Regno Unito. Ha condotto programmi di intrattenimento anche in televisione, come \"Multi-Coloured Swap Shop\" (1976-1982), \"The Late, Late Breakfast Show\" (1982-1986), \"Telly Addicts\" (1985-1998), \"Top of the Pops\" (1972-1979), \"Deal or No Deal\" (dal 2005), \"Top Gear\" e altre."}
{"id": "5321706", "revid": "767487", "url": "https://it.wikipedia.org/wiki?curid=5321706", "title": "Lo scambista", "text": "Lo scambista (\"De wisselwachter\") \u00e8 un film del 1986 diretto da Jos Stelling. Il film \u00e8 basato sull'omonimo racconto dello scrittore olandese Jean-Paul Franssens. Il film ha vinto il Corvo d'argento per il miglior film al Festival internazionale del cinema fantastico di Bruxelles del 1987."}
{"id": "5321707", "revid": "965985", "url": "https://it.wikipedia.org/wiki?curid=5321707", "title": "Triple Crown of Thoroughbred Racing", "text": ""}
{"id": "5321708", "revid": "594360", "url": "https://it.wikipedia.org/wiki?curid=5321708", "title": "Choi Jin-hyuk", "text": "Carriera.\nKim Tae-ho lanci\u00f2 la sua carriera di attore dopo aver vinto il primo premio durante il talent show \"Survival Star Audition\" nel 2006. Nel 2010, con lo pseudonimo di Choi Jin-hyuk, che avrebbe utilizzato da quel momento in poi, interpret\u00f2 il protagonista maschile nel drama \"Gwaenchanh-a, appa ttal\" (\"It's Okay, Daddy's Girl\"). Apparve anche in \"Romance pil-yohae\" (\"I Need Romance\", 2011) e \"Panda-yang-gwa goseumdochi\" (\"Ms Panda and Mr Hedgehog\", 2012). La sua popolarit\u00e0 crebbe nel 2013 dopo aver recitato nel drama \"Guga-ui seo\" (\"Gu Family Book\") nel ruolo del padre del protagonista: la sua interpretazione nella serie fu ben accolta, tanto che il suo nome fu il pi\u00f9 cercato sui motori di ricerca e il suo singolo per la colonna sonora debutt\u00f2 alla sesta posizione nella classifiche musicali. Choi entr\u00f2 nei cast di due altri prodotti, la serie \"Sangsokjadeul\" (\"The Heirs\") e il film d'azione \"Sin-ui han su\" (\"The Divine Move\"); apparve anche nel video musicale di \"Sad Song\" di Tae One.\nNel 2014, recit\u00f2 nella serie medica \"Eung-geumnamnyeo\" (\"Emergency Couple\") come protagonista, e in \"Unmyeongcheoreom neol saranghae\" (\"Fated to Love You\") in un ruolo secondario. Poco dopo, ottenne la parte del personaggio principale in \"Oman-gwa pyeon-gyeon\" (\"Pride and Prejudice\")."}
{"id": "5321729", "revid": "31789", "url": "https://it.wikipedia.org/wiki?curid=5321729", "title": "Maschere di carnevale italiane", "text": ""}
{"id": "5321732", "revid": "228587", "url": "https://it.wikipedia.org/wiki?curid=5321732", "title": "Antedone (citt\u00e0)", "text": "Antedone (in greco \"\u1f08\u03bd\u03b8\u03b7\u03b4\u03ce\u03bd\") era una citt\u00e0 situata in Beozia, citata da Omero nel II libro dell'Iliade, il cosiddetto catalogo delle navi. \nLa polis era situata sulla costa settentrionale del Golfo di Eubea (secondo le indicazioni di Dicearco da Messina a 70 stadi da Calcide e a 160 da Tebe) ai piedi del Monte Messapio. In tempi antichi, si credeva che l'insediamento avesse avuto come suo eponimo un personaggio mitologico di nome Antedone. La polis fu membro della Lega Anfizionica e fu il porto di Tebe.\nLe rovine della citt\u00e0 si trovano nei pressi del villaggio di Loukisia.\nRiferimenti antichi.\nIl pi\u00f9 antico riferimento alla citt\u00e0 si trova in Omero nel Catalogo delle navi del II libro, in cui si scrive che la citt\u00e0 era geograficamente la pi\u00f9 remota della Beozia, essendo a nord del Golfo di Eubea. Di qui l'epiteto \"\"la pi\u00f9 lontana\"\nSecondo il mito, gli antichi antedoniesi erano i discendenti del dio marino Glauco, che si credeva nativo del luogo. Infatti, un'antica moneta di Antedone, ora conservata al Museo Archeologico di Calcide, reca sopra una delle facce una rappresentazione di Glauco.\nGli antedoniesi, secondo fonti antiche, erano diversi dalle altre genti della Beozia e verranno descritti come traci. Dicearco ci tramanda, inoltre, che questi erano principalmente carpentieri navali, marinai e pescatori, che come fonte di reddito avevano i commerci di pesce, spugne e porpora. Egli aggiunge che l'agor\u00e0 era circondata da una doppia sto\u00e0 piantumata con alberi. Un'altra importante fonte \u00e8 Pausania il Periegeta che nella sua \"Periegesi della Grecia\" scrive che nel cuore della citt\u00e0 c'era un boschetto dedicato ai Cabiri, al cui interno era presente un tempio di quelle divinit\u00e0, e nei pressi un tempio di Demetra e Persefone. Fuori dalle mura cittadine era presente un tempio dedicato a Dioniso e una localit\u00e0 non meglio specificata chiamata \"Il salto di Glauco\"\". Inoltre, il vino di Antedone era molto rinomato nell'antichit\u00e0.\nScavi archeologici.\nGli scavi archeologici che hanno avuto luogo finora hanno portato alla scoperta dei templi dei Cabiri, di Demetra e di Persefone, citati da Pausania. Nei pressi del porto \u00e8 stata portata alla luce una basilica paleocristiana di et\u00e0 tardo-romana. Il porto di Antedone era molto grande per quei tempi: dai due moli, il bacino portuale potrebbe essere stato chiuso da una lunga catena al fine di proteggere i moli dalle incursioni nemiche e dai forti venti della regione. La citt\u00e0 si spopol\u00f2 durante il periodo bizantino a causa delle incursioni dei pirati. Gli antedoniesi furono costretti a trasferirsi nell'interno, alle pendici settentrionali del Monte Messapio (oggi \"Ktypas\"), dove fondarono un insediamento contadino che divenne il nucleo della odierna Loukissia. Per edificare il nuovo insediamento furono utilizzati materiali della vecchia citt\u00e0, con cui, per esempio, venne in parte costruita la piccola chiesa di San Giorgio, ora situata fuori Loukissia. Questa chiesa fornisce dati preziosi per lo studio dell'architettura bizantina in Grecia: a questo si deve il restauro finanziato dal Ministero della Cultura greco nel luglio 2010. Gli scavi dell'antico porto sono stati effettuati da un team di archeologi greci, tedeschi e americani."}
{"id": "5321734", "revid": "767487", "url": "https://it.wikipedia.org/wiki?curid=5321734", "title": "Kasey Chambers", "text": "Biografia.\nNata nell'Australia Meridionale, \u00e8 figlia del musicista e cantante Bill Chambers e sorella del produttore e musicista Nash Chambers.\nHa pubblicato il suo primo album nel 1999 per la EMI. \"The Captain\" \u00e8 stato certificato doppio disco di platino dalla ARIA.\nAncor pi\u00f9 successo hanno avuto i suoi successivi album \"Barricades &amp; Brickwalls\" (settembre 2001, sette volte disco di platino, entrato anche nella Billboard 200 statunitense) e \"Wayward Angel\" (maggio 2004, triplo disco di platino).\nHa proseguito la sua attivit\u00e0 con successo, seppure relativamente minore in termini di vendite, anche negli anni 2010. I suoi brani musicali pi\u00f9 conosciuti sono \"Not Pretty Enough\" (2002) e \"True Colours\" (2003).\nHa vinto 12 ARIA Music Awards nel corso della sua carriera, 9 APRA Awards e 8 CMAA Awards.\nDal 2005 al 2013 \u00e8 stata sposata con il collega Shane Nicholson."}
{"id": "5321735", "revid": "31789", "url": "https://it.wikipedia.org/wiki?curid=5321735", "title": "Maschere italiane di Carnevale", "text": ""}
{"id": "5321737", "revid": "91792", "url": "https://it.wikipedia.org/wiki?curid=5321737", "title": "Chiesa di Maria Santissima del Rosario (Polistena)", "text": "La chiesa di Maria Santissima del Rosario \u00e8 un luogo di culto cattolico di Polistena.\nStoria.\nLa Chiesa del Rosario \u00e8 un monumento edificato tra il 1852 e il 1862, ad eccezione del coro completato nel 1890. Sorge laddove un tempo si trovava la chiesetta di San Giuseppe (l'attuale sagrestia), grazie alle maestranze locali della famiglia Rovere e dei Morani Prima del terremoto del 1783 che distrusse ogni cosa, la chiesa del Rosario apparteneva al Convento dei Domenicani.\nElenco rettori e parroci dal 1828.\nLa chiesa del Rosario dal 1828 al 1961 non fu parrocchia autonoma ma dipendeva, come tutte le altre chiese di Polistena, dall'unica parrocchia esistente cio\u00e8 quella di Santa Marina (o Matrice). \nDescrizione.\nEsterno.\nL'esterno della chiesa si presenta con due campanili e ordini di colonne, e vi sono quattro nicchie che ospitano altrettante statue di santi aggiunte nei primi anni del XXI secolo. L'interno \u00e8 composto da tre navate con stucchi e altorilievi neoclassici dei Morani. Si conservano inoltre dipinti di Marino Tigani, Carignani e Scerbo, e gruppi dei Misteri di Luigi Prenestino, portati in processione la sera del venerd\u00ec santo.\nEbbene che si dica che tutti gli stucchi interni sono lavoro di Francesco MORANI ed figli Fortunato e Vincenzo lavori che ebbero inizio il 22 Giugno 1873 come da libro dei giorni lavorativi e disegni che ancora si conservano in casa Morani dall'erede Francesco Morani. \nInterno.\nAbside.\nL'altare centrale, realizzato nel 1909 da Salvatore Grasso di Vibo Valentia, \u00e8 in marmo e presenta una nicchia centrale che custodisce la statua ottocentesca della Madonna del Rosario, la quale proviene dal Convento dei Domenicani distrutto dal terremoto del 1783. La statua \u00e8 acrolita, dal momento che soltanto il volto e le mani sono lignee, mentre il corpo ha un telaio imbottito di canapa, ricoperto da un vestito rosso e un mantello bianco, ricamati entrambi con fili d'oro. In alto \u00e8 presente un quadro del pittore Marino Tigani che raffigura la Madonna del Rosario di Pompei con san Domenico. Infine ai lati dei gradini dell'abside vi sono le statue lignee dei santi Cosma e Damiano, noti anche come santi medici, scolpite nel XIX secolo da Francesco Morani.\nNavata centrale.\nAlzando lo sguardo verso il soffitto, si ammira un enorme dipinto raffigurante la Battaglia di Lepanto di Roberto Carignani; si nota poi sulla sinistra la statua di san Gaetano, mentre a destra vi \u00e8 il pulpito marmoreo; tutt'intorno, ci sono le 21 vetrate che raffigurano la vita di Ges\u00f9 e che sono state eseguite dalla ditta \"Fontana\" di Milano negli anni '30 su disegni di Marino Tigani.\nNavata sinistra.\nAll'ingresso, troviamo un medaglione che raffigura santa Caterina da Siena, opera di Marino Tigani. Subito dopo, si trova il fonte battesimale progettato dall'architetto Luigi Giffone con il Cristo di Michelangelo Parlato (1966); proseguendo nella navata, ci sono dei pregevoli altari decorati che custodiscono diverse statue: la statua di san Domenico di Guzman, le statue dell'Addolorata e del Cristo Morto, e infine quella di santa Teresa.\nNavata destra.\nSpeculare a quella sinistra, la navata destra presenta una serie di statue e altari, preceduti da un medaglione d'ingresso (sempre dipinto dal Tigani) raffigurante san Domenico di Guzm\u00e1n. Proseguendo, si trovano: il gruppo statuario della Madonna del Rosario di Pompei, la statua di san Vincenzo e San Luigi scolpite da Francesco Morani, un quadro raffigurante san Raffaele e Tobia (di Antonio Cammarere, copia di uno pi\u00f9 antico rubato dalla chiesa nel secolo scorso), e la statua di san Luigi Gonzaga di Francesco Morani.\nTransetto.\nDalla parte sinistra troviamo la statua di san Giuseppe, ancora opera dei Morani (Francesco e figlio Fortunato scolpirono nel 1856).Nel transetto di destra Sacro Cuore di Ges\u00f9. Al centro del transetto vediamo il tamburo della cupola, e sono presenti degli altorilievi raffiguranti quattro Santi: san Raimondo, san Domenico, Sant\u2019Agostino e san Pietro da Verona, mentre sono altrettanto degni di particolare nota i quattro evangelisti in stucco di Francesco Morani posti nelle vele della volta centrale."}
{"id": "5321738", "revid": "965985", "url": "https://it.wikipedia.org/wiki?curid=5321738", "title": "John Butler Trio", "text": ""}
{"id": "5321740", "revid": "307923", "url": "https://it.wikipedia.org/wiki?curid=5321740", "title": "Cheung Yee Keung", "text": "Biografia.\nIntenzionato fin da piccolo ad approfondire la conoscenza del Kung Fu, Cheung Yee Keung giovanissimo scapp\u00f2 dalla Cina comunista dove le arti marziali erano vietate, e approd\u00f2 a Hong Kong per avvicinare il Gran Maestro Chan Hon Chung. Il Gran Maestro lo accolse nella sua scuola dove Cheung Yee Keung studi\u00f2 e pratic\u00f2 con straordinaria dedizione lo stile Hung Gar e apprese i principi della medicina tradizionale cinese, seguendo le orme del suo maestro e specializzandosi nell'ortopedia.Rimase per molti anni nella scuola di Chan Hon Chung, fin quando non decise di aprire una propria scuola-clinica basata sui principi tradizionali cinesi. La scuola ebbe un gran successo e arriv\u00f2 a contare fino a 160 allievi.In Italia, sono allievi diretti del maestro Keung il Sifu Michele Angelo Riolo (responsabile tecnico dello stile Hung Gar per l'Italia centro-meridionale) e il Sifu Giuseppe Turturo (responsabile tecnico dello stile Hung Gar per l'Italia settentrionale).\nGenealogia dei maestri di Hung Kuen (Hung Gar).\nChi Shin Chin\nHung Nei Kung\nLei Wu Tsi ------------------- &gt; Lok Ha Choy\nTi Kiu San\nTa Mo Chun\nLam Fok Sen\nLeon Pou San\nWong Tai\nWong Kei Yen\nWong Fei Hung\nLam Sai Wing ---------------------&gt; Lam Jo\nChan Hon Chun"}
{"id": "5321744", "revid": "599013", "url": "https://it.wikipedia.org/wiki?curid=5321744", "title": "An\u00edbal Paci\u00eancia", "text": "Carriera.\nNazionale.\nHa collezionato 1 presenza con la maglia della Nazionale."}
{"id": "5321746", "revid": "300067", "url": "https://it.wikipedia.org/wiki?curid=5321746", "title": "Oakland Oaks (1967-1969)", "text": ""}
{"id": "5321747", "revid": "599013", "url": "https://it.wikipedia.org/wiki?curid=5321747", "title": "Alfredo Torres Pereira", "text": "Carriera.\nNazionale.\nHa collezionato 1 presenza con la maglia della Nazionale."}
{"id": "5321748", "revid": "436907", "url": "https://it.wikipedia.org/wiki?curid=5321748", "title": "Lorenzo Fragola", "text": "Biografia.\nPrimi anni.\nNato a Catania il 26 aprile 1995 dai genitori Davide e Rossella, ha frequentato il liceo scientifico Galileo Galilei, periodo nel quale ha partecipato a due rappresentazioni teatrali organizzate dalla scuola come cantante e presentate presso il Teatro Stabile di Catania, intitolati \"Cavalleria rusticana\" e \"Shakespeare in Love\". Conseguito il diploma, Fragola si \u00e8 trasferito a Bologna per studiare al DAMS.\n\"X Factor\" e il primo EP (2013-2014).\nNel 2013 ha partecipato ai casting della settima edizione del talent show \"X Factor\", venendo scartato ai provini preliminari. Durante l'estate del 2014 ha partecipato nuovamente alle audizioni di \"X Factor\", riuscendo ad accedere alle fasi successive ed entrare a far parte della categoria \"Uomini 16-24\" del rapper Fedez. Il 4 dicembre 2014 viene pubblicato il suo singolo di debutto \"The Reason Why\", certificato dalla FIMI prima disco d'oro in 5 giorni e dopo doppio disco di platino, stabilendo cos\u00ec un primato assoluto all'interno del programma.\n\"1995\" (2015).\nNel febbraio del 2015 Fragola partecipa alla 65\u00aa edizione del Festival di Sanremo nella sezione \"Campioni\" con il brano \"Siamo uguali\", che si classifica al decimo posto. Tale singolo ha anticipato la pubblicazione del primo album in studio del cantante, intitolato \"1995\" e pubblicato il 31 marzo 2015.\nL'album, di cui \u00e8 autore lo stesso Fragola, contiene brani interpretati sia in lingua inglese sia in lingua italiana. Tra gli altri autori dei brani hanno contribuito Nek, Tom Odell ed A/J leader dei Saint Motel. Oltre ad aver scritto la maggior parte dei testi, Lorenzo Fragola ha curato personalmente gli arrangiamenti insieme ai produttori Fabrizio Ferraguzzo e Fausto Cogliati. Ad una settimana dall'uscita, l'album ha debuttato alla prima posizione nella classifica italiana degli album. Riceve una candidatura ai Kids' Choice Awards 2015 nella categoria \"Cantante italiano preferito\" e altre due agli MTV Italia Awards 2015 nelle categorie \"Artist Saga\" e \"Best New Artist\", quest'ultimo vinto.\nNello stesso periodo ha collaborato con i Two Fingerz alla realizzazione del brano \"Matriosca\", presente in \"La tecnica Bukowski\". Il 14 giugno 2015, in occasione degli MTV Italia Awards 2015, ha presentato il brano \"# Fuori c'\u00e8 il sole\", terzo singolo estratto da \"1995\".\nIl 29 giugno 2015 \u00e8 stato protagonista di una serata evento al cinema prodotta da Sony Music, Qmi e Fremantle in diretta dal PalaLottomatica di Roma e trasmesso in oltre 180 sale cinematografiche in tutta Italia.\nIl brano \"La nostra vita \u00e8 oggi\", incluso nel suo album \"1995\", \u00e8 stato scelto per accompagnare i titoli di coda del film \"Il viaggio di Arlo\".\n\"Zero Gravity\" (2016).\nA inizio 2016 Fragola \u00e8 stato inserito alla sesta posizione al contest di MTV Italia \"#MTVStarOf2015\", risultando l'artista italiano pi\u00f9 votato dagli utenti. Il 12 gennaio l'album \"1995\" \u00e8 stato eletto album dell'anno 2015 secondo gli ascoltatori di Radio Italia.\nNel mese di gennaio il cantante si \u00e8 inoltre recato nel Regno Unito, nella localit\u00e0 di Brighton, per girare il videoclip del singolo \"Infinite volte\", il quale \u00e8 stato presentato alla 66\u00aa edizione del Festival di Sanremo, manifestazione alla quale si \u00e8 classificato quinto. Tale singolo, insieme ai videoclip dei brani \"D'improvviso\", \"Weird\" e \"Zero Gravity\", usciti rispettivamente il 4, 9 e l'11 marzo, hanno anticipato la pubblicazione del secondo album in studio di Fragola, intitolato \"Zero Gravity\" e uscito l'11 marzo dello stesso anno.\n\"Bengala\" (2018).\nIl 16 giugno 2017 \u00e8 stato pubblicato \"L'esercito del selfie\", singolo di debutto dei disc jockey Takagi &amp; Ketra che vede la partecipazione vocale dello stesso Fragola e di Arisa.\nAgli inizi del 2018 Fragola ha rivelato di essere alle fasi conclusive nella lavorazione del terzo album in studio, intitolato \"Bengala\" e annunciato per la primavera. Il 19 gennaio il cantante ha pubblicato come primo singolo l'omonimo \"Bengala\", a cui ha fatto seguito il 30 marzo il secondo singolo \"Battaglia navale\", mentre l'album \u00e8 stato messo in commercio il 27 aprile. Il disco ha avuto tuttavia meno successo dei due precedenti."}
{"id": "5321750", "revid": "203463", "url": "https://it.wikipedia.org/wiki?curid=5321750", "title": "Jurij Sergeevi\u010d Razuvaev", "text": ""}
{"id": "5321753", "revid": "3732", "url": "https://it.wikipedia.org/wiki?curid=5321753", "title": "Kyrillos VIII Geha", "text": ""}
{"id": "5321756", "revid": "1632387", "url": "https://it.wikipedia.org/wiki?curid=5321756", "title": "Hilltop Hoods", "text": "Gli Hilltop Hoods sono un gruppo musicale hip hop australiano formatosi nel 1994.\nBiografia.\nIl gruppo \u00e8 stato fondato ad Adelaide nel 1994 da Suffa (Matt Lambert) e MC Pressure (Daniel Smith) ai quali si sono poi aggiunti DJ Debris (Barry Francis) e DJ Next (Ben Hare). Quest'ultimo ha lasciato il gruppo nel 1999.\nIl primo EP della band \u00e8 stato pubblicato nel 1997, mentre il primo album \u00e8 uscito nel 1999. Il successo \u00e8 arrivato con \"The Calling\" (2003), album certificato disco di platino dalla ARIA.\nUn successo ancor maggiore \u00e8 arrivato coi successivi album \"The Hard Road\" (2006), \"State of the Art\" (2009), \"Drinking from the Sun\" (2012) e \"Walking Under Stars\" (2014), che hanno tutti raggiunto la prima posizione della classifica ARIA Charts.\nNel corso della loro carriera hanno vinto 7 ARIA Music Awards."}
{"id": "5321759", "revid": "339392", "url": "https://it.wikipedia.org/wiki?curid=5321759", "title": "Saint Seiya - Saintia Sh\u014d", "text": ""}
{"id": "5321760", "revid": "3732", "url": "https://it.wikipedia.org/wiki?curid=5321760", "title": "Dimitrios I Cadi", "text": ""}
{"id": "5321767", "revid": "1543377", "url": "https://it.wikipedia.org/wiki?curid=5321767", "title": "Attentati di Copenaghen del 2015", "text": "Gli attentati di Copenaghen sono stati due attacchi terroristici avvenuti a Copenaghen tra le ore 15:33 del 14 febbraio 2015 e le 00:50 del 15 febbraio 2015. I due attacchi hanno causato la morte di due civili ed il ferimento di cinque agenti di polizia. Il presunto attentatore \u00e8 stato successivamente ucciso dalla polizia. L'obiettivo del primo attentato era probabilmente il vignettista svedese Lars Vilks, in passato autore di una vignetta satirica dove aveva raffigurato il profeta Maometto con le fattezze di un cane.\nAttentati.\nAttacco al Krudtt\u00f8nden Caf\u00e9.\nAlle ore 15:33 del 14 febbraio 2015, un giovane con un passamontagna, armato di una Colt Canada C7, ha aperto il fuoco all'interno del Krudtt\u00f8nden Caf\u00e9, noto locale che organizza concerti jazz, dove si teneva un convegno dal nome \"Arte, blasfemia e libert\u00e0 di espressione\" (in danese: \"Kunst, blasfemi og ytringsfrihed\"), organizzato in ricordo della strage compiuta nel gennaio precedente alla sede del giornale satirico francese Charlie Hebdo.\nErano presenti al convegno il vignettista Lars Vilks, possibile obiettivo della sparatoria, l'ambasciatore francese in Danimarca Fran\u00e7ois Zimeray, la parlamentare Jette Plesner Dali, del Partito Popolare Danese, l'attivista FEMEN Inna Shevchenko e Helle Merete Brix, una degli organizzatori dell'evento. Nel primo attacco ha perso la vita il regista cinquantacinquenne Finn N\u00f8rgaard, mentre tre agenti di polizia sono rimasti feriti.\nDopo la sparatoria, l'attentatore ha rubato una Volkswagen Polo di colore scuro ed \u00e8 fuggito, abbandonando poi l'autovettura a pochi chilometri di distanza.\nAttacco alla Sinagoga Grande.\nVerso le 00:50 del 15 febbraio, avvenne un'altra sparatoria presso la sinagoga grande di Copenaghen, nel centro della citt\u00e0, dove si stava svolgendo una cerimonia bar mitzvah. Un giovane membro della comunit\u00e0 ebraica, il trentasettenne Dan Uzan, venne gravemente ferito alla testa, morendo successivamente, mentre due poliziotti appartenenti al Politiets Efterretningstjeneste (\"Servizio d'Informazioni della Polizia\") rimasero feriti alle braccia e alle gambe.\nLa stazione metropolitana di N\u00f8rreport, situata vicino alla sinagoga, venne subito evacuata dalla polizia ed a nessun treno venne concesso il permesso di giungere alla stazione.\nTerrorista.\nAlle 5:25 del mattino del 15 febbraio, la polizia ha riferito di aver ucciso nei pressi della stazione di N\u00f8rrebro il presunto attentatore, identificato come Omar Abdel Hamid El-Hussein, nato a Vordingborg l'11 settembre 1992 da genitori giordano-palestinesi, il quale era uscito di prigione due settimane prima degli attacchi. La polizia, durante una conferenza stampa, ha dichiarato che il sospetto \u00e8 l'autore di entrambi gli attentati. El-Hussein era gi\u00e0 noto alla polizia per violenze e possesso di armi illegali.\nReazioni.\nLa regina Margherita II di Danimarca ha esortato il Paese all'unit\u00e0, dicendo che \"in una situazione cos\u00ec difficile \u00e8 importante mantenersi uniti e proteggere i valori sui quali \u00e8 costruita la Danimarca\". Il primo ministro danese, Helle Thorning-Schmidt, ha definito i due attentati \"un cinico atto di terrore contro la Danimarca\". Hanno condannato gli attentati e espresso cordoglio alla nazione il primo ministro norvegese Erna Solberg, il primo ministro inglese David Cameron, l'Alto rappresentante dell'Unione per gli affari esteri e la politica di sicurezza Federica Mogherini, il primo ministro dell'Australia Tony Abbott, il presidente della Francia Fran\u00e7ois Hollande e la redazione di Charlie Hebdo, il primo ministro olandese Mark Rutte, il presidente della Romania Klaus Iohannis e il primo ministro di Israele Benjamin Netanyahu, il quale ha detto: \"Di nuovo gli ebrei vengono uccisi su suolo europeo solo perch\u00e9 sono ebrei. Questa ondata di attacchi terroristici continuer\u00e0\". Ha poi ribadito, rivolgendosi agli ebrei danesi: \"Israele \u00e8 la vostra casa\"."}
{"id": "5321769", "revid": "3732", "url": "https://it.wikipedia.org/wiki?curid=5321769", "title": "Kyrillos IX Moghabghab", "text": ""}
{"id": "5321772", "revid": "712828", "url": "https://it.wikipedia.org/wiki?curid=5321772", "title": "Kingdom Hearts 358/2 Days (manga)", "text": ""}
{"id": "5321777", "revid": "889336", "url": "https://it.wikipedia.org/wiki?curid=5321777", "title": "Alfred Ramos (calciatore 1906)", "text": ""}
{"id": "5321783", "revid": "486946", "url": "https://it.wikipedia.org/wiki?curid=5321783", "title": "Saintia Sho", "text": ""}
{"id": "5321784", "revid": "3732", "url": "https://it.wikipedia.org/wiki?curid=5321784", "title": "Maximos IV Saigh", "text": ""}
{"id": "5321787", "revid": "767487", "url": "https://it.wikipedia.org/wiki?curid=5321787", "title": "You Am I", "text": "Gli You Am I sono un gruppo musicale alternative rock australiano attivo dal 1989 e guidato dal cantautore e chitarrista Tim Rogers."}
{"id": "5321789", "revid": "3732", "url": "https://it.wikipedia.org/wiki?curid=5321789", "title": "Maximos V Hakim", "text": ""}
{"id": "5321791", "revid": "1543377", "url": "https://it.wikipedia.org/wiki?curid=5321791", "title": "Psilocybe azurescens", "text": "La Psilocybe azurescens, Stamets &amp; Gartz (1995), \u00e8 un fungo basidiomycota saprofita appartenente alla famiglia Strophariaceae. Nota per le sue propriet\u00e0 psicoattive, la carne accumula alcaloidi, pi\u00f9 precisamente triptammine, tra cui psilocibina e in percentuali minori psilocina e baeocistina, risultando tra i pi\u00f9 potenti funghi allucinogeni del genere Psilocybe.\nEndemica dell'America del Nord, cresce spontaneamente in alcune limitate aree della West Coast continentale, su dune erbose in prossimit\u00e0 delle coste, venendo tuttavia coltivata in Germania, Nuova Zelanda e Stati Uniti d'America (California, Nuovo Messico, Ohio, Oregon, Vermont, Wisconsin e Pennsylvania.).\nCommestibilit\u00e0.\nEdibile ma fortemente psichedelico.\nPossiede spiccate propriet\u00e0 psichedeliche. In particolar modo contiene psilocibina e psilocina (probabile causa della colorazione blu), due potenti alcaloidi.\nLa colorazione blu (detta bluificazione) avviene dopo l'estirpazione per reazione chimica interna a seguito del contatto con le mani di chi raccoglie il fungo."}
{"id": "5321792", "revid": "767487", "url": "https://it.wikipedia.org/wiki?curid=5321792", "title": "Pedro Pireza", "text": "Carriera.\nClub.\nHa giocato tutta la carriera nel campionato portoghese.\nNazionale.\nHa collezionato 2 presenze con la maglia della Nazionale."}
{"id": "5321795", "revid": "106456", "url": "https://it.wikipedia.org/wiki?curid=5321795", "title": "Jonathan Zacca\u00ef", "text": "Biografia.\nOriginario del Belgio, si interessa alla carriera di regista prima di dedicarsi a tempo pieno alla recitazione.\nCompare in diversi spot pubblicitari prima di ottenere delle piccole parti al cinema. Piano piano riesce ad ottenere ruoli pi\u00f9 importanti fino a figurare come protagonista negli anni duemila di pellicole come \"Carissima me\" (\"L'\u00e2ge de raison\") a fianco di Sophie Marceau, \"Finch\u00e9 nozze non ci separino\" (\"Le plus beau jour de ma vie\") a fianco di H\u00e9l\u00e8ne De Fougerolles, ma anche in \"Tutti i battiti del mio cuore\" (\"De battre mon c\u0153ur s'est arr\u00eat\u00e9\") dove \u00e8 l'amico di Romain Duris o \"Quelli che ritornano\" film che ha ispirato la serie tv \"Les Revenants\".\nNel febbraio 2011 grazie alla sua interpretazione di \"\u00c9l\u00e8ve libre\" riceve il Premio Magritte per la migliore interpretazione maschile.\nNel 2015 \u00e8 protagonista del film \"Je te survivrai\" premiato invece come Miglior Film."}
{"id": "5321797", "revid": "767487", "url": "https://it.wikipedia.org/wiki?curid=5321797", "title": "Pe Werner", "text": ""}
{"id": "5321799", "revid": "965985", "url": "https://it.wikipedia.org/wiki?curid=5321799", "title": "Robert Diggs", "text": ""}
{"id": "5321801", "revid": "547034", "url": "https://it.wikipedia.org/wiki?curid=5321801", "title": "Un polpo alla gola", "text": "Un polpo alla gola \u00e8 il secondo libro del fumettista italiano Zerocalcare, pubblicato da BAO Publishing nel 2012.\nTrama.\nIl libro si svolge in tre fasi della vita dell'autore: dall'et\u00e0 delle elementari si passa per i sedici anni alle superiori, sempre nella stessa scuola, per poi concludere con l'et\u00e0 adulta. Per tutte e tre le tappe, Zerocalcare viene sempre circondato dai suoi amici e compagni di scuola, e vengono raffigurati i suoi punti di riferimento del momento: ad esempio, per l'et\u00e0 infantile Zerocalcare viene consigliato da David Gnomo, He-Man e Dart Fener, per l'adolescenza segue gli insegnamenti di Kurt Cobain, Joe Strummer e Che Guevara, spesso in contrasto con loro, mentre nell'et\u00e0 adulta la sua coscienza viene impersonata dai tre porcellini.\nAlle elementari, dopo essere stato con Sarah e Secco nel bosco vicino alla scuola, Zero viene messo alle strette da Madame Arbizzati e confessa che \u00e8 stata Sarah a dirgli di andare nel bosco, certo che lei, essendo femmina, non sar\u00e0 messa in punizione o mandata dal preside. Zero per\u00f2 si sbaglia, e quando Sarah ritorna dall'ufficio del Preside e pensa che Giulia Cometti sia la responsabile, non la contraddice. Sarah con l'aiuto di Secco umilier\u00e0 Giulia davanti a tutta la scuola. Questo segreto accompagner\u00e0 Zero, sotto forma di un polpo aggrappato alla sua gola, nell'adolescenza fino all'et\u00e0 adulta, quando ritrovati i suoi compagni in occasione del funerale di Madame Arbizzati e aver passato con Sarah e Secco molte disavventure, alla fine riuscir\u00e0 a confessare il suo segreto a Sarah, la quale per\u00f2 ci ride sopra.\nA questa storia apparentemente banale si intreccia quella pi\u00f9 drammatica di altri personaggi legati alla scuola dei ragazzini.\nPersonaggi.\nQuesta \u00e8 l'unica opera di Zerocalcare nella quale non compare l'Armadillo.\nStoria editoriale.\nLa prima edizione del volume, del novembre 2012, ebbe una tiratura di 12.000 copie; di queste, mille erano nella versione Variant, e cinquecento nella versione Nerd. Sono attualmente tra le edizioni pi\u00f9 rare e ricercate tra i libri di Zerocalcare."}
{"id": "5321803", "revid": "1573940", "url": "https://it.wikipedia.org/wiki?curid=5321803", "title": "Ecotona", "text": "Ecotona \u00e8 un genere di ragni fossili appartenente alla famiglia Thomisidae.\nCaratteristiche.\nGenere fossile risalente al Neogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLe specie sono state rinvenute nel giacimento cinese di Shanwang, nella regione orientale dello Shandong.\nTassonomia.\nGenere inizialmente descritto negli Araneidae, a seguito di un lavoro degli aracnologi Zhang, Sun &amp; Zhang del 1994, \u00e8 stato trasferito nei Thomisidae.\nA maggio 2014, di questo genere fossile sono note tre specie:"}
{"id": "5321809", "revid": "123361234", "url": "https://it.wikipedia.org/wiki?curid=5321809", "title": "Cleophus Prince Jr.", "text": "Prince dopo l'arresto si \u00e8 sempre professato innocente ed \u00e8 ricordato per la sua prestanza fisica, per essere stato uno dei pochi serial killer che ha colpito vittime di un'etnia diversa dalla sua e per essere una persona estroversa, apparentemente normale.\nBiografia.\nInfanzia e giovent\u00f9.\nPoco si sa dell'infanzia e della vita di Prince, la sua giovent\u00f9 non \u00e8 stata tra le pi\u00f9 traumatiche, anche se la famiglia non era particolarmente benestante. Nel corso della sua adolescenza ha abusato di droghe e, per fuggire dalla vita umile che faceva in Alabama, si arruola in Marina.\nI crimini.\nNel 1989, in seguito ad un piccolo furto, viene espulso dalla marina militare cui faceva parte da qualche tempo. Successivamente all'espulsione, Price si trasferisce nel complesso residenziale di \"Buena Vista Garden\", in California, luogo molto vicino ai suoi primi tre omicidi. Ha vissuto a Buena Vista Garden fino al 2 maggio 1990.\nPrima di essere identificato, la polizia aveva identificato il serial killer della giovani ragazze come un opportunista disorganizzato, in quanto entrava nelle residenze tramite porte o finestre gi\u00e0 aperte, senza quindi commettere scasso e colpiva le sue vittime con coltelli che trovava nella loro cucina. La polizia ha anche ipotizzato che prima di ucciderle Price fosse solito osservare le abitudini delle sue vittime, per poterle aggredire nei momenti in cui fossero maggiormente vulnerabili.\nOltre che per omicidio Price \u00e8 stato condannato anche per molteplici furti con scasso tra l'aprile 1990 e il febbraio 1991.\nGli omicidi.\nIl primo omicidio, avvenuto nel gennaio 1990, ha avuto per vittima Tiffany Paige Schultz, la donna \u00e8 stata colpita numerose volte nella parte sinistra del petto. La donna \u00e8 stata trovata in posizione supina, con braccia e gambe divaricate.\nQuattro settimane dopo, la stessa sorte \u00e8 capitata alla ventunenne Janene Marie Weinhold, aggredita in casa sua, mentre faceva il bucato. La Weinhold \u00e8 stata anche stuprata e in seguito uccisa con diversi colpi da arma da taglio nella parte sinistra del petto. Anche in questo caso il corpo era in posizione supina con gambe e braccia divaricate. A causa dello stupro la polizia ha potuto prelevare molte tracce del DNA dell'assassino.\nLa terza vittima, nell'aprile 1990, \u00e8 stata Holly Suzanne Tarr. La ragazza, dopo un bagno in piscina, \u00e8 stata aggredita e uccisa mentre si trovava sotto la doccia. \nIn seguito a questo omicidio, che per il modus operandi viene collegato a quello della Schultz e della Weinhold, la polizia ha un primo identikit dell'assassino grazie alla testimonianza di un addetto alla manutenzione che ha visto uscire un uomo dall'appartamento in cui si trovava la Tarr. L'assassino viene identificato con un giovane ragazzo di colore. \nIn seguito ad alcuni interrogatori della polizia, Price lascia la sua residenza e fa perdere le sue tracce.\nIl quarto omicidio, collegato a Price solo dopo il suo arresto, \u00e8 stato quello di Elissa Naomi Keller, avvenuto nel maggio 1990, a San Diego, in California. La donna \u00e8 stata colpita al volto con molta violenza e accoltellata numerose volte nella parte sinistra del petto. L'omicidio, che apparentemente aveva qualche differenza con i tre precedenti, come l'et\u00e0 della vittima, superiore alle altre, viene collegato a Price solo dopo il ritrovamento dell'anello della donna nell'appartamento di Price dopo il suo arresto.\nIl quinto e il sesto omicidio ha visto come vittime Pamela Gail Clark e la figlia Amber. Pamela viene trovata all'ingresso, con i capelli ancora bagnati, \u00e8 anch'essa stata colpita numerose volte nella parte sinistra del petto, stessa sorte \u00e8 toccata alla figlia Amber, trovata qualche metro pi\u00f9 lontana. L'anello di Pamela viene trovato nell'appartamento di Price dopo il suo arresto.\nArresto.\nPrince viene arrestato nel 1991, dopo aver tentato di entrare in una casa a Scripps Ranch. Una donna, che stava facendo la doccia, udendo dei movimenti nella porta di ingresso, ha chiesto aiuto ad un vicino. I due trovarono Prince intento a scassinare la porta. Price riusc\u00ec comunque a fuggire, per poi essere identificato il giorno seguente dalla donna nel centro benessere in cui lavorava ed essere arrestato per tentativo di furto. Viene rilasciato su cauzione dopo qualche ora.\nIn seguito all'arresto ha dovuto fornire alcune tracce del suo DNA. Gli esami hanno collegato il suo DNA all'omicidio di Janene Marie Weinhold.\nNel marzo 1991 viene quindi nuovamente arrestato, mentre era in Alabama dalla sua famiglia. Al momento dell'arresto, gi\u00e0 da qualche tempo, Price aveva una relazione stabile con una ragazza, completamente ignara della vita criminale del compagno.\nProcesso.\nDopo le schiaccianti prove del DNA, Prince \u00e8 stato giudicato nel 1992. La difesa ha sostenuto, senza successo, che Prince non potesse essere accusato per tre degli omicidi per mancanza di prove. Il 15 luglio 1993 Prince \u00e8 stato ritenuto colpevole di tutti e sei i capi d'accusa di omicidio e di altre 21 accuse penali. Dopo altre delibere, la giuria l'ha condannato a morte. Il giudice ha emesso la condanna a morte il 5 novembre 1993.\nAttualmente si trova nel braccio della morte, professandosi innocente e vittima di una persecuzione mediatica."}
{"id": "5321819", "revid": "716642", "url": "https://it.wikipedia.org/wiki?curid=5321819", "title": "Associazione Calcio Treviso 1944", "text": ""}
{"id": "5321820", "revid": "1272592", "url": "https://it.wikipedia.org/wiki?curid=5321820", "title": "260724 Malherbe", "text": "260724 Malherbe \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,4080552\u00a0UA e da un'eccentricit\u00e0 di 0,0975755, inclinata di 6,20630\u00b0 rispetto all'eclittica.\nL'asteroide \u00e8 dedicato al poeta francese Fran\u00e7ois de Malherbe."}
{"id": "5321826", "revid": "110157", "url": "https://it.wikipedia.org/wiki?curid=5321826", "title": "World Grand Prix 2015", "text": "Il World Grand Prix di pallavolo femminile 2015 si \u00e8 svolto dal 26 giugno al 2 agosto 2015: al torneo hanno partecipato ventotto squadre nazionali e la vittoria finale \u00e8 andata per la sesta volta agli Stati Uniti.\nRegolamento.\nFormula.\nLe squadre, divise in tre gruppi, hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nStati Uniti(Sesto titolo)\nSecondo posto.\nRussia\nTerzo posto.\nBrasile"}
{"id": "5321828", "revid": "830939", "url": "https://it.wikipedia.org/wiki?curid=5321828", "title": "Practori", "text": ""}
{"id": "5321831", "revid": "1573940", "url": "https://it.wikipedia.org/wiki?curid=5321831", "title": "Facundia clara", "text": "Facundia clara \u00e8 un ragno fossile appartenente alla famiglia Thomisidae.\n\u00c8 l'unica specie nota del genere Facundia.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLa specie \u00e8 stata rinvenuta in alcune ambre baltiche.\nTassonomia.\nDal 1942 non sono stati esaminati altri esemplari, n\u00e9 sono state descritte sottospecie al 2015."}
{"id": "5321833", "revid": "46291", "url": "https://it.wikipedia.org/wiki?curid=5321833", "title": "Parentucellia viscosa", "text": "La perlina maggiore (nome scientifico Parentucellia viscosa ) \u00e8 una pianta erbacea appartenente alla famiglia delle Orobanchaceae.\nEtimologia.\nIl nome generico (\"Parentucellia\") \u00e8 stato dato in ricordo di Tommaso Parentucelli (1397-1455), papa Niccol\u00f2 V, fondatore della Biblioteca Apostolica Vaticana e del Giardino Botanico nel Vaticano, mentre L'epiteto specifico (\"viscosa\") significa \"appiccicoso\", \"viscido\" e fa riferimento al tipo di peli presenti sulla pianta.\nIl binomio scientifico della pianta di questa voce \u00e8 stato proposto inizialmente da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\", perfezionato successivamente dal botanico italiano, di origine franco-inglese, Th\u00e9odore Caruel (Chandernagor, 27 giugno 1830 \u2013 Firenze, 4 dicembre 1898) nella pubblicazione \"Flora Italiana 6 - 1885\" del 1885.\nDescrizione.\nQueste piante raggiungono una altezza di 3 - 9 dm. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Sono piante semiparassite (ossia contengono ancora clorofilla) e sono provviste di uno o pi\u00f9 austori connessi alle radici ospiti per ricavare sostanze nutritive. Tutta la pianta \u00e8 irta di peli ghiandolari patenti vischiosi. Lunghezza dei peli: 0,3 - 0,6\u00a0mm.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta e semplice (o poco ramosa).\nFoglie.\nLe foglie lungo il caule sono disposte in modo opposto. La lamina ha una forma lineare in quelle minori, lanceolata in quelle maggiori; i bordi sono dentati; il portamento delle foglie spesso \u00e8 patente o riflesso. Anneriscono con la dissecazione. Dimensione delle foglie lineari: larghezza 2 \u2013 6\u00a0mm; lunghezza 30 \u2013 80\u00a0mm. Dimensione delle foglie lanceolate: larghezza 15 \u2013 20\u00a0mm; lunghezza 40 \u2013 50\u00a0mm.\nInfiorescenza.\nLe infiorescenze sono dense, a forma di piramide e con i fiori disposti in tutte le direzioni. Sono presenti delle brattee con delle forme da ovali a lineari; quelle superiori formano un ciuffo apicale. Lunghezza delle brattee: 15 \u2013 30\u00a0mm.\nFiore.\nI fiori sono ermafroditi, zigomorfi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo). in genere sono pi\u00f9 o meno pentameri (ogni verticillo ha 5 elementi). Lunghezza del fiore: 18 \u2013 24\u00a0mm.\nFrutti.\nIl frutto \u00e8 del tipo a capsula deiscente; la forma \u00e8 obovata con superficie densamente pubescente. I semi sono numerosi e reticolati. Lunghezza della capsula: 6 \u2013 9\u00a0mm. Dimensione dei semi: minore di 1\u00a0mm.\nRiproduzione.\nIn queste piante il semiparassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Parentucellia\" \u00e8 distribuito soprattutto in Europa con poche specie di cui 2 sono presenti nella flora spontanea italiana.\nFilogenesi.\nLa classificazione tassonomica del \"Parentucellia viscosa\" \u00e8 in via di definizione in quanto fino a poco tempo fa il suo genere apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\" (trib\u00f9 Rhinantheae).\nIl numero cromosomico per questa specie \u00e8: 2n = 24.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLa parentucellia viscosa in altre lingue \u00e8 chiamata nei seguenti modi:"}
{"id": "5321851", "revid": "287204", "url": "https://it.wikipedia.org/wiki?curid=5321851", "title": "Aleksandr Ko\u010diev", "text": "\u00c8 noto come \"Alexander Kochyev\" secondo lo stile anglosassone di traslitterazione dal russo.\nPrincipali risultati:"}
{"id": "5321852", "revid": "1305772", "url": "https://it.wikipedia.org/wiki?curid=5321852", "title": "Anfione (disambigua)", "text": ""}
{"id": "5321853", "revid": "31886", "url": "https://it.wikipedia.org/wiki?curid=5321853", "title": "Facundia", "text": ""}
{"id": "5321855", "revid": "92723", "url": "https://it.wikipedia.org/wiki?curid=5321855", "title": "Alexander Kochyev", "text": ""}
{"id": "5321856", "revid": "199745", "url": "https://it.wikipedia.org/wiki?curid=5321856", "title": "Perlina maggiore", "text": ""}
{"id": "5321859", "revid": "436907", "url": "https://it.wikipedia.org/wiki?curid=5321859", "title": "Episodi di Fortitude (prima stagione)", "text": "La prima stagione della serie televisiva Fortitude, composta da dodici episodi, \u00e8 stata trasmessa nel Regno Unito per la prima volta dall'emittente Sky Atlantic dal 29 gennaio al 9 aprile 2015.\nIn Italia, la prima stagione \u00e8 andata in onda in prima visione sul canale satellitare Sky Atlantic dal 30 gennaio al 10 aprile 2015, il giorno seguente la messa in onda originale. In Svizzera \u00e8 stata trasmessa in chiaro dal 14 febbraio al 20 marzo 2016 su RSI LA1."}
{"id": "5321861", "revid": "767487", "url": "https://it.wikipedia.org/wiki?curid=5321861", "title": "Albert Ballin (transatlantico)", "text": "Albert Ballin \u00e8 stato un transatlantico tedesco di propriet\u00e0 della compagnia di navigazione tedesca HAPAG.\nStoria.\nLa \"Albert Ballin\" fu costruita dalla Blohm &amp; Voss nei suoi cantieri di Amburgo, il nome venne scelto in memoria di Albert Ballin, precedente direttore della compagnia che si suicid\u00f2 nel 1918- Fu impiegata nella linea transatlantica da Amburgo a New York. Nel 1928 fu modificata per poter introdurre delle cabine per turisti ad uso crocieristico e i motori furono potenziati arrivando alla velocit\u00e0 di 19 nodi. Sei anni dopo sub\u00ec un nuovo restauro che aument\u00f2 le dimensioni e increment\u00f2 ulteriormente la velocit\u00e0 massima a 21,5 nodi per poter essere ceduta alla marina tedesca, che la ribattezz\u00f2 Hansa a causa delle origini giudaiche di Ballin. Il 6 marzo 1945 urt\u00f2 una mina a Warnem\u00fcnde e affond\u00f2.\nDopo la guerra lo scafo fu ceduta ai sovietici, che lo recuperarono e ricostruirono la nave col nome di Sovetskiy Soyuz (\u0421\u043e\u0432\u0435\u0442\u0441\u043a\u0438\u0439 \u0421\u043e\u044e\u0437) e la rimisero in servizio. Dal 1955 \u00e8 stata assegnata al porto di Vladivostok ed oper\u00f2 nell'estremo oriente. Nel 1980 cambi\u00f2 nuovamente nome in Tobolsk e venne infine dismessa e demolita due anni dopo."}
{"id": "5321863", "revid": "2184720", "url": "https://it.wikipedia.org/wiki?curid=5321863", "title": "Siamo uguali", "text": "Siamo uguali \u00e8 un singolo del cantante italiano Lorenzo Fragola, pubblicato il 12 febbraio 2015 come primo estratto dal primo album in studio \"1995\".\nDescrizione.\nScritto dallo stesso Fragola con Fausto Cogliati e Fedez, \"Siamo uguali\" racconta \u00abil personalissimo punto di vista dell'autore sull'amore e, in particolare, sulla fine di una relazione con il suo stile fresco e contemporaneo che ha conquistato subito critica e pubblico\u00bb.\nIl brano \u00e8 stato inoltre presentato al Festival di Sanremo 2015, piazzandosi al decimo posto della classifica della sezione Campioni.\nVideo musicale.\nIl videoclip, diretto da Mauro Russo e scritto da Fedez, \u00e8 stato girato a Roma e pubblicato in anteprima su Vevo il 12 febbraio 2015, \u00e8 ispirato al film \"Ricomincio da capo\"."}
{"id": "5321864", "revid": "729019", "url": "https://it.wikipedia.org/wiki?curid=5321864", "title": "Canada Eastern Railway", "text": "Canada Eastern Railway era una societ\u00e0, in origine nata come Northern and Western Railway, che eserciva l'omonima linea ferroviaria del Nuovo Brunswick, in Canada, che collegava Loggieville a Devon. La linea serviva varie comunit\u00e0 delle valli poste tra il fiume Nashwaak e il fiume Miramichi.\nStoria.\nLa ferrovia fu costruita, tra il 1884 e il 1887, da una societ\u00e0, la Northern and Western Railway, creata dagli industriali Alexander Gibson e Jabez B. Snowball che nel 1870 aveva gi\u00e0 realizzato una ferrovia tra South Devon e Saint John. La costruzione del ponte ferroviario di Fredericton nel 1889 la connesse direttamente alla capitale provinciale. Nel 1890 la Northern and Western fu riorganizzata divenendo Canada Eastern Railway Company, di cui Gibson, nel 1893, divenne unico proprietario.\nLa linea venne reindirizzata tra Renous e Nelson verso la sponda nord del braccio sud-est del fiume Miramichi fino a raggiungere Derby dove fu collegata alla Intercolonial Railway of Canada con un bivio posto tra i ponti sui due bracci sud-est e nord-ovest del fiume Miramichi.\nNel 1904 la Canada Eastern venne acquisita dalla Intercolonial Railway che a sua volta, tra 1915 e 1918, venne inglobata nella Canadian National Railway.\nIl declino dell'uso della linea ex-CER, accentuatosi verso la fine del XX secolo indusse la CNR a dismettere la tratta McGivney-Derby nel 1985 e la Chatham-Loggieville. La tratta sud McGivney-Fredericton fu dismessa nel 1995.\nL'unico tratto originale della Canada Eastern che rimane in servizio \u00e8 quello tra Nelson e Chatham sul quale opera la compagnia New Brunswick East Coast Railway."}
{"id": "5321865", "revid": "76963", "url": "https://it.wikipedia.org/wiki?curid=5321865", "title": "Joe Regalbuto", "text": "Biografia.\nJoe Regalbuto si \u00e8 laureato alla New Milford High School di New Milford, nel New Jersey, nel 1967.\nDalla moglie Rosemary, sposata nel 1972, ha avuto tre figli: Nick (1977), Mike (1980) e Gina (1985).\nCarriera.\nHa iniziato la sua carriera alla fine degli anni settanta, prendendo parte soprattutto a serie televisive.\nNel 1982 ha interpretato un ruolo secondario nel film \"Missing - Scomparso\". Nello stesso anno ha interpretato Darius nel film fantasy \"La spada a tre lame\". In televisione ha interpretato Kalnik, un alieno malvagio, in tre episodi di \"Mork &amp; Mindy\".\nNegli anni ottanta ha partecipato a varie serie di successo, ad esempio in un episodio della serie \"Magnum, P.I.\", ma il ruolo per il quale \u00e8 maggiormente noto in Italia \u00e8 quello del co-protagonista nella serie \"Il falco della strada\" (1985). \nHa in seguito recitato nella sit-com \"Murphy Brown\" per l'intera serie dal 1988 al 2018, nel ruolo di Frank Fontana. Verso la fine della serie, ha diretto anche 20 episodi. Ha anche diretto episodi di \"Titus\", \"George Lopez\", \"Wizards of Waverly Place\" e altri programmi televisivi. \nTra le sue apparizioni cinematografiche, da ricordare quelle nei film \"Condannato a morte per mancanza di indizi\" (1983) e \"Lassiter lo scassinatore\" (1984).\nNel 2002 \u00e8 apparso nella serie TV \"Ally McBeal\", nei panni di Harvey Hall, un uomo che credeva di poter volare, usando delle ali di sua fabbricazione. Nel 2008, ha avuto un piccolo ruolo nel film \"Bottle Shock\". Ha anche avuto ruoli da ospite nelle serie TV \"Ghost Whisperer - Presenze,\" \"Criminal Minds e\" \"NCIS - Unit\u00e0 anticrimine\" .\nNel 2012, ha recitato nella serie TV \"Southland\". \u00c8 poi tornato dietro alla macchina da presa per dirigere alcuni episodi della serie \"Hot in Cleveland\"."}
{"id": "5321881", "revid": "287204", "url": "https://it.wikipedia.org/wiki?curid=5321881", "title": "Franzese", "text": "Il termine Franzese pu\u00f2 riferirsi a:"}
{"id": "5321885", "revid": "260676", "url": "https://it.wikipedia.org/wiki?curid=5321885", "title": "Trijntje Oosterhuis", "text": "Carriera.\nNel 1990 ha fondato il gruppo Total Touch col fratello Tjeerd Oosterhuis. Nel 1994 ha collaborato con Candy Dulfer per l'album \"Big Girl\".\nIl suo gruppo, nonostante due dischi di grande successo pubblicati tra il 1996 e il 1998, si \u00e8 sciolto nel 2001 e la cantante ha deciso di rendersi attiva come solista.\nNel 2004 ha firmato un contratto con la Blue Note Records e ha pubblicato l'album \"Strange Fruit\". Il successo \u00e8 stato confermato con \"See You As I Do\" (2005) e \"The Look of Love\" (2006).\nNel 2012 \u00e8 coach di \"The Voice of Holland\".\nNel 2015 ha partecipato all'Eurovision Song Contest 2015 con il brano \"Walk Along\", ma non \u00e8 giunta in finale."}
{"id": "5321886", "revid": "6923", "url": "https://it.wikipedia.org/wiki?curid=5321886", "title": "Lisa Angell", "text": "Nel 2015 ha rappresentato la Francia all'Eurovision Song Contest 2015 con il brano \"N'oubliez pas\" classificandosi al 25\u00ba posto con 4 punti.\nBiografia.\nNata a Parigi da padre di origini italiane, in giovane et\u00e0 ha partecipato a diversi talent radiofonici, tenuti durante il Carnevale di Nizza. All'et\u00e0 di 15 anni inizi\u00f2 a studiare musica classica presso il Conservatorio di Nizza, abbandonando poco dopo gli studi.\nHa cantato e suonato in diversi piano-bar della Costa Azzurra fino al 2000, quando si trasfer\u00ec a Parigi e incontr\u00f2 Didier Barbelivien, che scriver\u00e0 il suo primo singolo: \"Des ann\u00e9es apr\u00e8s\"."}
{"id": "5321888", "revid": "1776051", "url": "https://it.wikipedia.org/wiki?curid=5321888", "title": "Higher (Gotthard)", "text": "Higher \u00e8 il secondo singolo estratto da \"Dial Hard\", il secondo album in studio della rock band svizzera Gotthard. \u00c8 stato pubblicato nel gennaio del 1994, esclusivamente per il mercato giapponese."}
{"id": "5321889", "revid": "1115723", "url": "https://it.wikipedia.org/wiki?curid=5321889", "title": "Manapa-Tarhunta", "text": ""}
{"id": "5321893", "revid": "767487", "url": "https://it.wikipedia.org/wiki?curid=5321893", "title": "Floor (gruppo musicale)", "text": "I Floor sono un gruppo musicale statunitense di genere stoner/doom metal di Miami, Florida, USA.\nStoria.\nInizialmente nati a Miami, i Floor furono fondati nel 1992 da Steve Brooks (chitarra), Anthony Vialon (chitarra/basso), e Betty Monteavaro (batteria). Alla fine del 1993 Jeff Sousa entr\u00f2 come batterista, mentre Brooks e Vialon decidono per un cambio di sound, optando per una coppia di chitarre esageratamente ribassate ed eliminando cos\u00ec il basso. Registrarono materiale per due dischi (\"Dove\" nel 1994 e \"Saturnine and Tears\" nel 1995) ma niente di tutto questo fu pubblicato prima del loro disco omonimo. Durante questo periodo furono pubblicati solo alcuni EP, fino ad un primo scioglimento avvenuto nel 1996.\nTornarono a suonare nel 1997 per un unico spettacolo con un nuovo batterista, Henry Wilson, e negli anni successivi si trovarono solo saltuariamente a provare insieme, fino al 2001, anno in cui registrarono e successivamente pubblicarono quello che era il loro primo disco, l'eponimo \"Floor\", prima di sciogliersi nuovamente nel 2003. Negli anni successivi l'album riscosse apprezzamento nella scena musicale underground e il culto dei Floor crebbe pur in loro assenza. Brooks prosegu\u00ec formando un nuovo gruppo, i Torche. Henry Wilson form\u00f2 i Dove. Anthony Vialon suon\u00f2 per diversi anni con i Cavity per poi concentrarsi sui suoi studi teologici.\nI Floor si riformarono nel 2010."}
{"id": "5321896", "revid": "110157", "url": "https://it.wikipedia.org/wiki?curid=5321896", "title": "Francesco Putti", "text": ""}
{"id": "5321900", "revid": "124123", "url": "https://it.wikipedia.org/wiki?curid=5321900", "title": "Gerald FitzGerald, VIII conte di Kildare", "text": "La famiglia.\nGerald FitzGerald nacque in data imprecisata da Thomas FitzGerald VII conte di Kildare (1421 circa-25 marzo 1478) e da Jane FitzGerald, la Dinastia dei FitzGerald era di origine cambro-normanna e nel tempo divenne la famiglia di punta fra i pari dell'Old English. Essi discendevano infatti da Gerald de Windsor (1075 circa-1135) e da Nest verch Rhys, figlia del nobile gallese Rhys ap Tewdwr.\nGerald si spos\u00f2 in prime nozze con Alison FitzEustace con la quale ebbe cinque figli:\nIn seconde nozze Gerald si spos\u00f2 con Elizabeth St.John, figlia di un cugino di Enrico VII d'Inghilterra dalla quale ebbe altri cinque figli:\nTutti questi figli presero parte alla ribellione del nipote Silken Thomas contro Enrico VIII d'Inghilterra e vennero giustiziati per tradimento il 3 febbraio 1537.\nLa vita.\nGerald divenne Lord Deputy d'Irlanda una prima volta nel 1477, ma dopo un solo anno Edoardo IV d'Inghilterra, preoccupato dal suo crescente potere e influenza, lo sostitu\u00ec con Thomas Grey IV barone Grey di Codnor (1435-1496), tuttavia i signori del Pale protestarono in modo talmente aspro che nel 1478 Edoardo si vide costretto a ridare il posto a Gerald, in quello stesso anno Gerald eredit\u00f2 il titolo di Conte di Kildare.\nGerald tent\u00f2 di conservare il proprio incarico anche dopo la caduta della Casa di York a seguito della sconfitta di Riccardo III d'Inghilterra e l'ascesa al trono di Enrico VII d'Inghilterra. Tuttavia Gerald disobbed\u00ec vistosamente pi\u00f9 volte a Enrico VII tanto che arriv\u00f2 a supportare il pretendente al trono e alla Signoria d'Irlanda Lambert Simnel, una situazione spinosa perch\u00e9 egli aveva bisogno di Gerald per governare l'Irlanda, ma d'altro canto ormai era faticoso tenerlo sotto controllo. Le pretese di Simnel finirono rovinosamente alla Battaglia di Stoke Field dove molti caddero compreso uno dei fratelli di Gerald Thomas FitzGerald di Laccagh (1458 circa-giugno 1487). Enrico, ormai sentendosi al sicuro sul trono, si permise di essere misericordioso e perdon\u00f2 sia Simnel che Gerald, questi fu per altro abbastanza saggio da non appoggiare l'altro pretendente alla corona inglese, Perkin Warbeck, che venne giustiziato nel 1499.\nGerald esercit\u00f2 il proprio incarico in un periodo, fino al 1494, in cui l'Irlanda godette di una discreta indipendenza, periodo che fin\u00ec bruscamente quando i suoi nemici riuscirono ad accusarlo di tradimento e lo spedirono a Londra. Poco dopo il suo ingresso alla Torre di Londra sua moglie Alison mor\u00ec; egli venne processato nel 1496, ma riusc\u00ec in un qualche modo a convincere Enrico della propria innocenza, tanto che lo riconferm\u00f2 nel proprio incarico in quello stesso anno e gli permise di sposare una sua lontana cugina. \nIl governo di Gerald fu fatto con il pugno di ferro, nel 1500 soppresse una rivolta a Cork impiccando il sindaco della citt\u00e0, quando nel 1504 dei ribelli si sollevarono nel Connacht egli mise insieme un esercito sconfiggendoli alla battaglia di Knockdoe del 19 agosto.\nGerald mor\u00ec attorno al 3 settembre 1513 quando venne ferito gravemente nei pressi di Kilkea, i suoi uomini riuscirono a portarlo a Kildare ove spir\u00f2."}
{"id": "5321901", "revid": "767487", "url": "https://it.wikipedia.org/wiki?curid=5321901", "title": "Diario di una teenager", "text": "Diario di una teenager (\"The Diary of a Teenage Girl\") \u00e8 un film del 2015 diretto da Marielle Heller, basato sul romanzo grafico \"The Diary of a Teenage Girl, an Account in Words and Pictures\" di Phoebe Gloeckner, pubblicato in Italia con il titolo \"Diario di una ragazzina\".\n\u00c8 stato presentato fuori concorso al Festival di Berlino 2015 dove ha vinto il Gran Prix of Generation e al Sundance Film Festival 2015, aggiudicandosi il premio per la miglior fotografia.\nTrama.\nAmbientato nel 1976 a San Francisco, la quindicenne Minnie racconta le sue tribolazioni e le sue numerose esperienze sessuali attraverso disegni espressivi e missive dolorosamente oneste confidate a un registratore."}
{"id": "5321915", "revid": "83531", "url": "https://it.wikipedia.org/wiki?curid=5321915", "title": "Mantova Sportiva 1935-1936", "text": "Questa pagina raccoglie le informazioni riguardanti la Mantova Sportiva nelle competizioni ufficiali della stagione 1935-1936.\nStagione.\nCon 32 punti in classifica i virgiliani si piazzano in ottava posizione."}
{"id": "5321922", "revid": "767487", "url": "https://it.wikipedia.org/wiki?curid=5321922", "title": "Il club", "text": "Il club (\"El club\") \u00e8 un film del 2015 diretto da Pablo Larra\u00edn.\nTrama.\nQuattro sacerdoti vivono insieme in una casa isolata in una piccola citt\u00e0 sul mare. Ciascuno di loro \u00e8 stato inviato in questo luogo per cancellare i peccati commessi in passato: padre Vidal, un pedofilo omosessuale represso che tuttavia dichiara di non aver mai abusato fisicamente di un bambino; Padre Ortega, trafficante di minori che ha rapito i figli di giovani e indigenti madri (che a quanto dice non volevano crescerli) per affidarli a ricche famiglie borghesi impossibilitate ad avere figli; Padre Silva, cappellano di guerra che tramite le confessioni di ufficiali e soldati del suo reggimento \u00e8 venuto a conoscenza di decine di crimini efferati ed ha minacciato di renderli pubblici; e infine Padre Ram\u00edrez, un anziano mentalmente compromesso che non ricorda il motivo per cui \u00e8 stato esiliato negli anni '60. Vivono sotto l'occhio vigile di una sorvegliante, M\u00f3nica, ex suora accusata, ingiustamente dice lei, di aver picchiato la figlia adottiva.\nOsservando un regime rigoroso, nella casa le giornate passano tra la preghiera e l'allenamento del levriero da corsa che tutti amorevolmente accudiscono. Quando arriva un quinto prete, Mat\u00edas Lazcano, quest'equilibrio si destabilizza: all'ingresso compare anche un altro uomo, a quanto pare una delle vittime abusate durante l'infanzia, che comincia a ricoprirlo d'insulti e a descrivere nei dettagli gli abusi subiti dai minori cosicch\u00e9 i vicini di casa lo sentano. Gli ospiti della casa forniscono una pistola al quinto prete con l'idea che questi lo \"allontani mettendogli paura\", ma - contro ogni previsione - il prete rivolge la pistola su di s\u00e9 e si ammazza proprio davanti all'uomo abusato, che si zittisce e si allontana. A quel punto viene spedito nel paesino sperduto un altro prete, di grado superiore ed immacolato, che ha l'ordine di fare chiarezza sulla vicenda ed eventualmente chiudere la comunit\u00e0.\nDistribuzione.\n\u00c8 stato presentato in anteprima italiana il 23 ottobre 2015 nell'ambito di una retrospettiva dedicata al regista al Festival di Roma. Il film \u00e8 stato distribuito nelle sale cinematografiche italiane a partire dal 25 febbraio 2016."}
{"id": "5321924", "revid": "1784492", "url": "https://it.wikipedia.org/wiki?curid=5321924", "title": "Petar Muslim", "text": ""}
{"id": "5321925", "revid": "71433", "url": "https://it.wikipedia.org/wiki?curid=5321925", "title": "El Club", "text": ""}
{"id": "5321931", "revid": "122600922", "url": "https://it.wikipedia.org/wiki?curid=5321931", "title": "Ofelia Giudicissi Curci", "text": "Biografia.\nOfelia Giudicissi nacque a Pallagorio, paese arb\u00ebresh\u00eb della provincia di Crotone, l'11 maggio 1934. Di modesta famiglia e settima di dieci figli (il padre Carmine era un maestro scolastico e la madre Domenica una contadina), si spos\u00f2 nell'aprile del 1959 dopo un brevissimo fidanzamento con Antonio Curci, da cui prese anche il secondo cognome. Dal matrimonio nacquero due figli: Francesco, nato nel 1960, e Pietro, nato nel 1965.\nNel 1964 pubblic\u00f2 la sua prima opera letteraria, \"Pallagorio\", un libro di poesie interamente ispirato alla sua gente e alla sua terra, a cui fortemente era legata. Fu molto attiva anche nel campo dell'archeologia, soprattutto sui terreni del suo paese natale, dove effettu\u00f2 diverse ricerche sull'esatta etimologia del nome del paese stesso.\nDurante la stesura del suo ultimo libro dal titolo \"Momenti di un profilo meridionale\" scomparve prematuramente, in seguito ad una malattia, il 13 settembre del 1981 all'et\u00e0 di 47 anni. Saranno poi il marito e i figli a pubblicare l\u2019opera postuma, nel 1996.\nNel luglio del 2021, i figli Francesco e Pietro, danno alle stampe l'opera omnia (con alcuni inediti) intitolata \"Ofelia, Poesie\", presentata a Pallagorio il 13 agosto del 2021, in occasione del Premio Letterario a lei dedicato.\nOfelia riposa nel cimitero di Pallagorio; sulla sua tomba \u00e8 incisa la poesia \"Ballata di novembre\"."}
{"id": "5321946", "revid": "70866764", "url": "https://it.wikipedia.org/wiki?curid=5321946", "title": "Ofelia Giudicissi", "text": ""}
{"id": "5321948", "revid": "1543377", "url": "https://it.wikipedia.org/wiki?curid=5321948", "title": "Scottish Championship 2013-2014", "text": "La Scottish Championship 2013-2014 \u00e8 stata la 108\u00aa edizione della seconda serie del campionato di calcio scozzese, la 19\u00aa edizione nel formato corrente di 10 squadre, la 1\u00aa edizione col nome Scottish Championship e sotto l'organizzazione della Scottish Professional Football League (SPFL). La stagione \u00e8 iniziata il 10 agosto 2013 e si \u00e8 conclusa il 18 maggio 2014.\nIl Dundee ha vinto il campionato ed \u00e8 stato promosso direttamente in Scottish Premiership. L'Hamilton Academical ha vinto i playoff promozione sconfiggendo ai calci di rigore l'Hibernian ed \u00e8 stato promosso.\nIl Greenock Morton, classificatosi all'ultimo posto, \u00e8 stato retrocesso direttamente in Scottish League One.\nStagione.\nNovit\u00e0.\nIl Queen of the South \u00e8 stato promosso in qualit\u00e0 di campione della Second Division 2012-2013, mentre l'Alloa Athletic \u00e8 stato promosso dopo aver vinto i play-off promozione. Il Dundee \u00e8 stato retrocesso dalla Premier League 2012-2013.\nDalla Second First 2012-2013 il Partick Thistle, primo classificato, \u00e8 stato promosso in Premiership 2013-2014, mentre il Dunfermline, perdente dei play-off, e l'Airdrie Utd, ultimo classificato, sono stati retrocessi in League One 2013-2014.\nFormula.\nIl campionato \u00e8 composto di 10 squadre che si affrontano in un doppio girone di andata-ritorno per un totale di 36 giornate.\nLa prima classificata viene promossa direttamente in Scottish Premiership. Per la prima volta dalla stagione 1996-1997, un posto nella prima serie del compionato scozzese viene assegnato attraverso il sistema dei play-off. Ai playoff partecipano la 2\u00aa, la 3\u00aa e la 4\u00aa classificata e l'11\u00aa classificata della Scottish Premiership 2013-2014. Prima si sfidano la 3\u00aa e la 4\u00aa classificata della Championship, con la vincente che sfida la 2\u00aa classificata della Championship. La vincente di questa seconda sfida affronta la 9\u00aa classificata della Premiership per un posto in Premiership 2014-2015.\nL'ultima classificata viene retrocessa direttamente in Scottish League One. La 9\u00aa classificata partecipa ai playoff per un posto in Scottish Championship assieme alla 2\u00aa, alla 3\u00aa e alla 4\u00aa classificata in Scottish League One 2013-2014.\nClassifica finale.\nLegenda:\nSpareggi.\nPlayoff Premiership/Championship.\nAi play-off partecipano la 2\u00aa, 3\u00aa e 4\u00aa classificata della Championship (Hamilton Academical, Falkirk, Queen of the South) e la 9\u00aa classificata della Premiership 2013-2014 (Hibernian).\nPlayoff Championship/League One.\nVedi Scottish League One 2013-2014 Play-off promozione."}
{"id": "5321955", "revid": "838137", "url": "https://it.wikipedia.org/wiki?curid=5321955", "title": "Apodecta", "text": "L'apodecta (, letteralmente \"colui che prescrive\") nell'antica Atene era il magistrato che controllava le entrate pubbliche.\nLa carica fu introdotta colla riforma di Clistene al posto della magistratura dei colacreti. Gli apodecti erano dieci, uno per ogni trib\u00f9, e venivano eletti dalla maggioranza; il loro compito consisteva in un controllo complessivo sugli altri offici delle entrate. Riscuotevano tutte le tasse ordinarie e le distribuivano ai vari settori dell'amministrazione ai quali erano dirette le imposte.\nGli apodecti curavano le liste delle persone indebitate nei confronti dello Stato, riscuotevano il denaro che veniva dato loro per saldare tali debiti ed eliminavano i nomi dall'elenco. Avevano inoltre il potere di giudicare le contestazioni sollevate dai cittadini soggetti alla loro amministrazione; tuttavia, se tali problemi erano di grande importanza, erano obbligati a rivolgersi ai tribunali della \"polis\"."}
{"id": "5321957", "revid": "830939", "url": "https://it.wikipedia.org/wiki?curid=5321957", "title": "Apodecti", "text": ""}
{"id": "5321958", "revid": "436907", "url": "https://it.wikipedia.org/wiki?curid=5321958", "title": "Domani \u00e8 un altro film (seconda parte)", "text": "Domani \u00e8 un altro film (seconda parte) \u00e8 il secondo album in studio del gruppo musicale italiano Dear Jack, pubblicato l'11 febbraio 2015 dalla Baraonda Edizioni Musicali.\nDescrizione.\nProdotto da Kekko Silvestre e da Diego Calvetti, \u00e8 il seguito di \"Domani \u00e8 un altro film (prima parte)\", pubblicato l'anno precedente, ed \u00e8 composto da 17 brani, tra cui \"Il mondo esplode tranne noi\", presentato dal gruppo durante la loro partecipazione al 65\u00ba Festival di Sanremo, e \"Breezin' Out the Door\", utilizzato come sigla della terza stagione della serie televisiva \"Che Dio ci aiuti\".\nDall'album sono stati estratti inoltre \"Eterna\" e \"Non importa di noi\", entrati in rotazione radiofonica rispettivamente dal 16 marzo e dal 19 giugno 2015.\nSi tratta inoltre dell'ultimo album inciso con il cantante Alessio Bernabei, il quale ha lasciato il gruppo nell'ottobre di quell'anno."}
{"id": "5321961", "revid": "125485001", "url": "https://it.wikipedia.org/wiki?curid=5321961", "title": "Na\u00eff (Malika Ayane)", "text": "Na\u00eff \u00e8 il quarto album in studio della cantante italiana Malika Ayane, pubblicato il 12 febbraio 2015 dalla Sugar Music.\nL'album contiene il singolo \"Adesso e qui (nostalgico presente)\" presentato al Festival di Sanremo 2015 e classificato al terzo posto. L'edizione digitale contiene anche la cover del brano \"Vivere\" di Vasco Rossi, cantata nella terza serata dedicata alla musica italiana del Festival di Sanremo 2015.\nL'album \u00e8 stato registrato tra Milano, Berlino e Parigi nel 2014. Elogia il vivere la vita al presente, cambiando continuamente punti di vista. \u00c8 il primo album con canzoni dance dell'artista.\nL'album ha ricevuto la certificazione di disco di platino per le oltre 50.000 copie vendute.\nSignificato.\n\"Na\u00eff\" \u00e8 molto diverso dalle produzioni precedenti della cantante per la scelta di suono: l'album trae ispirazione dalle musiche da ballo africane e sudamericane. I testi parlano dell'importanza di vivere il presente, del tempo, tra presenti e attimi, e del cambiare continuamente punto di vista.\nL'ispirazione per il titolo \"Na\u00eff\" \u00e8 giunta alla cantante durante una visita in Marocco (paese nativo del padre). Malika ha visto in questa parola la perfetta sintesi di ci\u00f2 che rappresentano le tracce del suo disco, ovvero ingenuit\u00e0, semplicit\u00e0, per questo ha deciso di usarla come titolo del suo album.\n\"Adesso e qui (nostalgico presente)\" \u00e8 stata scritta da Malika Ayane e Pacifico e la musica composta da Giovanni Caccamo e Alessandra Flora. \u00c8 un brano ispirato al cinema francese. Parla dell'importanza del presente per gli amanti, un presente nostalgico perch\u00e9 pu\u00f2 portare ad avere delle aspettive sbagliate. Invece, per quanto riguarda i protagonisti di questa storia, essi sono ben consapevoli del presente e ne sono felici.\nProduzione.\nL'album \u00e8 stato scritto nel 2014 tra Milano, Parigi e Berlino. Le parti vocali di Malika Ayane sono registrate in soli 15 giorni. I testi delle canzoni sono scritti tutti da Malika Ayane, con l'aiuto di Pacifico. La cantante ha dichiarato all'ANSA:\nTour.\nNa\u00eff Tour.\nA maggio del 2015 la Ayane annuncia le prime date del tour, che la terranno impegnata tra ottobre e dicembre 2015, \nportandola nei principali teatri italiani. Nei mesi di preparazione del tour la cantante ha dichiarato che il tour sar\u00e0 improntato su ritmiche ruvide e strumenti \"originali\" e analogici, usando l'ambiente del teatro come una grande cassa di risonanza. Ha anche dichiarato di voler riprodurre in tour il variet\u00e0 tipico degli show di Bing Crosby e Frank Sinatra. La cantante viene accompagnata sul palco da una band di nove elementi, che insieme a lei eseguono i brani del disco Naif e dei precedenti lavori discografici, suonando strumenti in pieno stile naif come grattugie e campanacci Ad accompagnare la Ayane ci sar\u00e0 un gruppo di 4 ballerini con i quali la cantante stessa esegue coreografie di danza sulle note delle sue canzoni, che permettono al concerto di raggiungere le dimensioni di un cabaret. Le tappe del tour sono aperte da artisti emergenti. La scenografia adottata dalla cantante risulta essere minimal, ma non mancano accorgimenti tecnici come nel caso della scalinata centrale, del soppalco che divide la band dal palco stesso e da alcuni teli neri su cui vengono proiettate delle immagini di Malika. Il soffitto \u00e8 decorato da tre anelli, uno dei quali, a sua volta costituito da vari anelli luminosi intrecciati, durante il concerto scende ed avvolge la cantante, in uno dei momenti pi\u00f9 scenografici dello spettacolo. Sul palco \u00e8 anche installata una ruota, simile alla \"\"ruota della fortuna\", mediante cui la cantante sceglie casualmente una canzone da inserire in scaletta.\nNa\u00eff Club Tour.\nIl 13 gennaio 2016 vengono annunciate le tappe di un nuovo tour in partenza ad aprile 2016, mediante un comunicato stampa che spiega che il tour nasce \"per scandagliare la parte pi\u00f9 essenziale, elettronica e randagia di 'Naif', ma anche per dare nuova vita a brani meno noti e successi riarrangiati con gusto inaspettato\"\". Il tour si svolge prevalentemente in club italiani e sul palco ad accompagnarla ci saranno i cinque musicisti storici: Carlo Gaudiello, Marco Mariniello, Leif Searcy, Stefano Brandoni e Giulia Monti.\nNa\u00eff En Plein Air Tour.\nIl tour parte il primo luglio dall'anfiteatro dell'anima di Cervere e viene descritto dall'artista come un viaggio musicale che unisce le due anime di \u201cNaif\u201d, quella pi\u00f9 acustica ispirata alle atmosfere delle sale da ballo anni sessanta, al variet\u00e0 e ai ritmi tribali e caraibici insieme all'anima pi\u00f9 randagia e urbana dai suoni elettrici e le influenze della club culture di Berlino e Londra. Sul palco per le nove date del tour viene accompagnata da: Carlo Gaudiello (pianoforte), Marco Mariniello (basso), Leif Searcy (batteria), Stefano Brandoni (chitarre), Giulia Monti (violoncello), Daniele Parziani (violino), Moreno Falciani, Andrea Andreoli e Giampaolo Mazzamuto (fiati) e Daniele Di Gregorio (percussioni)."}
{"id": "5321963", "revid": "124904337", "url": "https://it.wikipedia.org/wiki?curid=5321963", "title": "Vardan Mamikonian", "text": "\u00c8 conosciuto per aver comandato l'esercito armeno nella battaglia di Avarayr nel 451, che ha definitivamente garantito la libert\u00e0 agli armeni di professare il cristianesimo.\n\u00c8 ricordato come uno dei pi\u00f9 grandi leader spirituali e militari armeni, di cui \u00e8 considerato eroe nazionale.\nBiografia.\nVardan Mamikonian \u00e8 nato nel 393 da Hamazasp Mamikonian () e Sahakanoush (\u054d\u0561\u0570\u0561\u056f\u0561\u0576\u0578\u0582\u0577), figlia di Isacco d'Armenia.\nDopo che Vardan divent\u00f2 Sparapet (comandante supremo delle forze armate) nel 432, i persiani lo mandarono a Ctesifonte. Dopo il suo ritorno nel 450, Vardan ripudiava la religione persiana e istig\u00f2 una ribellione armena nei confronti dei Sassanidi.\nVardan mor\u00ec nella battaglia di Avaryr.\nVenerazione.\nDopo la sua morte, fu proclamato santo dalla Chiesa apostolica armena\n\u00c8 anche venerato dalla Chiesa Cattolica Armena e dalla Chiesa evangelica armena\nMolte grandi chiese armene sono dedicate a San Vardan, inclusa la cattedrale di San Vardan a New York.\nIl nome Vardan o Vartan \u00e8 molto comune tra gli armeni."}
{"id": "5321976", "revid": "729019", "url": "https://it.wikipedia.org/wiki?curid=5321976", "title": "Kami-\u014coka (metropolitana di Yokohama)", "text": " \u00e8 una fermata metropolitana situata nell'area sud di Yokohama, citt\u00e0 capoluogo della prefettura di Kanagawa. Si trova nel quartiere di K\u014dnan-ku, ed \u00e8 servita dalla linea blu della metropolitana di Yokohama, mentre in superficie \u00e8 presente l'omonima stazione ferroviaria della linea principale delle Ferrovie Keiky\u016b.\nCon un traffico passeggeri di circa 140.000 al giorno per la linea Keiky\u016b e 35.000 al giorno per la metropolitana, rappresenta una fra le pi\u00f9 trafficate stazioni della citt\u00e0, e la principale del sud cittadino.\nStoria.\nLa fermata apr\u00ec nel 1972, e dal 2012 \u00e8 coperta da connessione Wi-Fi installata dalla NTTdocomo.\nStruttura.\nLa stazione si trova sottoterra e leggermente a ovest rispetto a quella delle ferrovie Keiky\u016b, con un'uscita verso la stazione Keiky\u016b e una verso il terminal autobus extraurbano. L'uscita sud ospita un monumento raffigurante una tartaruga azzurra in ricordo della costruzione della linea.\nI binari sono due, passanti, con una banchina a isola centrale in sotterranea."}
{"id": "5321978", "revid": "116618136", "url": "https://it.wikipedia.org/wiki?curid=5321978", "title": "Ivan Buljuba\u0161i\u0107", "text": ""}
{"id": "5321980", "revid": "287204", "url": "https://it.wikipedia.org/wiki?curid=5321980", "title": "Ipogeo di Padru Jossu", "text": "L'ipogeo di Padru Jossu \u00e8 un sito archeologico prenuragico situato nel territorio di Sanluri, nella provincia del Sud Sardegna\nDescrizione.\nL'ipogeo venne ricavato scavando nella roccia arenaria ed \u00e8 composto da una camera di forma rettangolare; l'ingresso alla tomba era situato nella parete ovest. Il sito venne utilizzato durante il calcolitico e la prima et\u00e0 del bronzo dalle genti della cultura di Monte Claro e del Vaso Campaniforme. Tra gli oggetti di corredo rinvenuti si segnalano ceramiche, collane, oggetti in argento e rame e brassard. I resti di scheletri di animali fanno ipotizzare delle offerte rituali in onore dei defunti.\nAntropologia fisica.\nCirca 20 crani appartenenti allo strato del campaniforme permettono di stabilire che quella di Padru Jossu fosse una popolazione eterogenea in cui convivevano genti indigene dolicomorfe (77%) e brachimorfe presumibilmente provenienti dall'esterno (23%), da associare ai portatori del vaso a campana giunti sull'Isola dall'Europa continentale."}
{"id": "5321981", "revid": "123164059", "url": "https://it.wikipedia.org/wiki?curid=5321981", "title": "Campionati mondiali juniores di sci nordico 2013", "text": "I campionati mondiali juniores di sci nordico 2013 si sono svolti dal 20 al 27 gennaio 2013 a Liberec in Repubblica Ceca. Si sono disputate competizioni nelle diverse specialit\u00e0 dello sci nordico: combinata nordica, salto con gli sci e sci di fondo.\nA contendersi i titoli di campioni mondiali juniores sono stati i ragazzi e le ragazze fino ai vent'anni (nati nel 1993 e pi\u00f9 giovani).\nRisultati.\nUomini.\nCombinata nordica.\nIndividuale 10km.\n23 gennaio\nTrampolino: Je\u0161t\u011bd HS100\nFondo: 10\u00a0km\nIndividuale 5km.\n23 gennaio\nTrampolino: Je\u0161t\u011bd HS100\nFondo: 5\u00a0km\nGara a squadre.\n26 gennaio\nTrampolino: Je\u0161t\u011bd HS100\nSalto con gli sci.\nTrampolino normale.\n24 gennaio\nTrampolino: Je\u0161t\u011bd HS100\nGara a squadre.\n26 gennaio\nSci di fondo.\nSprint.\n21 gennaio\nTecnica classica\n10 km.\n23 gennaio\nTecnica libera\nSkiathlon.\n25 gennaio\n10km tecnica classica - 10km tecnica libera\nStaffetta 4x5 km.\n27 gennaio\nDonne.\nSalto con gli sci.\nTrampolino normale.\n24 gennaio\nTrampolino: Je\u0161t\u011bd HS100\nGara a squadre.\n26 gennaio\nTrampolino: Je\u0161t\u011bd HS100\nSci di fondo.\nSprint.\n21 gennaio\nTecnica classica\n5 km.\n23 gennaio\nTecnica libera\nSkiathlon.\n25 gennaio\n5km tecnica classica - 5km tecnica libera\nStaffetta 4x3,3 km.\n27 gennaio"}
{"id": "5321982", "revid": "123948609", "url": "https://it.wikipedia.org/wiki?curid=5321982", "title": "Il ritratto", "text": "Il ritratto (\"Portr\u00e8t\") \u00e8 un racconto dello scrittore Nikolaj Vasil'evi\u010d Gogol'. \nScritto tra il 1833 e il 1834, il racconto venne pubblicato per la prima volta nella raccolta \"Arabeschi\" (1835). Nel marzo del 1842 apparve, ampiamente riveduto dall'autore, sul periodico \"Sovremennik\" e nel dicembre dello stesso anno entr\u00f2 a far parte del terzo volume delle \"Opere complete\".\nTrama.\nPrima parte.\n\u010cartk\u00f2v, pittore ventiduenne e squattrinato, acquista da un mercante d'arte il ritratto di un vecchio dallo sguardo terribile. La notte \u010cartk\u00f2v vede apparirgli in sogno l'uomo del dipinto, che lascia cadere sul suo letto una fortuna in ducati d'oro, e il pomeriggio seguente trova una grossa somma di denaro nascosta nella cornice del quadro. Da quel momento la fama di \u010cartk\u00f2v inizia a diffondersi per la citt\u00e0, grazie soprattutto a un abile e profumatamente pagato articolo di giornale che lo presenta al pubblico come uno dei maggiori artisti contemporanei. Col passare degli anni \u010cartk\u00f2v trascura il suo talento per realizzare opere senza alcuna originalit\u00e0, che per\u00f2 accrescono la sua notoriet\u00e0 e la sua ricchezza. Dopo aver visto il dipinto di un giovane pittore che ha rinunciato alle attrattive mondane e ai facili guadagni per dedicarsi unicamente alla propria arte, \u010cartk\u00f2v capisce di aver sprecato la sua vita e il suo ingegno per inseguire unicamente la ricchezza. Quasi impazzito dall'invidia, si mette allora ad acquistare le opere migliori degli artisti emergenti per distruggerle nel segreto della sua casa. Solo la morte porr\u00e0 fine alla sua folle ossessione.\nSeconda parte.\nDurante un'asta pietroburghese, proprio mentre si sta battendo il ritratto del vecchio, entra nella sala il pittore B., che interrotta la gara inizia a raccontare la storia dell'uomo raffigurato nel quadro. Si trattava di un usuraio, il cui denaro stravolgeva paurosamente il carattere e i comportamenti di coloro che lo chiedevano in prestito fino a farli impazzire completamente. Dopo la morte del vecchio strozzino la maledizione pass\u00f2 nel suo ritratto, che fu dipinto dal padre dello stesso B., il quale fece promettere al figlio di distruggere il quadro non appena lo avesse ritrovato. Con queste ultime parole il pittore B. torna a volgere lo sguardo sulla spaventosa immagine, imitato da tutti i presenti; ma il diabolico dipinto \u00e8 misteriosamente scomparso."}
{"id": "5321988", "revid": "70867323", "url": "https://it.wikipedia.org/wiki?curid=5321988", "title": "Umberto Sacripanti", "text": ""}
{"id": "5322001", "revid": "729019", "url": "https://it.wikipedia.org/wiki?curid=5322001", "title": "Kita Shin-Yokohama (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di K\u014dhoku-ku a Yokohama, ed \u00e8 servita dalla linea blu.\nStruttura.\nLa stazione \u00e8 realizzata sottoterra, e possiede un marciapiede a isola con due binari passanti. Essendo poco profonda, la stazione riceve in parte anche luce naturale proveniente dalla superficie."}
{"id": "5322020", "revid": "834", "url": "https://it.wikipedia.org/wiki?curid=5322020", "title": "Talk To Me", "text": ""}
{"id": "5322023", "revid": "1543377", "url": "https://it.wikipedia.org/wiki?curid=5322023", "title": "Vita di Tucidide", "text": "La Vita di Tucidide \u00e8 un'opera del retore giustinianeo Marcellino.\nContenuto.\nNella redazione giuntaci si possono distinguere, oltre all'introduzione, tre parti.\nLa prima parte (paragrafi 2-45) \u00e8 la pi\u00f9 estesa e anche la pi\u00f9 importante, di Marcellino, che avrebbe attinto parte del materiale ai \u03a3\u03c5\u03bc\u03c0\u03bf\u03c3\u03b9\u03b1\u03ba\u03ac di Didimo Calcentero. Dopo una breve introduzione in cui l'autore ritiene opportuno preporre che Tucidide va conosciuto anche a livello biografico per poterne apprezzare l'elocuzione (1), Marcellino passa a delineare l'ambiente familiare, con un lungo \"excursus\" sul suo antenato Milziade e sui legami di Tucidide con la Tracia, attraverso il padre Oloro (2-18). Si racconta, in seguito, dei suoi studi e del suo cursus honorum, troncato dalla sconfitta ad Amfipoli, che gli cost\u00f2 l'esilio (19-27). Una parentesi sugli omonimi dello storico interrompe la disamina (28-30), che riprende con le ipotesi sulle modalit\u00e0 della morte (31-34) e sul suo stile (35-42), seguite da una discussione sulla paternit\u00e0 del famoso VIII libro delle \"Storie \"(43-44).\nDella seconda parte (45-53) sembra autore Cecilio di Calacte. Introdotta dalla menzione della morte (45), questa parte si sviluppa essenzialmente su questioni stilistiche e contenutistiche (46-53).\nDella terza parte (54-58), brevissima e di carattere retorico-stilistico, si ritiene autore Zosimo di Ascalona, che nel VI secolo avrebbe riunito e ricollegato le tre parti."}
{"id": "5322030", "revid": "436907", "url": "https://it.wikipedia.org/wiki?curid=5322030", "title": "Domani \u00e8 un altro film", "text": ""}
{"id": "5322035", "revid": "287204", "url": "https://it.wikipedia.org/wiki?curid=5322035", "title": "Fever (Little Willie John)", "text": ""}
{"id": "5322043", "revid": "729019", "url": "https://it.wikipedia.org/wiki?curid=5322043", "title": "Shin-Yokohama (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di K\u014dhoku-ku a Yokohama, ed \u00e8 servita dalla linea blu. Si trova direttamente sotto alla stazione di Shin-Yokohama della JR East e servita anche dai servizi T\u014dkaid\u014d Shinkansen della JR Central.\nLa stazione dispone di un sottotitolo, \"Bic Camera Shin-Yokohama\", per la vicinanza all'omonimo negozio di elettronica, che funge da sponsor.\nStruttura.\nLa stazione \u00e8 realizzata sottoterra, e possiede un marciapiede a isola con due binari passanti, protetti da porte di banchina a media altezza."}
{"id": "5322046", "revid": "122246", "url": "https://it.wikipedia.org/wiki?curid=5322046", "title": "1A. DOL", "text": "La 1A. DOL \u00e8 la massima serie del campionato sloveno di pallavolo femminile: al torneo partecipano dieci squadre di club slovene e la squadra vincitrice si fregia del titolo di campione di Slovenia."}
{"id": "5322049", "revid": "785863", "url": "https://it.wikipedia.org/wiki?curid=5322049", "title": "Ciro Di Marzio", "text": ""}
{"id": "5322071", "revid": "729019", "url": "https://it.wikipedia.org/wiki?curid=5322071", "title": "Chiesa cattolica e Germania nazista", "text": "Pio XI (1922\u201339) e Pio XII (1939\u201358) condussero la Chiesa cattolica attraverso l'ascesa e la caduta della Germania nazista. Nel 1930 i cattolici costituivano un terzo della popolazione della Germania e furono una forza importante nelle . Prima del 1933, i leader cattolici denunciarono le dottrine naziste mentre le regioni cattoliche generalmente non votarono per i nazisti. Nonostante fosse reale l'ostilit\u00e0 tra il partito nazista la Chiesa cattolica, il partito nazista prima si svilupp\u00f2 largamente nella cattolica Monaco, dove vi erano molti cattolici, laici e clericali, che offrirono un supporto entusiastico. Questa prima [minoranza] affine diminu\u00ec dopo il 1923. Dal 1925, il nazismo intraprese un percorso differente dopo la sua ricostituzione nel 1920 prendendo, decisamente, un'identit\u00e0 anti-cattolica e anti-cristiana. Agli inizi del 1931, i vescovi tedeschi emisero un editto di scomunica verso tutta la dirigenza nazista e vietarono a tutti i cattolici di appartenervi. Il divieto fu modificato, condizionalmente, nella primavera del 1933 sotto la pressione dell'indirizzo statale che richiedeva a tutti i funzionari pubblici e ai lavoratori sindacali di essere membri del Partito nazista, pur mantenendo la condanna del nucleo dell'ideologia nazista.\nSfondo.\nChiesa.\nIn Germania il cattolicesimo risale al lavoro dei missionari Colombano e San Bonifacio nel VI \u2013 VIII secolo, ma dal XX secolo, i cattolici sono in minoranza. La Riforma, iniziata da Martin Lutero nel 1517, divise i cristiani tedeschi fra protestantesimo e cattolicesimo. Il sud e l'ovest rimasero prevalentemente cattolici, mentre il nord e l'est divennero a maggioranza protestanti. \nIl \"Kulturkampf\" di Bismarck (\"Battaglia per la Cultura\") del 1871\u201378 vide un tentativo di affermare una visione protestante del nazionalismo nel nuovo Impero Tedesco e fuse l'anticlericalismo con il sospetto della popolazione cattolica, la cui lealt\u00e0 fu presunta fasulla con Austria e la Francia. Nel 1870 fu formato il Partito di Centro, inizialmente per rappresentare gli interessi religiosi dei cattolici e dei protestanti, ma fu trasformato dal \"Kulturkampf\" nella \"voce politica dei cattolici\". Dalla fine del 1870 fu chiaro che \"Kulturkampf\" fu largamente un fallimento e molti dei suoi editti furono annullati.\nCattolicesimo politico in Germania.\nIl Partito di Centro cattolico (\"Zentrum\") fu una forza sociale e politica della Germania in predominanza protestante. Esso assistette all'elaborazione della costituzione di Weimar, alla fine della prima guerra mondiale e partecip\u00f2 in vari governi di coalizione alla Repubblica di Weimar (1919\u201333/34). Esso era alleato sia con i Social Democratici sia con la sinistra del Partito Democratico Tedesco, pur mantenendo il centro contro l'aumento dei partiti estremisti sia di sinistra che di destra. Storicamente, il Partito di Centro ebbe la forza di sfidare il Kulturkampf di Bismarck e fu un baluardo della Repubblica. Eppure, secondo Bullock, all'estate 1932, il partito divenne \"notoriamente un partito la cui prima preoccupazione fu quella di fare accordi con qualsiasi governo al potere al fine di garantire la tutela dei propri interessi particolari\". Esso rimase relativamente moderato durante la radicalizzazione della politica in Germania con l'inizio della Grande Depressione, ma la maggioranza dei deputati del partito votarono - come la maggior parte degli altri partiti - per la legge delega del marzo 1933, offrendo a Hitler pieni poteri.\nVedute naziste sul Cattolicesimo.\nL'ideologia nazista non poteva accettare un'istituzione autonoma la cui legittimit\u00e0 non fosse ancorata al governo. \nEssi desideravano la subordinazione della Chiesa allo Stato. Mentre l'articolo 24 del programma del partito NSDAP chiamava la tolleranza condizionata delle confessioni cristiane e di un trattato \"Reichskonkordat\" (Concordato del Reich) con il Vaticano fu siglato nel 1933, proponeva la garanzia della libert\u00e0 religiosa per i cattolici, Hitler credeva che la religione fosse fondamentalmente incompatibile con il Nazionalsocialismo.\" Al di fuori dell'opportunit\u00e0 politica, il dittatore intendeva rinviare l'eliminazione delle chiese cristiane a dopo la fine della guerra. Tuttavia, le sue ripetute dichiarazioni ostili contro la Chiesa indicarono ai suoi subordinati che la continuazione del \"Kirchenkampf\" (lotta alla Chiesa) sarebbe stata tollerata o addirittura incoraggiata.\nMolti nazisti sospettarono che i cattolici fossero insufficientemente patriottici, o addirittura sleali verso la Patria ed al servizio di \"forze straniere ostili\". Shirer scrisse che \"sotto la guida di Rosenberg, Bormann e Himmler\u2014 sostenuti da Hitler\u2014 il regime nazista, se avesse potuto, intendeva distruggere il cattolicesimo in Germania, sostituendolo con il vecchio paganesimo dei primi Dei tribali e con il nuovo paganesimo degli estremisti nazisti\" I sentimenti anti-cattolici ed anti-clericali erano forti e diffusi tra i membri del NSDAP.\nHitler.\nHitler, cresciuto cattolico, mantenne qualche riguardo per il potere organizzativo della Chiesa cattolica, ma disprezzava i suoi insegnamenti centrali, che a suo dire, se riferito alla sua conclusione: \"significherebbero la sistematica coltivazione del fallimento umano\". Hitler era a conoscenza del fatto che la \"kulturkampf\" di Bismarck del 1870 era stata sconfitta dall'unit\u00e0 dei cattolici dietro al Partito di Centro e fu convinto che il nazismo avrebbe avuto successo solo se il cattolicesimo politico e le sue reti democratiche fossero state eliminate. Importanti elementi conservatori, come il corpo degli ufficiali, si opposero alla persecuzione nazista delle chiese.\nCattolicesismo nel Terzo Reich.\nEffetti del concordato\nLa maggior parte degli storici affermano che offriva l'accettazione internazionale del regime nazista di Adolf Hitler. Guenter Lewy, politologo e autore de \"La Chiesa Cattolica e la Germania nazista\", scrisse:\n La Chiesa cattolica aveva siglato solo dei trattati con il regime nazista. Il concordato fu preceduto dal Patto delle quattro potenze firmato da Hitler nel luglio 1933. Il 14 luglio dopo la firma del trattato, the Cabinet minutes record Hitler as saying that the concordat had created an atmosphere of confidence that would be \"especially significant in the struggle against international Jewry.\nPersecuzione dei cattolici tedeschi.\nUna minaccia, inizialmente sporadica, di persecuzione della Chiesa cattolica in Germania segu\u00ec l'ascesa dei nazisti. I nazisti sostennero di avere giurisdizione su attivit\u00e0 collettive e sociali, interferendo con le scuole cattoliche, gruppi giovanili, lavoratori' club e societ\u00e0 culturali. \"Dalla seconda parte del decennio degli anni trenta\", scrisse Phayer, \"I vertici della Chiesa erano ben consapevoli del fatto che l'obiettivo finale di Hitler e di altri nazisti era la totale eliminazione del cattolicesimo e della religione cristiana. Dal momento che la stragrande maggioranza dei tedeschi erano cattolici o protestanti questo obiettivo divenne a lungo termine piuttosto che a breve termine che volevano oggettivamente i nazisti\". Hitler moved quickly to eliminate Political Catholicism. I nazisti arrestarono migliaia di membri del Partito di Centro tedesco. Il governo del Partito Popolare Cattolico Bavarese, fu rovesciato in Baviera da un colpo di stato nazista, il 9 marzo 1933. Duemila funzionari del Partito furono rastrellati dalla polizia sul finire di giugno. Il Partito di Centro nazionale si dissolse a fine luglio. Per la prima volta ci fu la dissoluzione del Partito di Centro sinistra modern Germany without a Catholic Party and the Reich Concordat prohibited clergy from participating in politics. Kershaw scrisse che il Vaticano era ansioso di trovare un accordo con il nuovo governo, despite \"le continue molestie del clero e le altre violenze commesse dai nazisti radicali alla Chiesa e alle sue organizzazioni\". Paul O'Shea scrisse che Hitler aveva un \"disprezzo\" per il Concordato e la sua firma era solo per lui il primo per la \"graduale soppressione della Chiesa cattolica in Germania\". Anton Gill wrote that \"with his usual irresistable, bullying technique, Hitler proceeded to \"take a mile where he had been given an inch\" and closed all Catholic institutions whose functions weren't strictly religious:\nImpatto sulla guerra civile spagnola.\nLa guerra civile spagnola (1936\u201339) vide i Nationalisti (aiutati dall'Italia fascista e dalla Germania nazista) opposti ai Repubblicani (aiutati dall'Unione Sovietica, Messico cos\u00ec come i volontari delle Brigate internazionali la maggior parte dei quali erano sotto il comando del Comintern). Il presidente repubblicano, Manuel Aza\u00f1a, fu anticlericale, mentre il Generalissimo nazionalista Francisco Franco, stabil\u00ec una dittatura fascista di vecchia data restaurando alcuni privilegi della Chiesa. In a Table Talk of 7 June 1942, Hitler said he believed that Franco's accommodation of the Church was an error: \"one makes a great mistake if one thinks that one can make a collaborator of the Church by accepting a compromise. The whole international outlook and political interest of the Catholic Church in Spain render inevitable conflict between the Church and Franco regime\" The Nazis portrayed the war as a contest between civilization and Bolshevism. Secondo lo storico Beth Griech-Polelle, molti leader cattolici \"abbracciarono implicitamente l'idea idea che dietro le forze Repubblicane vi fosse un vasto intento cospirativo \"Giudeo-Bolscevico\" per distruggere la civilt\u00e0 cristiana.\" Il Ministro della Propaganda Joseph Goebbels serv\u00ec come la principale forma di copertura nazionale tedesca per la guerra. Goebbels, come Hitler, frequentemente citava il cosiddetto legame fra \"Ebraicit\u00e0\" e \"comunismo\". Goebbels instructed the press to call the Republican side simply Bolsheviks\u2014and not to mention German military involvement. In questo contesto, nell'agosto 1936, si incontrarono per la loro annuale conferenza a Fulda. I vescovi produssero una lettera pastorale congiunta relativamente alla guerra civile spagnola: \"Perci\u00f2, l'unit\u00e0 tedesca non deve essere sacrificata per l'antagonismo religioso, litigi, disprezzo e lotte. Piuttosto il nostro potere nazionale di resistenza deve essere incrementato e rafforzato in modo che non solo l'Europa pu\u00f2 essere liberata dal Bolscevismo da noi, ma anche tutto il mondo civile pu\u00f2 essere in debito con noi.\""}
{"id": "5322076", "revid": "767487", "url": "https://it.wikipedia.org/wiki?curid=5322076", "title": "Cobra (gruppo musicale statunitense)", "text": "i Cobra sono stati una rock band statunitense, attivi nella prima met\u00e0 degli anni ottanta.\nFacevano parte della formazione Jimi Jamison, divenuto poco dopo famoso come cantante dei Survivor, e Mandy Meyer, futuro chitarrista di Asia, Gotthard e Krokus.\nStoria.\nI Cobra si formano a Memphis, in Tennessee, nel 1982. La band raggiunse un discreto successo con il suo primo e unico album \"First Strike\", prodotto nel 1983 da Tom Allom (famoso per le sue collaborazioni con Black Sabbath e Judas Priest) nel 1983. Dopo una serie di concerti in giro per gli Stati Uniti al fianco di Quiet Riot e Nazareth, la band si sciolse in seguito all'offerta ricevuta dal cantante Jimi Jamison di entrare nei Survivor in sostituzione di Dave Bickler.\nDue canzoni di \"First Strike\" saranno riprese e pubblicate come singoli dalla rock band svizzera Gotthard, rispettivamente: \"I'm Your Travellin' Man\" (1994) e \"Looking at You\" (2002). Nei Gotthard suoner\u00e0 per alcuni anni Mandy Meyer, l'ex-chitarrista dei Cobra."}
{"id": "5322081", "revid": "212348", "url": "https://it.wikipedia.org/wiki?curid=5322081", "title": "Astidamante il Giovane", "text": "Biografia.\nIl padre di Astidamante il Giovane, il tragediografo Astidamante il Vecchio, era figlio di Morsimo, figlio del nipote di Eschilo, Filocle. Risulta che Astidamante il vecchio fosse cos\u00ec stimato da ottenere una statua in bronzo, come riporta una fonte:\nAstidamante il Giovane, quindi, proveniva da una famiglia di poeti tragici, in un certo qual modo professionisti. Egli visse nella seconda met\u00e0 del IV secolo a.C.&lt;br&gt;\nRappresent\u00f2 ad Atene le sue 240 tragedie, per cui ottenne 15 vittorie, molte alle Dionisie ed almeno una alle Lenee.\nOpere.\nCi restano pochi frammenti e i titoli in \"Suda\": \"Achilleus\" (341 a.C.), \"Aias Mainomenos\" (\"Aiace folle\"), \"Alkmene\", \"Alkmeon\", \"Antigone\" (341 a.C.), \"Athamas\" (341 a.C.), \"Bellerophon\", \"Epigonoi\" (Epigoni), \"Hektor\", \"Herakles\", \"Hermes\" (questi ultimi due appartenenti alla categoria del dramma satiresco), \"Lykaon\" (Licaone) (340 a.C.), \"Nauplios\", \"Palamedes\", \"Parthenopaios\" (340 a.C.), \"Phoinix\" (Fenice), \"Tyro\".\nTra l'altro, la capacit\u00e0 inventiva di Astidamante, che riprese temi del celebre antenato, di Sofocle ed Euripide, aveva modo di esprimersi soprattutto nel dramma satiresco, come prova un frammento del suo \"Eracle\":"}
{"id": "5322084", "revid": "83531", "url": "https://it.wikipedia.org/wiki?curid=5322084", "title": "Mantova Sportiva 1936-1937", "text": "Questa pagina raccoglie le informazioni riguardanti il Mantova Sportiva nelle competizioni ufficiali della stagione 1936-1937.\nStagione.\nIl Mantova con 27 punti si \u00e8 piazzato in settima posizione,"}
{"id": "5322092", "revid": "400694", "url": "https://it.wikipedia.org/wiki?curid=5322092", "title": "Piercing al capezzolo", "text": ""}
{"id": "5322096", "revid": "228587", "url": "https://it.wikipedia.org/wiki?curid=5322096", "title": "Nuoto ai Giochi della XV Olimpiade - 400 metri stile libero maschili", "text": "La competizione 400 metri stile libero maschili di nuoto dei Giochi della XV Olimpiade si \u00e8 svolta nei giorni 26 e 27 luglio 1952 allo stadio olimpico del nuoto di Helsinki."}
{"id": "5322100", "revid": "287204", "url": "https://it.wikipedia.org/wiki?curid=5322100", "title": "Caiman yacare", "text": "Il caimano jacar\u00e8 (\"Caiman yacare\", Daudin, 1802) \u00e8 un rettile membro della famiglia Alligatoridae; endemico delle zone tropicali e subtropicali del Sudamerica, \u00e8 diffuso in Paraguay, Brasile, Bolivia e Argentina.\nDescrizione.\nI caimani jacar\u00e8 adulti possono arrivare a 3 m di lunghezza. \nLa colorazione \u00e8 quasi sempre nera, con macchie chiare ben visibili a livello dei fianchi, della coda e della mandibola.\nLe zampe sono corte e robuste; le dita delle zampe posteriori sono unite da una membrana che facilita il nuoto, anche se la maggior parte della forza necessaria per il nuoto proviene dalla coda, che rappresenta il 30% della lunghezza del corpo.\nBiologia.\nIl caimano jacar\u00e8 si ciba di crostacei, molluschi, pesci, rettili e piccoli mammiferi. Inoltre, il caimano jacar\u00e8 \u00e8 il principale predatore naturale dei pira\u00f1a.\nL'epoca riproduttiva inizia all'inizio dell'estate, quando i maschi marcano il territorio e combattono per espellere gli esemplari pi\u00f9 deboli. Le femmine percorrono il territorio dei maschi e si accoppiano molte volte per garantire la fecondazione delle uova.\nIl nido viene costruito con i materiali che la femmina trova nella zona, sempre vicino all'acqua, ove deposita dalle 20 alle 40 uova. Il nido ha una forma conica che raggiunge 1,5 m di diametro e 60 cm di altezza.\nLa femmina si prende cura del nido durante i due mesi di incubazione; il calore necessario per lo sviluppo degli embrioni proviene dal Sole e dalla decomposizione della materia organica che compone nido.\nConservazione.\nGli esemplari pi\u00f9 giovani presentano un elevato tasso di mortalit\u00e0 naturale, rappresentato essenzialmente dalla predazione: i predatori principali sono i rapaci, su tutti il caracara, il gavil\u00e0n nero e la cicogna jabir\u00f9.\nTuttavia, le cause fondamentali della notevole riduzione del numero dei caimani jacar\u00e8 sono la caccia, per l'industria del pellame, la cattura per il traffico di animali da compagnia e, in misura minore, la sua utilizzazione a scopo alimentare da parte delle popolazioni locali, che consumano occasionalmente anche le uova. Infine, si rileva una riduzione dell'habitat naturale."}
{"id": "5322104", "revid": "132266", "url": "https://it.wikipedia.org/wiki?curid=5322104", "title": "Jamahiriyya araba libica", "text": ""}
{"id": "5322113", "revid": "2128988", "url": "https://it.wikipedia.org/wiki?curid=5322113", "title": "Libera (album Anna Tatangelo)", "text": "Libera \u00e8 il sesto album in studio della cantante italiana Anna Tatangelo, pubblicato il 12 febbraio 2015 dalla Sony Music.\nIl disco.\nIl disco, prodotto principalmente da Kekko Silvestre dei Mod\u00e0 e da Gigi D'Alessio, \u00e8 stato pubblicato il 12 febbraio 2015 in concomitanza con la partecipazione dell'artista al Festival di Sanremo 2015 con il brano \"Libera\", anch'esso pubblicati nella stessa data. Nell'album \u00e8 stata inserita anche la cover di \"Dio, come ti amo\", eseguita dalla Tatangelo durante la terza serata del Festival.\nPromozione.\nNei mesi precedenti l'uscita dell'album, sono stati pubblicati tre singoli che ne hanno anticipato la pubblicazione: \"Occhio x occhio\" il 22 marzo 2013, \"Senza dire che\" il 14 marzo 2014 e \"Muchacha\" il 4 luglio 2014. Successivamente sono stati estratti dall'album altri due singoli: \"Inafferrabile\" il 29 maggio 2015 e \"Gocce di cristallo\" il 20 novembre 2015.\nA promuovere il disco \u00e8 stato anche il \"Libera Live 2015\", tourn\u00e9e cominciata il 28 aprile da Liveri per concludersi a settembre e rappresenta il tour estivo dove la cantante riempir\u00e0 le migliori piazza italiane."}
{"id": "5322121", "revid": "436907", "url": "https://it.wikipedia.org/wiki?curid=5322121", "title": "Esagono (disambigua)", "text": ""}
{"id": "5322124", "revid": "726373", "url": "https://it.wikipedia.org/wiki?curid=5322124", "title": "Syvalion", "text": " \u00e8 un videogioco arcade sviluppato nel 1988 da Taito. Ideato da Fukio Mitsuji, il videogioco ha ricevuto conversioni per Sharp X68000 e Super Nintendo Entertainment System. Il titolo \u00e8 incluso nella collezione \"Taito Legends 2\" pubblicata nel 2006 per PlayStation 2.\nTrama.\nIn un futuro lontano, la razza aliena dei Varia vuole invadere la Terra e trasformare gli umani in robot. L'eroe dovr\u00e0 rubare la navicella Syvalion e impedire la distruzione del suo pianeta.\nModalit\u00e0 di gioco.\nIl giocatore controlla un dragone metallico dorato attraverso cinque scenari pieni di nemici.\nCameo.\nNella conversione per X68000 di \"Bubble Bobble\" \u00e8 possibile accedere a \"Sybubblun\", un clone del videogioco con i personaggi di \"Syvalion\"."}
{"id": "5322125", "revid": "86343", "url": "https://it.wikipedia.org/wiki?curid=5322125", "title": "Iguaraci", "text": ""}
{"id": "5322128", "revid": "287204", "url": "https://it.wikipedia.org/wiki?curid=5322128", "title": "261291 Fucecchio", "text": "261291 Fucecchio \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,9614005\u00a0UA e da un'eccentricit\u00e0 di 0,0658296, inclinata di 9,15576\u00b0 rispetto all'eclittica."}
{"id": "5322131", "revid": "4175", "url": "https://it.wikipedia.org/wiki?curid=5322131", "title": "Stadionul Dr. Constantin R\u0103dulescu", "text": ""}
{"id": "5322134", "revid": "287204", "url": "https://it.wikipedia.org/wiki?curid=5322134", "title": "Libera (Anna Tatangelo)", "text": ""}
{"id": "5322135", "revid": "830939", "url": "https://it.wikipedia.org/wiki?curid=5322135", "title": "Astidamante", "text": ""}
{"id": "5322136", "revid": "436907", "url": "https://it.wikipedia.org/wiki?curid=5322136", "title": "The Reason Why (Lorenzo Fragola)", "text": "The Reason Why \u00e8 un singolo del cantante italiano Lorenzo Fragola, pubblicato il 5 dicembre 2014 come unico estratto dall'EP \"Lorenzo Fragola\".\nDescrizione.\nIl brano \u00e8 stato scritto da Lorenzo Fragola con Fausto Cogliati e Michelle Lily Popovic ed \u00e8 stato presentato come inedito al talent show \"X Factor\" il 4 dicembre 2014. Fragola aveva portato una versione ridotta di questa canzone durante le audizioni del programma. Il singolo, prima della finale del programma, \u00e8 stato certificato disco d'oro, ed in seguito doppio disco di platino. Lo stesso Fragola ha annunciato che \"The Reason Why\" \u00e8 nata come scherzo.\nIl singolo \u00e8 stato successivamente inserito anche nel primo album in studio del cantante \"1995\", pubblicato il 31 marzo 2015.\nVideo musicale.\nIl videoclip, pubblicato sul canale Vevo del cantante il 13 gennaio 2015 \u00e8 stato diretto da Cosimo Alem\u00e0 e ritrae alcuni momenti dopo la vittoria del cantante ad \"X Factor\". Nel videoclip compaiono anche Fedez, suo giudice al talent show, e Madh, suo compagno di categoria."}
{"id": "5322138", "revid": "339392", "url": "https://it.wikipedia.org/wiki?curid=5322138", "title": "Orbital piercing", "text": ""}
{"id": "5322143", "revid": "599013", "url": "https://it.wikipedia.org/wiki?curid=5322143", "title": "Jos\u00e9 Suarez", "text": ""}
{"id": "5322149", "revid": "122246", "url": "https://it.wikipedia.org/wiki?curid=5322149", "title": "1. DOL (maschile)", "text": "La 1. DOL \u00e8 la massima serie del campionato sloveno di pallavolo maschile: al torneo partecipano otto squadre di club slovene e la squadra vincitrice si fregia del titolo di campione di Slovenia."}
{"id": "5322151", "revid": "307923", "url": "https://it.wikipedia.org/wiki?curid=5322151", "title": "262418 Samofalov", "text": "262418 Samofalov \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,3340188\u00a0UA e da un'eccentricit\u00e0 di 0,1451740, inclinata di 6,24362\u00b0 rispetto all'eclittica.\nL'asteroide era stato inizialmente battezzato 262418 Edudeldon per poi essere corretto nella denominazione attuale. L'eponimo venne poi attribuito all'asteroide 239890 Edudeldon.\nInoltre l'eponimo \"Samofalov\" era stato inizialmente assegnato a 181241 Dipasquale che ricevette poi l'attuale denominazione.\nL'asteroide \u00e8 dedicato al musicista ucraino Viacheslav Samofalov."}
{"id": "5322152", "revid": "287204", "url": "https://it.wikipedia.org/wiki?curid=5322152", "title": "269245 Catastini", "text": "269245 Catastini \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 3,0494407\u00a0UA e da un'eccentricit\u00e0 di 0,1670277, inclinata di 18,92847\u00b0 rispetto all'eclittica."}
{"id": "5322154", "revid": "567363", "url": "https://it.wikipedia.org/wiki?curid=5322154", "title": "Moskvi\u010d 412", "text": "La Moskvi\u010d 412 (in russo \u041c\u043e\u0441\u043a\u0432\u0438\u0447-412) \u00e8 una berlina sovietica (successivamente russa) di fascia medio-bassa prodotta dalla fabbrica automobilistica MZMA/AZLK dal 1967 al 1976 e dalla IZH dal 1967 al 1997. Rappresenta la principale evoluzione della Moskvi\u010d 408 ed \u00e8 una delle Moskvi\u010d pi\u00f9 conosciute in Europa.\nIl contesto.\nLa carrozzeria restava per la maggior parte invariata rispetto alla 408 e vide l'introduzione di una nuova mascherina anteriore con fari rettangolari (prodotti nella DDR, gli stessi impiegati sulla Wartburg 353) e di nuovi gruppi ottici posteriori rettangolari con indicatori di direzione triangolari. Le Moskvi\u010d 412 prodotte dalla IZH, per\u00f2, mantennero la mascherina anteriore a due fari tondi delle 408.\nMa la novit\u00e0 pi\u00f9 importante della Moskvi\u010d 412 \u00e8 l'adozione del nuovo motore UZAM-412 monoalbero in testa da 1478 cc e 75 CV di potenza, completamente in lega e abbinato a un cambio manuale a 4 marce. Tale motore assicura alla vettura una velocit\u00e0 massima di 140 Km/h.\nA partire dal 1969, il corpo vettura della 412 venne uniformato a quello della 408; la Moskvi\u010d 412 e la neonata 408IE divennero quindi praticamente identiche, tranne che per il gruppo motore-cambio. \nNello stesso anno vennero introdotte anche le Moskvi\u010d 427 e Moskvi\u010d 434, ossia le corrispondenti versioni familiare e commerciale.\nInoltre cominciarono le esportazioni in tutto il blocco sovietico e in molti paesi europei, prime come sempre la Finlandia (dove era denominata \"Moskvitsh Elite 1500 M\") e la Norvegia, ma anche in Francia, Regno Unito e, dai primi anni '70, anche in Italia, ad opera della \"S.I.A.S\". (\"Societ\u00e0 Italiana Autoveicoli Sovietici\") di Roma. Come le precedenti 407/403 e 408, anche la 412 venne assemblata in Belgio dalla Scaldia-Volga di Bruxelles, con la denominazione \"Scaldia 412 LS\" e dotata, a richiesta anche di motore diesel Perkins. La 412 ottenne inizialmente un buon successo anche in Europa occidentale, ma dopo l'arrivo, nel 1971, della Lada 1200 (VAZ 2101 Zhiguli) le vendite, complice il progetto pi\u00f9 superato, diminuirono considerevolmente.\nLa Moskvi\u010d 412 \u00e8 stata la prima vettura della casa a passare con successo i test di sicurezza."}
{"id": "5322155", "revid": "287204", "url": "https://it.wikipedia.org/wiki?curid=5322155", "title": "269251 Kolomna", "text": "269251 Kolomna \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,6946546\u00a0UA e da un'eccentricit\u00e0 di 0,2626226, inclinata di 14,78111\u00b0 rispetto all'eclittica."}
{"id": "5322157", "revid": "125975271", "url": "https://it.wikipedia.org/wiki?curid=5322157", "title": "Noi e la Giulia", "text": "Noi e la Giulia \u00e8 un film del 2015 diretto e interpretato da Edoardo Leo, tratto dal libro \"Giulia 1300 e altri miracoli\" di Fabio Bartolomei.\nTrama.\nDiego, Fausto e Claudio sono tre uomini insoddisfatti delle proprie attivit\u00e0: il primo \u00e8 un venditore di auto torinese che, spinto anche dalla morte del padre, decide di cambiare vita; il secondo \u00e8 un televenditore romano di destra e pieno di debiti; il terzo, romano anch'egli, ha appena fatto fallire il secolare negozio di alimentari di famiglia ed \u00e8 ormai prossimo al divorzio.\nSpinti dai propri fallimenti i tre, dopo essersi casualmente incontrati per acquistare un casale in campagna, decidono di rimettere a nuovo l'immobile e aprire tutti assieme un agriturismo; a loro si unisce poi Sergio, uno dei creditori di Fausto e comunista militante.\nIn seguito si aggiungeranno Elisa, una giovane donna incinta chiamata da Claudio per avere una mano con le pulizie e la cucina, e Abu, un bracciante ghanese.\nDiego, Fausto, Claudio e Sergio stanno ultimando la ristrutturazione del casale quando ricevono la visita di Vito, camorrista venuto a chiedere il pizzo alla guida di una Alfa Romeo Giulia 1300; Sergio non esita a stenderlo con un pugno e i quattro, non trovando altra soluzione, decidono di sequestrarlo e rinchiuderlo nello scantinato del casale, mentre l'auto viene fatta sparire, sotterrata. Ben presto i quattro si rendono conto di aver lasciato le chiavi nel quadro e che lo stereo dell'auto, difettoso, parte di sua volont\u00e0.\nQualche giorno dopo arrivano altri due ragazzi a chiedere il pizzo, ma anch'essi subiscono la stessa sorte di Vito. Questi, intanto, si offre di dare loro una mano. Col tempo arrivano anche i clienti, attirati anche dalla leggenda inventata da Diego per giustificare la musica proveniente dall'auto sotterrata.\nLa situazione precipita quando il superiore di Vito viene a chiedere il pizzo scortato da un tirapiedi, il quale qualche giorno dopo torna a riscuotere: anche lui viene sequestrato. Successivamente, con uno stratagemma, i quattro camorristi riescono a liberarsi e rinchiudono in cantina i quattro soci con Elisa. Ma Vito consente loro una rocambolesca fuga a bordo della propria Alfa Giulia, dissotterrata grazie anche ad Abu e ai suoi amici.\nProduzione.\nRiprese.\nAlcune scene iniziali del film sono state girate a Roma, il resto nei comuni lucani di Pomarico, Montescaglioso e sulla strada panoramica che collega Matera con Metaponto.\nDistribuzione.\nIl film \u00e8 uscito nelle sale cinematografiche il 19 febbraio 2015."}
{"id": "5322160", "revid": "298229", "url": "https://it.wikipedia.org/wiki?curid=5322160", "title": "Federica Sanfilippo", "text": "Biografia.\nIn Coppa del Mondo ha esordito il 6 dicembre 2013 a Hochfilzen (90\u00aa) e ha ottenuto il primo podio il 15 febbraio 2015 a Oslo Holmenkollen (2\u00aa in staffetta insieme a Dorothea Wierer, Karin Oberhofer e Nicole Gontier). Ha esordito ai Campionati mondiali in occasione della rassegna iridata di Kontiolahti 2015, dove \u00e8 stata 11\u00aa nell'individuale.\nIn Coppa del Mondo nella stagione 2015-2016 ha ottenuto il suo primo podio individuale, il 5 dicembre nella sprint di \u00d6stersund (2\u00aa), e la prima vittoria il 13 dicembre successivo, nella staffetta di Hochfilzen. Ai XXIII Giochi olimpici invernali di , suo esordio olimpico, si \u00e8 classificata 69\u00aa nella sprint.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "5322161", "revid": "287204", "url": "https://it.wikipedia.org/wiki?curid=5322161", "title": "269252 Bogdanstupka", "text": "269252 Bogdanstupka \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 3,1436075\u00a0UA e da un'eccentricit\u00e0 di 0,1243262, inclinata di 26,99031\u00b0 rispetto all'eclittica."}
{"id": "5322164", "revid": "177744", "url": "https://it.wikipedia.org/wiki?curid=5322164", "title": "274300 UNESCO", "text": "274300 UNESCO \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,4335911\u00a0UA e da un'eccentricit\u00e0 di 0,1413995, inclinata di 3,69853\u00b0 rispetto all'eclittica."}
{"id": "5322167", "revid": "287204", "url": "https://it.wikipedia.org/wiki?curid=5322167", "title": "274333 Voznyukigor", "text": "274333 Voznyukigor \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,6793218\u00a0UA e da un'eccentricit\u00e0 di 0,1161082, inclinata di 12,43830\u00b0 rispetto all'eclittica."}
{"id": "5322174", "revid": "287204", "url": "https://it.wikipedia.org/wiki?curid=5322174", "title": "274334 Kyivplaniy", "text": "274334 Kyivplaniy \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,6792253\u00a0UA e da un'eccentricit\u00e0 di 0,1883076, inclinata di 6,18813\u00b0 rispetto all'eclittica."}
{"id": "5322180", "revid": "177744", "url": "https://it.wikipedia.org/wiki?curid=5322180", "title": "274843 Mykhailopetrenko", "text": "274843 Mykhailopetrenko \u00e8 un asteroide della fascia principale. Scoperto nel 2009, presenta un'orbita caratterizzata da un semiasse maggiore pari a 2,3033196\u00a0UA e da un'eccentricit\u00e0 di 0,1666083, inclinata di 6,36293\u00b0 rispetto all'eclittica."}
{"id": "5322191", "revid": "287204", "url": "https://it.wikipedia.org/wiki?curid=5322191", "title": "278609 Avrudenko", "text": "278609 Avrudenko \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,2948767\u00a0UA e da un'eccentricit\u00e0 di 0,2208107, inclinata di 1,80412\u00b0 rispetto all'eclittica."}
{"id": "5322193", "revid": "110157", "url": "https://it.wikipedia.org/wiki?curid=5322193", "title": "Mister Little Willie John", "text": "Mister Little Willie John \u00e8 il terzo album di Little Willie John, pubblicato dalla King Records nel 1958.\nMusicisti.\nYou're a Sweetheart e Let's Rock While the Rockins Good\nLook What You've Done to Me e You Got to Get Up Early in the Morning\nHome at Last\nAre You Ever Coming Back\nDon't Leave Me Dear\nAll My Love Belongs to You e Why Don't You Haul Off and Love Me\nSpasms\nWill the Sun Shine Tomorrow e A Little Bit of Loving"}
{"id": "5322196", "revid": "86599", "url": "https://it.wikipedia.org/wiki?curid=5322196", "title": "281459 Kyrylenko", "text": "281459 Kyrylenko \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a e da un'eccentricit\u00e0 di 0,2299246, inclinata di 2,38015\u00b0 rispetto all'eclittica.\nL'asteroide \u00e8 dedicato ai fratelli astronomi ucraini Dmytro e Petro Kyrylenko."}
{"id": "5322200", "revid": "177744", "url": "https://it.wikipedia.org/wiki?curid=5322200", "title": "293707 Govoradloanatoly", "text": "293707 Govoradloanatoly \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,2837585\u00a0UA e da un'eccentricit\u00e0 di 0,1393948, inclinata di 5,83086\u00b0 rispetto all'eclittica."}
{"id": "5322203", "revid": "287204", "url": "https://it.wikipedia.org/wiki?curid=5322203", "title": "296987 Piotrflin", "text": "296987 Piotrflin \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 3,2105062\u00a0UA e da un'eccentricit\u00e0 di 0,2060791, inclinata di 15,89391\u00b0 rispetto all'eclittica."}
{"id": "5322205", "revid": "767487", "url": "https://it.wikipedia.org/wiki?curid=5322205", "title": "Watch the K Foundation Burn a Million Quid", "text": "Watch the K Foundation Burn a Million Quid (in italiano: \"Guarda la K Foundation bruciare un milione di sterline\") \u00e8 un film di videoarte pubblicato nel 1995 da Jimmy Cauty e Bill Drummond, noti per essere stati membri del gruppo musicale The KLF.\nIl lungometraggio documenta un happening durante il quale il duo, rinominatosi \"K Foundation\" per l'occasione, incendi\u00f2 un milione di sterline in banconote all'interno di una rimessa presso l'isola di Jura in Scozia. Le riprese vennero effettuate da un collaboratore del gruppo, tale Gimpo, nella notte del 23 agosto del 1994.\nStoria.\nIn seguito al successo commerciale conseguito dai KLF nel 1991 con la pubblicazione del loro album \"The White Room\" e dei suoi relativi singoli, i due membri del gruppo Jimmy Cauty e Bill Drummond si ritirarono dalle scene musicali durante l'anno seguente. Adottando l'alias \"K Foundation\", decisero di dedicarsi ad iniziative di carattere artistico e, utilizzando letteralmente il denaro guadagnato con la loro attivit\u00e0 musicale, realizzarono opere d'arte destinate ad una mostra che si sarebbe dovuta intitolare \"Money: A Major Body of Cash\". L'opera principale, \"Nailed to the Wall\", consisteva in un milione di sterline in banconote inchiodate su uno spazio espositivo. Dopo aver tentato invano di esporre l'opera in alcune gallerie d'arte, i due musicisti decisero di bruciare il denaro in essa contenuto in segno di espressione artistica.\nDurante la notte del 23 agosto 1994, dopo essere giunti sull'isola di Jura, si fecero riprendere da una videocamera intenti a incenerire le banconote in una rimessa abbandonata. Nel 2005 compattarono le ceneri risultanti in un mattone e promossero il video del rogo trasmettendolo in varie citt\u00e0 inglesi, incitando inoltre i loro spettatori a dare ad esso un significato. Il 5 novembre dello stesso anno, il duo si promise di non fare pi\u00f9 menzione dell'iniziativa per un periodo di 23 anni. Tuttavia, Bill Drummond torn\u00f2 a parlarne in due diverse occasioni. Sebbene nel 2000 avesse dichiarato di non essersi pentito del gesto, egli ammise il contrario nel 2004: \nDescrizione.\nPer realizzare \"Watch the K Foundation Burn a Million Quid\" i due musicisti usarono esclusivamente banconote da cinquanta sterline raccolte in buste di plastica che bruciarono nel camino di una rimessa abbandonata. Gli unici testimoni del rogo oltre a Cauty e Drummond furono un collaboratore del gruppo noto come Gimpo, che riprese l'evento con una videocamera, e il giornalista Jim Reid, che descriver\u00e0 l'evento su \"The Observer\". L'economista Tim Harford ha descritto il filmato in questo modo: \nSignificato.\nI due artisti hanno attribuito un significato differente a \"Watch the K Foundation Burn a Million Quid\". Secondo Cauty, il gesto venne commesso per \u00abcontrollare il denaro, perch\u00e9 spesso \u00e8 lui quello che ti controlla\u00bb. Drummond, invece, ha dichiarato che \u00abuna risposta qualunque al perch\u00e9 abbiamo fatto questo gesto non sar\u00e0 mai abbastanza buona, quindi \u00e8 bene che siano le persone a interrogarsi sul suo significato.\u00bb\nGiudizi.\nIn un articolo scritto sul quotidiano \"The Times\" del 5 novembre del 1995, venne dichiarato, apprezzando l'artisticit\u00e0 dell'happening, che \u00abla K Foundation, pur non avendo avuto ragioni concrete per compiere un gesto simile, ha sicuramente fatto riflettere migliaia di persone sul potere del denaro e sulle responsabilit\u00e0 di chi lo possiede\u00bb. In un altro articolo dello stesso volume del \"Times\", il giornalista e musicista Robert Sandall sostenne che il video \u00e8 \u00abdivertente e piuttosto incisivo ma, per quanto sincero, non molto originale\u00bb perch\u00e9 \u00abi due musicisti si sarebbero limitati a ripercorrere la strada di altri artisti quali Yves Klein e Chris Burden\u00bb. Secondo \"The Guardian\" l'happening \u00e8 stato \u00abil pi\u00f9 grande gesto di esempio che sia stato fatto negli ultimi vent'anni del ventesimo secolo\u00bb. Durante una puntata del programma televisivo irlandese \"The Late Late Show\" diretto da Gay Byrne di cui furono ospiti, vennero accolti con ostilit\u00e0 dal pubblico. Quando fu chiesto loro se invece non avessero potuto devolvere il denaro per una buona causa, Drummond si arrabbi\u00f2:"}
{"id": "5322206", "revid": "287204", "url": "https://it.wikipedia.org/wiki?curid=5322206", "title": "300932 Kyslyuk", "text": "300932 Kyslyuk \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,7632303\u00a0UA e da un'eccentricit\u00e0 di 0,1811926, inclinata di 13,05523\u00b0 rispetto all'eclittica."}
{"id": "5322210", "revid": "287204", "url": "https://it.wikipedia.org/wiki?curid=5322210", "title": "318794 Uglia", "text": "318794 Uglia \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,7425984\u00a0UA e da un'eccentricit\u00e0 di 0,2518265, inclinata di 9,14942\u00b0 rispetto all'eclittica."}
{"id": "5322218", "revid": "287204", "url": "https://it.wikipedia.org/wiki?curid=5322218", "title": "278200 Olegpopov", "text": "278200 Olegpopov \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,0325578\u00a0UA e da un'eccentricit\u00e0 di 0,1359262, inclinata di 4,74374\u00b0 rispetto all'eclittica."}
{"id": "5322219", "revid": "1310927", "url": "https://it.wikipedia.org/wiki?curid=5322219", "title": "Levent G\u00fclen", "text": ""}
{"id": "5322229", "revid": "287204", "url": "https://it.wikipedia.org/wiki?curid=5322229", "title": "Sebastiano Filippi", "text": "Biografia.\nFiglio di Camillo Filippi, pittore manierista, con il fratello Cesare Filippi \u00e8 stato uno dei principali esponenti della scuola ferrarese del XVI secolo. \nTra le sue opere pi\u00f9 importanti l'affresco raffigurante il \"Giudizio Universale\", realizzato tra il 1577 e il 1581, nel catino absidale della cattedrale di Ferrara.\nUna sua tela ad olio (76x53 cm), \"Adorazione dei Pastori\", \u00e8 conservata nel Museo di Palazzo Ducale di Mantova.\nCol padre Camillo ed il fratello Cesare lavor\u00f2 a lungo, tra il 1555 ed il 1560, alle preziose tavole lignee che adornano il Camerino delle Duchesse, nel Palazzo Ducale della citt\u00e0 estense.\nCollabor\u00f2 anche con Leonardo Brescia."}
{"id": "5322230", "revid": "287204", "url": "https://it.wikipedia.org/wiki?curid=5322230", "title": "273987 Greggwade", "text": "273987 Greggwade \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,0673277\u00a0UA e da un'eccentricit\u00e0 di 0,1211133, inclinata di 7,22174\u00b0 rispetto all'eclittica."}
{"id": "5322232", "revid": "767487", "url": "https://it.wikipedia.org/wiki?curid=5322232", "title": "Adel Sedra", "text": "Carriera.\nNato in Egitto nel 1943, Sedra ha ricevuto il Bachelor's degree all'Universit\u00e0 del Cairo nel 1964 e il Master universitario (Master of Applied Science) e il Dottorato di ricerca all'Universit\u00e0 di Toronto rispettivamente nel 1968 e 1969. Tutti e tre i titoli conseguiti sono in ingegneria elettrica.\nSedra ha lavorato inizialmente alla facolt\u00e0 dell'Universit\u00e0 di Toronto nel 1969 ed \u00e8 diventato professore associato nel 1972 e professore ordinario nel 1978. \u00c8 stato presidente del consiglio di amministrazione del Dipartimento di Ingegneria Elettrica dal 1986 al 1993 ed \u00e8 stato rettore dal 1 luglio 1993 al 1 luglio 2002. Nei suoi nove anni da rettore Sedra ha condotto l'universit\u00e0 attraverso due dei maggiori cicli di pianificazione a lungo termine nel 1994 e nel 1998.\nIl 1 luglio 2003, Sedra \u00e8 diventatopreside della facolt\u00e0 di Ingegneria Elettrica dell'Universit\u00e0 di Waterloo e professore di Ingegneria Elettrica e Ingegneria Informatica. Nel 2004, ha avviato l'Universit\u00e0 di Waterloo all'Esercizio di Pianificazione di Ingegneria (Engineering Planning Exercise), VISION 2010.\nSpecialista in microelettronica, l'attivit\u00e0 di ricerca di Sedra si concentra sulle applicazioni nei sistemi di comunicazione e di strumentazione, e include la teoria e il progetto di circuiti. Sedra \u00e8 coautore di tre libri di testo, fra cui \"Circuiti per la Microelettronica\" (con K.C. Smith), ora alla sua settima edizione inglese (2014). Il testo \u00e8 pubblicato in dieci lingue (fra cui l'italiano) e ha pi\u00f9 di un milione di copie stampate, ed \u00e8 uno dei testi di microelettronica pi\u00f9 largamente usati.\nSedra ha pubblicato circa 150 articoli accademici, \u00e8 stato relatore di circa 65 studenti laureandi, e ha lavorato anche come consulente nell'industria e nel governo del Canada e degli Stati Uniti.\nSedra \u00e8 stato uno dei membri fondatori e un membro del consiglio di direzione dell'Information Technology Research Center, una delle organizzazioni di ricerca scientifica del governo canadese fondata dalla provincia dell'Ontario (ora Centre of Excellence for Communications and Information Technology). Dal 1990 al 1994, Sedra \u00e8 stato un membro del Scientific Assessment Panel for the Industry Research Program of Technology Ontario, ed \u00e8 attualmente membro del consiglio di ricerca del Canadian Institute for Advanced Research . Sedra ha lavorato come inviato dell'Oxford University Press dal 1995 al 2008 e sta attualmente scrivendo la Oxford Electrical and Computer Engineering Series. Pi\u00f9 recentemente, Sedra ha presieduto il comitato che si occupava della revisione dell'organizzazione dell'NSERC (Natural Sciences and Engineering Research Council of Canada).\nTitoli e riconoscimenti.\nSedra ha ricevuto numerose lauree onorarie, fra cui il titolo di dottore di legge (Doctor of Laws) dell'Universit\u00e0 di Toronto nel 2005 e di dottore di scienze (Doctor of Science) alla Queen's University nel 2003 e all'Universit\u00e0 McGill nel 2007.\nSedra \u00e8 stato eletto membro dell'Istituto di Ingegneria Elettrica ed Elettronica nel 1984, dell'Accademia Canadese di Ingegneria nel 1999, e la Royal Society of Canada nel 2003.\nSedra ha ricevuto anche numerosi riconoscimenti, fra cui il Frederick Emmons Terman Award dall'American Society for Engineering Education nel 1988, la IEEE Education Medal nel 1996, la IEEE Third Millennium Medal del 2000, la \"Engineering Medal for Excellence\" dalla Professional Engineers Ontario, la \"Engineering Alumni Association\" e la \"Outstanding Service Award to the Canadian Microelectronics Industry\" dall'Information Technology Association of Canada.\nNel 2002 \u00e8 stata creata la \"Adel S. Sedra Distinguished Graduate Award\" dall'Alumni Association dell'Universit\u00e0 di Toronto (UTAA) per onorare Sedra dei risultati ottenuti durante i suoi nove anni da vicepresidente e preside all'Universit\u00e0 di Toronto. Ogni anno a partire dal 2003, \u00e8 stato premiato \"per uno studente laureando che dimostra un'eccezionale leadership accademica ed extraaccademica\".\nNel 2014, \u00e8 stato eletto membro dell'Order of Ontario in riconoscimento del suo \"lavoro seminale che \u00e8 risultato in un enorme sviluppo in campi che vanno dalla tecnologia medica alle comunicazioni wireless\"."}
{"id": "5322233", "revid": "287204", "url": "https://it.wikipedia.org/wiki?curid=5322233", "title": "288478 Fahlman", "text": "288478 Fahlman \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,8025151\u00a0UA e da un'eccentricit\u00e0 di 0,1813314, inclinata di 7,35340\u00b0 rispetto all'eclittica."}
{"id": "5322235", "revid": "287204", "url": "https://it.wikipedia.org/wiki?curid=5322235", "title": "289314 Chisholm", "text": "289314 Chisholm \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 3,0716200\u00a0UA e da un'eccentricit\u00e0 di 0,0892622, inclinata di 12,38092\u00b0 rispetto all'eclittica."}
{"id": "5322238", "revid": "287204", "url": "https://it.wikipedia.org/wiki?curid=5322238", "title": "292051 Bohlender", "text": "292051 Bohlender \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,9824016\u00a0UA e da un'eccentricit\u00e0 di 0,1398272, inclinata di 11,87642\u00b0 rispetto all'eclittica."}
{"id": "5322240", "revid": "177744", "url": "https://it.wikipedia.org/wiki?curid=5322240", "title": "293878 Tapping", "text": "293878 Tapping \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,3562166\u00a0UA e da un'eccentricit\u00e0 di 0,1925930, inclinata di 3,62193\u00b0 rispetto all'eclittica."}
{"id": "5322242", "revid": "287204", "url": "https://it.wikipedia.org/wiki?curid=5322242", "title": "304233 Majaess", "text": "304233 Majaess \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,8638323\u00a0UA e da un'eccentricit\u00e0 di 0,0698747, inclinata di 12,62140\u00b0 rispetto all'eclittica."}
{"id": "5322244", "revid": "729019", "url": "https://it.wikipedia.org/wiki?curid=5322244", "title": "Yumi", "text": "Lo , anche , \u00e8 l'arco in uso presso le antiche popolazioni del Giappone. Caratteristiche tipiche dello \"yumi\" sono le dimensioni ragguardevoli (nella variante \"lunga\", l'arma supera abbondantemente i 2 metri di lunghezza), la forma asimmetrica (la parte superiore rispetto all'impugnatura \u00e8 pi\u00f9 lunga della parte inferiore) e la composizione in lamine di legno.\nLe utilizzate sono tradizionalmente ottenute dal bamb\u00f9.\nLo \"yumi\" pu\u00f2 essere di due tipologie:\nPer entrambe le tipologie dell'arma esiste una specifica arte marziale: il \"ky\u016bd\u014d\" per l'arco lungo e lo \"yabusame\" per il tiro da cavallo.\nStoria.\nFatta salva la diffusione in epoca preistorica nelle isole dell'Arcipelago giapponese di tipologie di arco primitive, lo sviluppo nel Sol Levante di una tipologia d'arco precipua data ai primi secoli dell'Era Cristiana. La prima attestazione artistica dell'esistenza dello \"yumi\" data infatti al Periodo Yayoi (500 a.C.-300 d.C.). Nel XII secolo l'uso dello \"yumi\" divenne un requisito fondamentale per i membri della classe guerriera dei samurai e l'insegnamento venne codificato per tramite della prima scuola nota di \"kyujutsu\" per l'uso del \"daiky\u016b\", la Henmi-ry\u016b cui fece poi seguito, dopo la Guerra Genpei (1180\u20131185) la codifica di una scuola specializzata nell'insegnamento del tiro con l'arco in sella, lo \"yabusame\", segnando cos\u00ec il solco di demarcazione tra l'arco lungo \"daiky\u016b\" della fanteria e l'arco corto \"hanky\u016b\" della cavalleria.\nCostruzione.\nDimensioni.\nLe dimensioni dello \"yumi\" sono parametrate all'altezza dell'arciere.\nCultura.\nL'importanza fondamentale dell'arco nella cultura del Giappone feudale (superiore anche a quella della spada) ne ha fatto uno degli strumenti simbolo della civilt\u00e0 nipponica. Ad oggi, in Giappone esistono tre \"Archi Sacri\" gelosamente custoditi: Azusa Yumi, Hama Yumi (utilizzato per rituali di purificazione sia buddisti sia scintoisti) e Shigehto Yumi."}
{"id": "5322245", "revid": "287204", "url": "https://it.wikipedia.org/wiki?curid=5322245", "title": "The Reason Why (singolo)", "text": ""}
{"id": "5322246", "revid": "287204", "url": "https://it.wikipedia.org/wiki?curid=5322246", "title": "308825 Siksika", "text": "308825 Siksika \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,7637500\u00a0UA e da un'eccentricit\u00e0 di 0,0907019, inclinata di 12,39862\u00b0 rispetto all'eclittica."}
{"id": "5322247", "revid": "1305772", "url": "https://it.wikipedia.org/wiki?curid=5322247", "title": "The Reason Why", "text": ""}
{"id": "5322248", "revid": "287204", "url": "https://it.wikipedia.org/wiki?curid=5322248", "title": "314988 Sireland", "text": "314988 Sireland \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 3,0486811\u00a0UA e da un'eccentricit\u00e0 di 0,0917366, inclinata di 9,88595\u00b0 rispetto all'eclittica."}
{"id": "5322250", "revid": "287204", "url": "https://it.wikipedia.org/wiki?curid=5322250", "title": "The Reason Why (album)", "text": ""}
{"id": "5322251", "revid": "287204", "url": "https://it.wikipedia.org/wiki?curid=5322251", "title": "315012 Hutchings", "text": "315012 Hutchings \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,9728343\u00a0UA e da un'eccentricit\u00e0 di 0,1128465, inclinata di 6,43935\u00b0 rispetto all'eclittica."}
{"id": "5322252", "revid": "1543377", "url": "https://it.wikipedia.org/wiki?curid=5322252", "title": "Under the Dog", "text": "Under the Dog (lett. \"Sotto il cane\") \u2014 sottotitolato \"Our Enemy Is the Light of Humanity\" (lett. \"Il nostro nemico \u00e8 la luce dell'umanit\u00e0\") \u2014 \u00e8 un progetto anime indipendente, prodotto dalla Kinema Citrus e diretto da Masahiro And\u014d, che \u00e8 stato pubblicato il 1\u00ba agosto 2016.\nTrama.\nAmbientata a Neo Tokyo nell'anno 2025, la storia mostra una realt\u00e0 condizionata da un grave attacco terroristico che cinque anni prima colp\u00ec i giochi di Tokyo 2020. In questo universo alternativo, gli studenti dotati di poteri speciali sono costretti a unirsi a un'unit\u00e0 anti-terroristica d'elite di propriet\u00e0 delle Nazioni Unite. Il loro compito \u00e8 affrontare altri individui dalle capacit\u00e0 sovrannaturali, ma in caso di fallimento, sia essi che le loro famiglie verranno uccisi tramite delle bombe installate nelle loro teste. Tra di questi vi \u00e8 anche Anthea Kallenberg, una ragazza svedese nell'unit\u00e0 di operazioni segrete, che cerca di scoprire chi \u00e8 veramente.\nProduzione.\n\"Under the Dog\" sar\u00e0 inizialmente composto da un unico episodio anime di ventiquattro minuti, a cui in seguito ne seguiranno altri. Finanziato tramite Kickstarter, entro il 7 settembre 2014 il budget accumulato ha raggiunto gli 878.028 dollari, contro i 580.000 minimi inizialmente richiesti. Il progetto \u00e8 stato concepito come una serie televisiva anime di due stagioni, ma i produttori hanno anche preso in considerazione di adattare la storia in un lungometraggio. Kinema Citrus \u00e8 lo studio responsabile dell'animazione, mentre la computer grafica 3D verr\u00e0 creata dalla Orange Co. Nello staff vi sono: Yukinori Kitajima come responsabile della sceneggiatura, Masahiro And\u014d come responsabile della direzione, Y\u016bsuke Kozaki come character e mecha designer, Keiichi Momose come direttore dell'audio, John Kurlander come tecnico di registrazione e missaggio, Kevin Penkin come compositore della colonna sonora e Jir\u014d Ishii come ideatore e autore del soggetto della storia.\nIl produttore originario del progetto, Hiroaki Yura, aveva affermato che la creativit\u00e0, nell'ambito della produzione anime, \u00e8 spesso limitata dalla tendenza dei comitati di produzione di non correre rischi, ecco perch\u00e9 egli sperava, con \"Under the Dog\", di ispirare altri produttori di anime a cercare finanziamenti indipendenti. Tuttavia a gennaio 2015, Yura e la Creative Intelligence Arts hanno abbandonato il progetto, lasciando la produzione dell'anime nelle mani di K\u014dji Morimoto e della Kinema Citrus. Il progetto \u00e8 stato approvato anche da Hideo Kojima e da Hiroshi Matsuyama (AD della CyberConnect2)."}
{"id": "5322258", "revid": "177744", "url": "https://it.wikipedia.org/wiki?curid=5322258", "title": "315186 Schade", "text": "315186 Schade \u00e8 un asteroide areosecante. Scoperto nel 2007, presenta un'orbita caratterizzata da un semiasse maggiore pari a 2,2487756\u00a0UA e da un'eccentricit\u00e0 di 0,2984278, inclinata di 6,58971\u00b0 rispetto all'eclittica."}
{"id": "5322268", "revid": "899609", "url": "https://it.wikipedia.org/wiki?curid=5322268", "title": "Gran Premio motociclistico dei Paesi Bassi", "text": ""}
{"id": "5322288", "revid": "899609", "url": "https://it.wikipedia.org/wiki?curid=5322288", "title": "Dutch Tourist Trophy", "text": ""}
{"id": "5322289", "revid": "899609", "url": "https://it.wikipedia.org/wiki?curid=5322289", "title": "Tourist Trophy van Assen", "text": ""}
{"id": "5322295", "revid": "287204", "url": "https://it.wikipedia.org/wiki?curid=5322295", "title": "322510 Heinrichgr\u00fcber", "text": "322510 Heinrichgr\u00fcber \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,5785660\u00a0UA e da un'eccentricit\u00e0 di 0,1957577, inclinata di 4,43753\u00b0 rispetto all'eclittica."}
{"id": "5322297", "revid": "409613", "url": "https://it.wikipedia.org/wiki?curid=5322297", "title": "Tomba di Bingia 'e Monti", "text": "La tomba di Bingia 'e Monti \u00e8 un sito archeologico prenuragico situato nel comune di Gonnostramatza, in provincia di Oristano\nDescrizione.\nLa tomba ha la particolarit\u00e0 di essere tipologicamente inquadrabile a met\u00e0 strada fra ipogeismo e megalitismo. \u00c8 costituita da un vano scavato nella roccia (ipogeismo) e da un'altra camera ai cui lati si trovano quattro grandi blocchi di pietra e altre piccole pietre e la cui copertura \u00e8 a piattabanda (tecnica megalitica).\nVenne utilizzata tra il calcolitico e la prima et\u00e0 del bronzo dalle genti della cultura di Monte Claro, del Vaso campaniforme e di Bonnanaro. Gli scavi hanno restituito, oltre a numerosi resti scheletrici, diversi oggetti tra cui un collier in oro, il pi\u00f9 antico manufatto di questo materiale mai rinvenuto in Sardegna.\nScavi.\nIl sito venne scoperto dall'archeologo E. Atzeni, professore dell'Universit\u00e0 di Cagliari, e fu scavato a partire dal 1991."}
{"id": "5322303", "revid": "287204", "url": "https://it.wikipedia.org/wiki?curid=5322303", "title": "322510 Heinrichgruber", "text": ""}
{"id": "5322306", "revid": "287204", "url": "https://it.wikipedia.org/wiki?curid=5322306", "title": "Pozzo sacro Sa Mitza de Nieddinu", "text": "Il pozzo sacro Sa Mitza de Nieddinu \u00e8 un monumento archeologico situato nel comune di Guspini lungo la strada SS126- Sud Orientale Sarda che collega Guspini con San Nicol\u00f2 d'Arcidano.\nDescrizione.\nIl sito \u00e8 risalente all'Et\u00e0 del Bronzo ed \u00e8 stato realizzato interamente con rocce basaltiche finemente lavorate. La struttura consta di una parete muraria quasi totalmente distrutta: \u00e8 visibile solo la base del pozzo in quanto risulta privo della copertura della Tholos (difficile da poter ipotizzare come tipologia) anche se la camera \u00e8 rimasta intatta.\nPossiamo contare 9 gradini che scendono verso il basso, fino a raggiungere l'acqua a circa due metri sotto terra.\nIl pozzo ha un perimetro di circa 18 metri e un'altezza massima di un metro e poco pi\u00f9. La sua apertura \u00e8 rivolta a Nord e l'acqua scorre perenne tutto l'anno.\nNei pressi del Pozzo sacro, a circa 1\u00a0km di distanza, si trova il Menhir Casa Cadeddu alto circa 1,60\u00a0m e costellato di coppelle."}
{"id": "5322312", "revid": "767487", "url": "https://it.wikipedia.org/wiki?curid=5322312", "title": "297409 M\u00e5llgan", "text": "297409 M\u00e5llgan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3941663\u00a0UA e da un'eccentricit\u00e0 di 0,2475345, inclinata di 1,17270\u00b0 rispetto all'eclittica.\nL'asteroide era stato inizialmente battezzato 297409 Honthyhanna per poi essere corretto nella denominazione attuale. L'eponimo venne poi attribuito all'asteroide 233893 Honthyhanna.\nInoltre l'eponimo \"M\u00e5llgan\" era stato inizialmente assegnato a 274810 Fed\u00e1ks\u00e1ri che ricevette poi l'attuale denominazione.\nL'asteroide \u00e8 dedicato all'omonimo amico immaginario di Alfons \u00c5berg, il protagonista di una serie di racconti per bambini dell'autrice svedese Gunilla Bergstr\u00f6m."}
{"id": "5322313", "revid": "287204", "url": "https://it.wikipedia.org/wiki?curid=5322313", "title": "297409 Mallgan", "text": ""}
{"id": "5322316", "revid": "586080", "url": "https://it.wikipedia.org/wiki?curid=5322316", "title": "Conclave del 1198", "text": " \nIl conclave del 1198 venne convocato a seguito del decesso di papa Celestino III. Ne usc\u00ec eletto il cardinale Lotario dei conti di Segni, che prese il nome di papa Innocenzo III. Al momento della morte di Celestino III, secondo la fonte di Alfonso Chacon, erano viventi 28 cardinali. Di questi solo 24 parteciparono all'elezione. Il decano del Sacro Collegio, il tedesco Konrad von Wittelsbach, si trovava in missione in Siria per conto di Celestino III, dove il 6 gennaio 1198 incoronava Leone re d'Armenia.\nSvolgimento.\nLo stesso giorno della morte di papa Celestino III i cardinali si riunirono nel Settizonio (o possibilmente nella vicina chiesa di Santa Lucia in Septisolio) in volontaria clausura. Per la prima volta, inoltre, si scelse il nuovo papa con una votazione (\"per scrutinium\"). Alcuni cardinali furono scelti come scrutatori, con la funzione di contare i voti, registrarli ed annunciare i risultati al Sacro Collegio.\nAl primo scrutinio il cardinale Giovanni di Salerno ricevette ben dieci voti, ma il cardinale afferm\u00f2 che non avrebbe accettato l'elezione a Sommo Pontefice. Al secondo scrutinio i cardinali fecero confluire i voti in favore del trentasettenne cardinale Lotario dei conti di Segni, diacono dei Santi Sergio e Bacco, che era anche il pi\u00f9 giovane dei cardinali. Lotario accett\u00f2 l'elezione e scelse il nome di Innocenzo: il nome pontificale non fu scelto dall'eletto, ma gli fu imposto da Graziano da Pisa, decano dei cardinali-diaconi, per eliminare e sostituire il ricordo dell'antipapa Innocenzo III, eletto nel 1179, e condannato all'esilio e internato nell'Abbazia di Cava dei Tirreni (Salerno) dal 1180 al 1183, data della sua morte. Si fece intronizzare il giorno del 37\u00ba compleanno. Fu il primo papa a utilizzare uno stemma personale, tradizione che si consolid\u00f2 arrivando fino ai giorni nostri."}
{"id": "5322319", "revid": "86599", "url": "https://it.wikipedia.org/wiki?curid=5322319", "title": "278447 Saviano", "text": "278447 Saviano \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,4528828\u00a0UA e da un'eccentricit\u00e0 di 0,0352415, inclinata di 10,22099\u00b0 rispetto all'eclittica.\nL'asteroide \u00e8 stato intitolato cos\u00ec in onore di Roberto Saviano."}
{"id": "5322320", "revid": "329581", "url": "https://it.wikipedia.org/wiki?curid=5322320", "title": "Elezione papale del 1198", "text": ""}
{"id": "5322322", "revid": "91792", "url": "https://it.wikipedia.org/wiki?curid=5322322", "title": "Chiesa di San Francesco di Paola (Polistena)", "text": "La chiesa di San Francesco di Paola \u00e8 un luogo di culto cattolico di Polistena. L'edificio ricade nel territorio della parrocchia di Maria Santissima del Rosario.\nStoria.\nEdificata nella ricostruzione della citt\u00e0 di Polistena, interessata dal terremoto della Calabria meridionale del 1783, la chiesa fu ultimata nel 1841 e presenta un'unica navata. \nNello spazio antistante la chiesa, nel 1836 e in piena fase di ricostruzione della chiesa, fu posizionata una croce litica risalente al 1739, testimonianza dell'antico convento dei Paolotti sopraccitato che prima del terremoto era situato in una zona del paese diversa da quella dove oggi si trova l'edificio sacro.\nIl canonico don Antonio Pascale cur\u00f2 la restaurazione della chiesa, ribenedetta e inaugurata da Mons.Vincenzo De Chiara (Vescovo di Mileto), il 14 aprile 1955. I restauri alla Facciata della chiesa su progetto dell'Architetto Ing. Luigi Giffone, con una qualificata e ben distinta Ditta Edilizia di Cittanova.\nDescrizione.\nLa facciata, che si sviluppa verticalmente, \u00e8 affiancata da due torri campanarie a base quadrata. Due nicchie ricavate ai lati del portale d'ingresso - sovrastato da una finestra che funge anche da punto di luce per l'interno - ospitano due statue in terracotta che raffigurano sant'Antonio da Padova e san Francesco d'Assisi, eseguite dallo scultore Fortunato Morani nato il 1828.\nAll'interno, l'altare maggiore \u00e8 di probabili origini settecentesche e custodisce una statua dello stesso periodo e di ignoto autore di San Francesco di Paola. Un'altra statua dell'Ottocento, attribuita invece a Francesco Morani nato il 1804, \u00e8 riposta in un grande stipo in noce e viene portata in processione la seconda domenica dopo Pasqua per l'omonima festa. L'altare \u00e8 sovrastato da una tela dipinta da Ugo Borgese nella seconda met\u00e0 del Novecento, che raffigura San Francesco in barca mentre attraversa lo stretto di Messina. Sono custodite nella chiesa ulteriori statue lignee devozionali, tra le quali la Madonna del Carmelo, la riproduzione della grotta della Madonna di Lourdes e santa Fara (queste ultime due statue sono poste sui loro rispettivi altari laterali del transetto). Vi \u00e8 poi vicino all'ingresso una tela ottocentesca dipinta da R. P. Seraphini Torquato, nella quale \u00e8 rappresentata la Deposizione. Si conserva una lapide con iscrizioni (1730) gi\u00e0 appartenuta al Convento dei Paolotti operante a Polistena fino al 1866, ed infine la chiesa \u00e8 stata arricchita alla fine degli anni '50 del Novecento di un pulpito in marmo, decorato da Michelangelo Parlato.\nGli stucchi, eseguiti dai Morani nel 1855, furono danneggiati da infiltrazioni d'acqua e furono copiati dagli stessi stucchi esistenti, sostituiti poi negli anni cinquanta del Novecento da Salvatore Angilletta nel corso di un radicale restauro."}
{"id": "5322330", "revid": "124309094", "url": "https://it.wikipedia.org/wiki?curid=5322330", "title": "NKD (azienda)", "text": "NKD \u00e8 una catena di negozi di abbigliamento e tessili casalinghi con punti vendita, in totale circa 2000, in Germania, Austria, Italia, Svizzera, Slovenia, Polonia e Croazia.\nStoria.\nL'azienda fu fondata nel 1962 da Burkard Hellbach (che \u00e8 rimasto alla guida dell'azienda fino al 2001) a Essen, con il nome \"NK Discount\"; nel 1976 fu aperta la sede di Bindlach, in Alta Franconia, dove ha tuttora il suo quartier generale, che \u00e8 stato rinnovato nel 2013.\nNel 1995 l'azienda ha varcato per la prima volta i confini della Germania, acquisendo i 100 punti vendita dell'austriaca Herz TPS.\nNove anni pi\u00f9 tardi anche i punti vendita austriaci, nel frattempo cresciuti fino a 230, assunsero l'insegna NKD. Nello stesso anno furono raggiunti i mille punti vendita.\nNel 2006 fu aperto il primo negozio in Italia, nel 2008 in Slovenia, nel 2009 in Svizzera, nel 2010 in Croazia e nel 2011 in Polonia.\nDal novembre 2013 l'azienda, in difficolt\u00e0 economiche, \u00e8 stata acquisita dal fondo di investimento OpCapita, che l'ha comprata dalla Daun &amp; Cie (che a sua volta possedeva NKD dal 2003), per 20 milioni di euro."}
{"id": "5322334", "revid": "1452073", "url": "https://it.wikipedia.org/wiki?curid=5322334", "title": "Grado R\u00f8mer", "text": "La scala termometrica R\u00f8mer (o Roemer) \u00e8 una scala di temperatura che prende il nome dall'astronomo danese Ole Christensen R\u00f8mer che l'ha proposta nel 1701. Le temperature espresse in questa scala vengono indicate come \u00b0R\u00f8.\nTale scala oggi non \u00e8 pi\u00f9 in uso.\nStoria.\nLa scala fu proposta nel 1701, lo stesso anno della pubblicazione della scala Newton e, come essa, era una scala di tipo calibrato.\nR\u00f8mer part\u00ec per la formulazione di tale scala dagli studi compiuti da Galileo Galilei sul termoscopio tenendo in considerazione anche gli effetti della pressione atmosferica. R\u00f8mer realizz\u00f2 un termometro (termoscopio dotato di scala calibrata) inserendo all'interno di un tubo di vetro sigillato e non sottoposto a pressione esterna una miscela di alcol e acqua sotto forma di vino. \nIn questa scala, il punto fisso corrispondente a zero gradi \u00e8 quello corrispondente al punto di congelamento della salamoia. All'altro punto fisso, il punto di ebollizione dell'acqua, fu invece assegnato il valore di 60 gradi. In base a questi punti fissi, secondo la scala R\u00f8mer il punto di congelamento dell'acqua corrisponde a 7,5 gradi \u00b0R\u00f8. Da questo si evince inoltre che un grado R\u00f8mer corrisponde a 40/21 di gradi Celsius, ossia 1\u00a0\u00b0R\u00f8 = 1,9048\u00a0\u00b0C.\nGli studi di R\u00f8mer porteranno nel 1724 alla formulazione della scala Fahrenheit, come testimoniato dalla corrispondenza dello stesso Daniel Gabriel Fahrenheit, che moltiplic\u00f2 per 4 ogni grado R\u00f8mer (per evitare temperature frazionarie) e defin\u00ec in modo diverso i due punti fissi di riferimento."}
{"id": "5322336", "revid": "132266", "url": "https://it.wikipedia.org/wiki?curid=5322336", "title": "Libro verde (Mu'ammar Gheddafi)", "text": ""}
{"id": "5322338", "revid": "287204", "url": "https://it.wikipedia.org/wiki?curid=5322338", "title": "286693 Kodaitis", "text": "286693 Kodaitis \u00e8 un asteroide della fascia principale. Scoperto nel 2002, presenta un'orbita caratterizzata da un semiasse maggiore pari a 3,1635733\u00a0UA e da un'eccentricit\u00e0 di 0,2316214, inclinata di 16,13933\u00b0 rispetto all'eclittica."}
{"id": "5322340", "revid": "86599", "url": "https://it.wikipedia.org/wiki?curid=5322340", "title": "289021 Juzeliunas", "text": "289021 Juzeliunas \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 3,1554965\u00a0UA e da un'eccentricit\u00e0 di 0,1028857, inclinata di 9,50012\u00b0 rispetto all'eclittica.\nL'asteroide \u00e8 dedicato al compositore lituano Julius Juzeliunas e al fisico lituano Gediminas Juzeliunas, padre e figlio."}
{"id": "5322343", "revid": "287204", "url": "https://it.wikipedia.org/wiki?curid=5322343", "title": "296968 Ignatianum", "text": "296968 Ignatianum \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 2,6437946\u00a0UA e da un'eccentricit\u00e0 di 0,1480971, inclinata di 5,15028\u00b0 rispetto all'eclittica."}
{"id": "5322346", "revid": "287204", "url": "https://it.wikipedia.org/wiki?curid=5322346", "title": "303710 Velpeau", "text": "303710 Velpeau \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 3,1210500\u00a0UA e da un'eccentricit\u00e0 di 0,0688966, inclinata di 5,71404\u00b0 rispetto all'eclittica."}
{"id": "5322349", "revid": "132266", "url": "https://it.wikipedia.org/wiki?curid=5322349", "title": "Museo della Jam\u0101h\u012briyya", "text": ""}
{"id": "5322351", "revid": "287204", "url": "https://it.wikipedia.org/wiki?curid=5322351", "title": "315174 Sellek", "text": "315174 Sellek \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,1688364\u00a0UA e da un'eccentricit\u00e0 di 0,2239262, inclinata di 15,99490\u00b0 rispetto all'eclittica."}
{"id": "5322352", "revid": "436907", "url": "https://it.wikipedia.org/wiki?curid=5322352", "title": "Grande amore", "text": "Grande amore \u00e8 un singolo del gruppo musicale italiano Il Volo, pubblicato il 12 febbraio 2015 come primo estratto dal secondo EP \"Sanremo grande amore\".\nIl brano ha vinto il Festival di Sanremo 2015.\nDescrizione.\nOrigini.\nUnico inedito presente nell'EP, il brano \u00e8 stato composto nel 2003 dal cantante Francesco Boccia e da Ciro \"Tommy\" Esposito de Il Giardino dei Semplici, con l'idea di farla interpretare da voci liriche. \u00c8 cos\u00ec stata proposta dallo stesso Boccia alle selezioni del Festival di Sanremo 2005, venendo scartata in quanto ritenuta \"troppo vecchia\".\nAccantonata per altri dieci anni \u00e8 nuovamente vagliata per la sezione \"Nuove Proposte\" del Festival di Sanremo 2015 e destinata ad essere interpretata, questa volta, dal duo Operapop, composto da Francesca Carli ed Enrico Giovagnoli. Gli Operapop sono per\u00f2 esclusi dalla partecipazione al festival in quanto uno dei componenti, Enrico, ha gi\u00e0 superato 36 anni. Anche Orietta Berti, a cui \u00e8 offerta la possibilit\u00e0 di cantarla e che gradisce molto la canzone, rifiuta perch\u00e9 non disponibile a partecipare alla gara canora.\nCarlo Conti, direttore artistico nonch\u00e9 conduttore dell'edizione del 2015, dopo aver valutato il brano, consiglia all'editore Pasquale Mammaro, gi\u00e0 manager degli Operapop, di assegnarla al trio de Il Volo che non \u00e8 riuscito a convincerlo con le proprie proposte musicali; nonostante lo scetticismo il produttore Michele Torpedine accetta finalmente il suggerimento di Conti. La canzone, gi\u00e0 impostata per non essere ulteriormente ritoccata, subisce per\u00f2 piccole modifiche volute dai giovani cantanti de Il Volo. Difatti le parole \"regina dei giorni miei\" diventano \"respiro dei giorni miei\" e anche \"sotto al tuo portone\" si trasforma in \"senza pi\u00f9 timore\". Ci\u00f2 accade perch\u00e9 il testo della versione originale, che allude alle serenate cantate alle ragazze dagli innamorati napoletani, provoca disagio ai cantanti che per questo si giustificano attribuendogli un vecchio stile che non sarebbe propriamente conforme alla loro giovane et\u00e0.\nIl testo, secondo quanto rivelato dagli stessi autori, non \u00e8 ispirato da una persona specifica ma tratta di una storia sempre valida come pu\u00f2 essere una dichiarazione d'amore.\nSanremo 2015.\nIl brano \u00e8 stato portato al debutto da Il Volo in occasione della loro partecipazione alla seconda serata del Festival di Sanremo 2015. Con la serata del 14 febbraio il gruppo termina l'avventura sanremese al primo posto, seguito da Nek con il brano \"Fatti avanti amore\" e da Malika Ayane con \"Adesso e qui (nostalgico presente)\". Riguardo alla vittoria, il gruppo ha affermato: \nDopo la vittoria al Festival, il brano \u00e8 stato presentato all'Eurovision Song Contest tenutosi a Vienna, classificandosi al terzo posto e vincendo il premio della stampa Marcel Bezen\u00e7on.\nVideo musicale.\nIl video ufficiale del brano \u00e8 stato pubblicato sul canale Vevo di YouTube dedicato a Il Volo in data 12 febbraio 2015. Il video del singolo, che raggiunge in circa una settimana la cifra record di pi\u00f9 di cinque milioni di visualizzazioni, \u00e8 diretto dal regista Mauro Russo e vede come protagonisti i tre cantanti del trio, ciascuno con una propria storia ispirata ad un film famoso: \"Spider-Man\" per Gianluca Ginoble, \"Ghost - Fantasma\" per Ignazio Boschetto e \"Ritorno al futuro\" per Piero Barone.\nSuccesso commerciale.\n\"Grande amore\" ha debuttato direttamente in prima posizione nella Top Singoli, mantenendo tale posizione per due settimane e venendo certificato doppio disco di platino dalla FIMI per le oltre 100.000 copie vendute.\nAlla terza settimana in classifica, il brano \u00e8 sceso alla terza posizione, venendo superato da \"Take Me to Church\" di Hozier e da \"Love Me like You Do\" di Ellie Goulding."}
{"id": "5322355", "revid": "177744", "url": "https://it.wikipedia.org/wiki?curid=5322355", "title": "322574 Werckmeister", "text": "322574 Werckmeister \u00e8 un asteroide areosecante. Scoperto nel 1990, presenta un'orbita caratterizzata da un semiasse maggiore pari a 2,5528018\u00a0UA e da un'eccentricit\u00e0 di 0,3773647, inclinata di 6,68343\u00b0 rispetto all'eclittica."}
{"id": "5322361", "revid": "86599", "url": "https://it.wikipedia.org/wiki?curid=5322361", "title": "314082 Dryope", "text": "314082 Dryope \u00e8 un asteroide Apollo, classificato come oggetto potenzialmente pericoloso. Scoperto nel 2005, presenta un'orbita caratterizzata da un semiasse maggiore pari a 2,2383570\u00a0UA e da un'eccentricit\u00e0 di 0,5746891, inclinata di 16,14060\u00b0 rispetto all'eclittica.\nL'asteroide \u00e8 dedicato a Driope, principessa trasformata in ninfa nella mitologia greca."}
{"id": "5322362", "revid": "253269", "url": "https://it.wikipedia.org/wiki?curid=5322362", "title": "Tim McIntire", "text": ""}
{"id": "5322363", "revid": "287204", "url": "https://it.wikipedia.org/wiki?curid=5322363", "title": "National Hockey League 1978-1979", "text": "La stagione 1978-1979 \u00e8 stata la 62\u00aa edizione della National Hockey League. La stagione regolare inizi\u00f2 l'11 ottobre 1978 e si concluse l'8 aprile 1979, mentre i playoff della Stanley Cup terminarono il 10 maggio 1979. Per la prima volta dal 1966 non fu organizzato l'NHL All-Star Game, sostituito dalla Challenge Cup giocata presso il Madison Square Garden di New York fra l'All-Star Team della NHL e la nazionale dell'. I Montreal Canadiens sconfissero i New York Rangers nella finale di Stanley Cup per 4-1, conquistando il quarto titolo consecutivo, il ventiduesimo nella storia della franchigia canadese.\nPer la prima volta dalla stagione 1941-1942 vi fu una riduzione del numero delle franchigie iscritte alla National Hockey League dopo lo scioglimento dei Brooklyn Americans. Per paura che entrambe le squadre potessero sciogliersi la lega approv\u00f2 nel 1978 la fusione dei Cleveland Barons, afflitti da una serie di problemi finanziari, con la squadra dei Minnesota North Stars riducendo cos\u00ec il numero di squadre a diciassette. La formazione dopo la fusione mantenne la denominazione Minnesota North Stars, tuttavia prese il posto dei Barons nella Adams Division.\nLa riduzione fu temporanea, infatti proseguivano le negoziazioni fra la lega e la World Hockey Association per poter acquisire alcune fra le sue formazioni, le quattro che si unirono alla NHL nella stagione successiva. Questa fu l'ultima stagione prima di quella 2005-2006 nella quale i St. Louis Blues mancarono l'accesso ai playoff.\nPre-season.\nNHL Amateur Draft.\nL'Amateur Draft si tenne il 15 giugno 1978 presso il Queen Elizabeth Hotel di Montr\u00e9al, in Qu\u00e9bec. I Minnesota North Stars nominarono come prima scelta assoluta il centro canadese Bobby Smith. Altri giocatori rilevanti all'esordio in NHL furono Ryan Walter, Wayne Babych, Behn Wilson e Willie Huber.\nStagione regolare.\nClassifiche.\nPrince of Wales Conference.\nAdams Division\nNorris Division\nClarence Campbell Conference.\nPatrick Division\nSmythe Division\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 12 squadre del campionato si sono qualificate per i playoff. I New York Islanders ottennero il miglior record della lega con 116 punti.\nTabellone playoff.\nNel turno preliminare le formazioni che non hanno vinto le rispettive division si affrontano al meglio delle tre gare per accedere ai quarti di finale. Le quattro formazioni qualificate affrontano nei quarti di finale le vincitrici delle division in una serie al meglio delle sette sfide seguendo il formato 2-2-1-1-1. Al termine del primo e del secondo turno gli accoppiamenti sono ristabiliti in base alla posizione ottenuta in stagione regolare, con la squadra migliore accoppiata con quella peggiore. Anche nei turni successivi si gioca al meglio delle sette sfide con il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nStanley Cup.\nLa finale della Stanley Cup 1979 \u00e8 stata una serie al meglio delle sette gare che ha determinato il campione della National Hockey League per la stagione 1978-79. I Montreal Canadiens hanno sconfitto i New York Rangers in cinque partite e si sono aggiudicati la quarta Stanley Cup consecutiva, la ventiduesima della loro storia.\nPremi NHL.\nNHL All-Star Team.\nFirst All-Star Team\nSecond All-Star Team"}
{"id": "5322374", "revid": "716642", "url": "https://it.wikipedia.org/wiki?curid=5322374", "title": "Daisuke Sat\u014d (calciatore)", "text": "Biografia.\nNasce il 20 settembre 1994 da madre filippina e padre giapponese.\nCaratteristiche tecniche.\nTerzino sinistro di spinta, all'occorrenza pu\u00f2 ricoprire anche i ruoli di esterno alto oppure ala.\nCarriera.\nClub.\nAgli inizi della sua carriera ha fatto parte delle giovanili dell'Urawa Red Diamonds.\nNel 2014 si trasferisce al Global Football Club, dove viene impiegato come attaccante.\nIl 13 luglio 2016 passa al club rumeno del , divenendo il primo filippino a giocare in Liga I. Compie il suo debutto il 16 settembre seguente, nella sconfitta per 3-1 contro la .\nNazionale.\nDal 2014 gioca con la nazionale filippina, dove gioca prevalentemente come terzino sinistro."}
{"id": "5322387", "revid": "729019", "url": "https://it.wikipedia.org/wiki?curid=5322387", "title": "Stazione di Portacomaro", "text": "La stazione di Portacomaro \u00e8 una fermata ferroviaria posta sulla Castagnole-Asti-Mortara che fino al 2010 serviva il centro abitato di Portacomaro.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nSul finire del Novecento la stazione, privata del binario d'incrocio, venne trasformata in fermata.\nPassata in gestione nel 2001 a Rete Ferroviaria Italiana, il 6 settembre 2010 il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara."}
{"id": "5322392", "revid": "13102", "url": "https://it.wikipedia.org/wiki?curid=5322392", "title": "Vincenzo Giustiniani", "text": ""}
{"id": "5322393", "revid": "124634969", "url": "https://it.wikipedia.org/wiki?curid=5322393", "title": "Boing (Francia)", "text": "Boing \u00e8 un canale televisivo tematico francese di propriet\u00e0 della Warner Bros.\nStoria.\nIl 3 aprile 2010 \u00e8 stato lanciato un blocco di programmazione denominato \"Boing\" su Gulli (rete televisiva francese). Trasmetteva cartoni animati da Cartoon Network ogni mercoled\u00ec, sabato e domenica fino al 2011.\nBoing \u00e8 stato lanciato come canale TV da Turner Broadcasting System in Francia l'8 aprile 2010 alle 17:00 sul canale 131 di Orange TV e sul canale 111 di Free.\nIl canale ripropone vecchi programmi Cartoon Network come \"Le Superchicche\", \"Juniper Lee\", \"Il laboratorio di Dexter\", \"Leone il cane fifone\", ecc.\nBoing arriva il 18 agosto 2011 su Numericable e il 15 settembre 2011 su CanalSat. Prima era trasmesso solo su operatori ADSL. In occasione Boing adotta un nuovo logo il 10 settembre e trasmette nuovi programmi.\nIl canale ha trasmesso Cartoonito, un blocco di programmazione per bambini in et\u00e0 prescolare, dal 5 settembre 2011 al 5 luglio 2013.\nDall'autunno 2014, quello che \u00e8 il terzo logo di Boing inizia ad apparire nei manifesti, con lo slogan \"La t\u00e9l\u00e9 100% r\u00e9cr\u00e9\" (\"TV ricreativa al 100%\"). Col tempo appare sempre di pi\u00f9 (sul sito web, jingles...) e il 4 maggio 2015 il canale passa al formato 16:9 e adotta definitivamente il nuovo logo, che si differenzia dal precedente per essere pi\u00f9 lucido e senza slogan. Da quel giorno \"Bo\" e \"Bobo\" diventano le uniche mascotte del canale, mentre tutte le altre scompaiono. La sua programmazione viene aggiornata, sostituendo la serie dei primi anni zero con le serie pi\u00f9 recenti.\nL'11 maggio 2016 vengono aggiornati nuovamente logo e grafiche, adattandosi al restyling effettuato in nella sua versione italiana il 7 marzo e in Spagna il 29 marzo. Inoltre ritornano parte delle vecchie mascotte ma con un nuovo look.\nDa settembre 2019, il palinsesto di Boing viene modificato e adatto alle famiglie, con due film trasmessi ogni giorno.\nIl 5 aprile 2021 rinnova logo e grafica, uniformandosi alla versione italiana e spagnola."}
{"id": "5322395", "revid": "124002357", "url": "https://it.wikipedia.org/wiki?curid=5322395", "title": "Joan Clarke", "text": "Giovinezza e vita personale.\nJoan nacque a West Norwood, Londra. Era la figlia minore di Dorothy Fulford e del reverendo William Kemp Lowther Clarke. Ella fu nota soprattutto per il suo lavoro di crittoanalista a Bletchley Park durante la Seconda guerra mondiale, nel progetto top secret per la decodifica della macchina cifratrice tedesca Enigma: per questo ruolo le vennero assegnati numerosi riconoscimenti, tra cui l'ordine dell'Impero Britannico (MBE), conferitole nel 1947. Inoltre, ebbe numerosi hobby e passioni: gli scacchi, la botanica, e lavorare a maglia.\nAveva altri tre fratelli e una sorella, ed \u00e8 morta a Headington, Oxfordshire.\nEducazione.\nJoan Clarke frequent\u00f2 la \"Dulwich High School for Girls\" nel sud di Londra e vinse una borsa di studio per frequentare il Newnham College, Cambridge dove si laure\u00f2 con lode in matematica. Le fu tuttavia negata la laurea magistrale, poich\u00e9 la politica di Cambridge prevedeva che potesse essere conferita ai soli uomini. Tale politica fu abbandonata soltanto nel 1948.\nLavoro a Bletchley Park.\nNel giugno del 1940, la Clarke fu ammessa dal suo vecchio supervisore accademico, Gordon Welchman, alla Scuola di codici e cifrari del governo (GC&amp;CS).\nLavor\u00f2 a Bletchley Park nella sezione nota come \"Baracca 8\" e divenne rapidamente una degli impiegati al Banburismo, un processo crittoanalitico basato sulla probabilit\u00e0 delle combinazioni del cifrario inventato da Alan Turing per ridurre il tempo che la Bomba impiegava a capire le impostazioni giornaliere di Enigma. Hugh Alexander, direttore della Baracca 8 dal 1943 al 1944, la descrisse come \"una tra i migliori Banburisti della sezione\". Alexander stesso venne descritto come il migliore dei Banburisti: lui e Irving John Good consideravano il processo in s\u00e9 pi\u00f9 come un passatempo intellettuale che come un lavoro. Lo descrissero come \"non abbastanza facile da essere banale, ma non abbastanza difficile per causare un esaurimento nervoso\".\nDivenne vicedirettrice della Baracca 8 nel 1944. Il lavoro di decrittazione durante la guerra fu quasi interamente svolto da uomini. La Clarke veniva pagata meno di loro e si sent\u00ec ostacolata nella carriera a causa del suo sesso.\nRelazione con Alan Turing.\nLa Clarke e il suo collega crittoanalista Alan Turing divennero buoni amici a Bletchley Park. Turing organizzava i loro turni in modo da lavorarci insieme, e passavano spesso il tempo libero in compagnia. Nella primavera del 1941, Turing le chiese di sposarlo e la present\u00f2 alla sua famiglia. Dopo aver confessato la propria omosessualit\u00e0 alla fidanzata, che si dice non rimase per niente turbata dalla rivelazione, Turing decise comunque di non sposarla e sciolse il fidanzamento nell'estate del 1941.\nNonostante i cambiamenti della loro relazione, la Clarke e Turing furono intimi amici sin da subito e tale amicizia perdur\u00f2 per anni, fino alla morte di Turing. I due condividevano molti hobby e avevano una personalit\u00e0 simile.\nDopo la guerra.\nDopo la guerra, la Clarke lavor\u00f2 per il GCHQ, dove incontr\u00f2 il luogotenente John Kenneth Ronald Murray, un ufficiale dell'esercito in pensione che aveva servito in India. Si sposarono il 26 luglio 1952 alla Cattedrale di Chichester. Poco dopo il loro matrimonio, John Murray si ritiro dal GCHQ per problemi di salute e i due si trasferirono a Crail in Scozia. Tornarono a lavorare al GCHQ nel 1962 dove la Clarke rimase sino al 1977, quando all'et\u00e0 di 60 anni and\u00f2 in pensione.\nL'interesse per la numismatica.\nClarke fu una numismatica di talento. Ha fissato la sequenza per la complessa serie dell'unicorno d'oro e delle pesanti monete dette \"groat\", in circolazione in Scozia durante i regni di Giacomo III e Giacomo IV di Scozia. Nel 1986, la sua ricerca fu riconosciuta dalla British Numismatic Society e le fu attribuita la medaglia d'oro \"Sanford Saltus\". Il numero 405 della rivista \"Numismatic Circular\" descrive la sua pubblicazione sull'argomento come \"magistrale\".\nUltimi anni e morte.\nDopo la morte del marito nel 1986, la Clarke si trasfer\u00ec a Headington, nell'Oxfordshire, dove continu\u00f2 le sue ricerche numismatiche. Durante gli anni Ottanta, assist\u00e9 Sir Harry Hinsley nella stesura dell'appendice del terzo volume, parte seconda della pubblicazione \"Intelligence britannica nella seconda guerra mondiale\", del progetto \"Storia della seconda guerra mondiale\", che racconta i contributi della Gran Bretagna nel conflitto. Ha anche aiutato gli storici studiosi della crittoanalisi durante la seconda guerra mondiale a Bletchley Park. I suoi risultati in questo campo non sono per\u00f2 completamente noti a causa del segreto sull'attivit\u00e0 dei crittoanalisti.\nMor\u00ec il 4 settembre 1996 nella sua casa a Headington.\nApparizioni in adattamenti cinematografici.\nKeira Knightley recita nel ruolo di Joan Clarke nel film \"The Imitation Game\" del 2014, Benedict Cumberbatch compare nel ruolo di Alan Turing. Inagh Payne, nipote ancora vivente di Turing, descrive Joan Clarke come 'piuttosto ordinaria' e pensa che la Knightley non sia l'attrice pi\u00f9 adatta a ricoprire quel ruolo. Il biografo di Turing, Andrew Hodges, critica il copione per \"aver insistito sulla relazione tra Turing e la Clarke facendola sembrare molto pi\u00f9 di quello che era\".\nComunque, un articolo del giornalista della BBC Joe Miller afferma che in questo modo la storia di Joan Clarke \u00e8 stata celebrata. Il regista del film, Morten Tyldum, afferma che viene mostrato come Joan Clarke abbia avuto successo nel suo campo nonostante lavorasse in un'epoca in cui \"l'intelligenza nelle donne non era molto apprezzata\"."}
{"id": "5322402", "revid": "1869172", "url": "https://it.wikipedia.org/wiki?curid=5322402", "title": "One Offs... Remixes &amp; B-Sides (Bonobo)", "text": "One Offs... Remixes &amp; B-Sides \u00e8 una compilation pubblicata nel 2002 dal musicista britannico Bonobo. Include pezzi rari, inediti ed alcuni remix di tracce dal primo album dell'artista \"Animal Magic\". L'album \u00e8 stato pubblicato dall'etichetta Tru Thoughts.\nTracce.\nLe tracce 4, 6, 7, 10, ed 11 sono scritte e suonate da Bonobo."}
{"id": "5322403", "revid": "436907", "url": "https://it.wikipedia.org/wiki?curid=5322403", "title": "Sanremo grande amore", "text": "Sanremo grande amore \u00e8 il terzo EP del gruppo musicale italiano Il Volo, pubblicato il 17 febbraio 2015 dalla Sony Music.\nDescrizione.\nL'EP contiene sei reinterpretazioni di alcuni brani significativi del Festival di Sanremo con l'aggiunta dell'inedito \"Grande amore\", pubblicato come singolo il 12 febbraio e vincitore del Festival di Sanremo 2015.\nIl 12 maggio 2015, l'EP \u00e8 stato ripubblicato con l'aggiunta di un DVD, quest'ultimo denominato \"Italia grande amore\" e che documenta l'esperienza del gruppo al Festival di Sanremo e il relativo dietro le quinte."}
{"id": "5322405", "revid": "37401", "url": "https://it.wikipedia.org/wiki?curid=5322405", "title": "Scio (isola)", "text": ""}
{"id": "5322406", "revid": "588403", "url": "https://it.wikipedia.org/wiki?curid=5322406", "title": "A Profesionalna Futbolna Grupa 2014-2015", "text": "L'A Profesionalna Futbolna Grupa 2014-2015 \u00e8 stata la 91\u00aa edizione della massima serie del campionato di calcio bulgaro. La stagione \u00e8 iniziata il 19 luglio 2014 ed \u00e8 terminata il 31 maggio 2015. Seguendo la stagione precedente, il campionato \u00e8 stato diviso in due fasi: la stagione regolare, durante la quale ogni squadra disputa 22 partite, ed i Playoff, con le squadre divise in due gruppi da 6; le prime sei classificate si affrontano per aggiudicarsi il titolo, le ultime sei per evitare la retrocessione in B PFG.\nIl Ludogorets si confermato campione della Bulgaria per il quarto anno consecutivo, vincendo il campionato con due giornate di anticipo alla 30\u00aa giornata. Dopo un solo anno in massima divisione il Marek Dupnica e l'Haskovo \u00e8 stato retrocesso in B PFG.\nStagione.\nNovit\u00e0.\nIl campionato \u00e8 stato portato da quattordici a dodici squadre, con la retrocessione di quattro squadre dalla prima divisione, e la promozione di due squadre dalla seconda. Nella stagione precedente sono retrocesse in B PFG 2014-2015 il \u010cern. Burgas, il Neftochimic Burgas, il Pirin Goce Del\u010dev e il Ljubimec 2007, mentre sono state promosse il Marek Dupnica, campione della B PFG 2013-2014, e l'Haskovo, secondo classificato in B PFG 2013-2014.\nFormula.\nLe squadre si affrontano nella stagione regolare due volte, per un totale di 22 partite.\nLe prime sei squadre si affrontano due volte, per un totale di 10 partite per squadra. La prima classificata, oltre alla vittoria del campionato, si qualifica al secondo turno dei preliminari della Champions League 2015-2016; la seconda e la terza classificata affrontano il primo turno preliminare dell'Europa League 2015-2016.\nAnche le ultime sei squadre si affrontano due volte, per un totale di 10 partite per squadra, e le ultime due classificate retrocedono in B PFG.\nStagione regolare.\nClassifica finale.\nLegenda:\nNote:\nPoule scudetto.\nLe squadre mantengono i punti conquistati nella stagione regolare.\nClassifica finale.\nLegenda:\nNote:\nPoule retrocessione.\nLe squadre mantengono i punti conquistati nella stagione regolare.\nClassifica finale.\nLegenda:\nNote:"}
{"id": "5322415", "revid": "367445", "url": "https://it.wikipedia.org/wiki?curid=5322415", "title": "Scala R\u00f8mer", "text": ""}
{"id": "5322427", "revid": "112125666", "url": "https://it.wikipedia.org/wiki?curid=5322427", "title": "Perdas Longas", "text": "Le Perdas Longas (\"pietre lunghe\") sono due menhir situati in territorio di Guspini, all'interno di un terreno agricolo nei pressi della zona industriale.\nI menhir sono riconducibili alla cultura di Ozieri (3200-2800 a.C.) e rappresentano la Dea Madre e il Dio Toro, simboli caratteristici di altri monumenti preistorici sardi come le domus de janas e le tombe dei giganti dove venivano raffigurati specialmente sotto forma di protome taurina. \nNel tempo hanno mantenuto la loro posizione originaria e la loro funzione di monumenti votivi.\nDescrizione.\nIl menhir pi\u00f9 alto (2 metri e 60 centimetri) \u00e8 chiamato in sardo \"Sa Sennoredda\" (\"la signorina\") e rappresenta la Dea Madre. Rispetto all'altro risulta tozzo ma ha curve pi\u00f9 dolci e arrotondate compresa la sua sommit\u00e0. La pietra, ricavata da una masso di granito rosa, \u00e8 caratterizzata da alcune coppelle scolpite in pi\u00f9 facce.\nIl secondo menhir, dell'altezza di 1 metro e 80, rappresenta il Dio Toro; ha forma pi\u00f9 slanciata del primo e con l'estremit\u00e0 superiore pi\u00f9 appuntita. Anch'esso in pietra di granito rosa, risulta in posizione piuttosto inclinata.\nLeggende.\nLegata a questi due monumenti esiste una leggenda secondo cui \"Sa Sennoredda\" e il suo compagno sarebbero due amanti sorpresi nel tentativo di fuggire per realizzare il loro sogno d'amore proibito."}
{"id": "5322438", "revid": "37401", "url": "https://it.wikipedia.org/wiki?curid=5322438", "title": "Famiglia Giustiniani", "text": ""}
{"id": "5322440", "revid": "277947", "url": "https://it.wikipedia.org/wiki?curid=5322440", "title": "Joseph Gegenbach", "text": "Biografia.\nVenuto in giovane et\u00e0 a Parigi dalla natia Alsazia, si dedic\u00f2 soprattutto alla produzione di mobili di piccole dimensioni: tavole, mobili per rinfreschi, cofani, leggii per musica, realizzati per lo pi\u00f9 in mogano."}
{"id": "5322442", "revid": "123233653", "url": "https://it.wikipedia.org/wiki?curid=5322442", "title": "Panzano (Monfalcone)", "text": "Panzano (\"Pans\u00e0n\" in dialetto bisiaco) \u00e8 un rione della citt\u00e0 di Monfalcone, nato negli anni venti come villaggio operaio a servizio del cantiere navale.\nFin dagli inizi e oggi ancora, il villaggio di Panzano \u00e8 un nucleo abitativo quanto pi\u00f9 autonomo e indipendente dal centro della citt\u00e0 di Monfalcone.\nLa storia del villaggio operaio.\nIl quartiere residenziale di Panzano, nasce attorno all'inizio del Novecento per ospitare i lavoratori del cantiere navale, aperto dai fratelli Cosulich nel 1908.\nProprio nel 1908 viene presentata al Comune di Monfalcone la richiesta di costruire un alloggio da destinare agli operai (quello che sar\u00e0 l'albergo operai). Nello stesso anno nascono le prime abitazioni, ma senza un vero progetto di villaggio.\nNel 1913 si costituisce l'Associazione Edile di Utilit\u00e0 Pubblica che formula una prima ipotesi di villaggio operaio e realizza un vero e proprio progetto per la costruzione del quartiere, in collaborazione con l'ingegner Dante Fornasir. Inframmezzata dal progredire del primo conflitto mondiale, l'espansione urbanistica \u00e8 continuata a singhiozzo sino agli anni venti, quando, tra il 1922 e il 1925, sono stati presentanti dei progetti pi\u00f9 completi dei precedenti. L'edificazione del villaggio ha avuto un boom fino agli anni trenta, nonostante l'inaugurazione vera e propria del quartiere sia avvenuta nel 1927. \nIl progetto finale prevedeva la realizzazione di una zona di residenza per gli operai, per gli impiegati, per i dirigenti e di tutta una serie di servizi e di strutture dedite allo svago.\nIl progetto non previde la costruzione di un luogo di culto, data la presenza dell'antico santuario della Beata Vergine Marcelliana.\nA servizio dell'abitato e del cantiere navale, ben prima dell'inizio dei lavori del quartiere operaio, fu previsto anche l'escavo di un canale che raggiungesse comodamente gli assi viari cittadini, oltre che fungere da canale di irrigazione: nascevano in questo periodo il canale \"de' Dottori\" (1905) e il canale navigabile \"Eugenio Valentinis\" (1908), naturale prosecuzione di collegamento al mare del canale de' Dottori.\nStruttura e servizi.\nIl villaggio di Panzano, alla fine del suo processo di sviluppo ed edificazione, si componeva delle seguenti unit\u00e0 abitative:\nPer quanto riguarda i servizi dedicati alla vita e allo svago dei residenti, tra le realizzazioni principali si ricordano:\nIl rione oggi.\nPanzano, oggi, \u00e8 uno dei 5 rioni della citt\u00e0 di Monfalcone.\nIl rione \u00e8 stato oggetto di un attento e scrupoloso restauro durato decine di anni, che ha provveduto a ripristinare progressivamente le strutture e i servizi offerti dal progetto originale.\nAttualmente, molte delle ville per gli operai, in particolare quelle di via Callisto Cosulich, sono state completamente restaurate e mantengono la propria funzione abitativa. Stesso discorso vale anche per le ville dei dirigenti, che hanno anche mantenuto le proprie particolari architetture.\nGli alberghi sono stati entrambi restaurati e ripristinati: nel dettaglio, l'albergo impiegati \u00e8 stato completamente restaurato nel 2009 e oggi ricopre nuovamente la funzione alberghiera per la quale era stato creato; l'albergo operai, invece, \u00e8 stato oggetto di restauro un paio di anni dopo e oggi ospita, al pianterreno il Museo della Cantieristica, mentre ai piani superiori \u00e8 presente una struttura alberghiera e vi saranno trasferiti degli uffici del cantiere navale di Fincantieri.\nAnche gran parte dei servizi e degli svaghi offerti sono tuttora esistenti: il campo sportivo \u00e8 stato restaurato e ricopre ancora oggi la sua originaria funzione; l'area delle botteghe di via Pisani \u00e8 stata anch'essa recuperata ed \u00e8 ancora dedicata alle botteghe e al commercio come un tempo.\nPer quanto riguarda la fattoria, questa non esiste pi\u00f9; mentre la torre dell'acquedotto, sebbene in disuso, resta uno dei simboli del quartiere.\nIn generale, nonostante sia stato completamente recuperato, il quartiere operaio di Panzano tuttoggi non pullula di attrattive o di aree commerciali, ma \u00e8 ancora a distanza di un secolo la \"citt\u00e0 nella citt\u00e0\" a servizio del cantiere navale, costituendo uno dei migliori esempi al mondo di company town.\nLa baia di Panzano.\nIl nome di Panzano si pu\u00f2 trovare anche sulle carte geografiche del luogo. Infatti, nel golfo di Trieste ha luogo la baia di Panzano, che corrisponde all'area marina attorno Monfalcone che ha come limiti Punta Sdobba e Duino-Aurisina. \u00c8 curioso notare che la baia non \u00e8 intitolata alla citt\u00e0 di Monfalcone bens\u00ec al rione, probabilmente anche in onore del cantiere navale."}
{"id": "5322443", "revid": "15756", "url": "https://it.wikipedia.org/wiki?curid=5322443", "title": "Menhir Genna Prunas", "text": "Il menhir di Genna Prunas \u00e8 un monumento preistorico situato nel comune di Guspini, lungo la SS126 all'altezza del chilometro 99, in un terreno agricolo presso casa Usai.\nDescrizione.\nIl menhir \u00e8 datato alla cultura di Ozieri (IV millennio a.C.) e rappresenta la Dea Madre.\nRaggiunge un'altezza max di circa 1,70 metri e presenta una forma abbastanza tozza alla base con una larghezza di 60\u00a0cm per poi assumere nell'estremit\u00e0 una forma molto pi\u00f9 arrotondata.\nRispetto agli altri menhir ha la peculiarit\u00e0 di essere interessato dalla presenza di trenta coppelle realizzate sulla superficie basaltica, che ricoprono i quattro lati del monumento."}
{"id": "5322447", "revid": "991694", "url": "https://it.wikipedia.org/wiki?curid=5322447", "title": "A PFG 2014-2015", "text": ""}
{"id": "5322448", "revid": "123748345", "url": "https://it.wikipedia.org/wiki?curid=5322448", "title": "Star Ocean", "text": " \u00e8 una serie videogiochi di ruolo d'azione sviluppati dalla casa giapponese tri-Ace e pubblicata dalla Square Enix (originariamente Enix).\nCreazione e influenze.\nGli sviluppatori della tri-Ace hanno creato la serie \"Star Ocean\" con un'impostazione prettamente fantascientifica. Sono ben visibili richiami a \"Star Trek\", citato spesso come una delle maggiori influenze per le scenografie del videogioco. Mentre nel primo videogioco \"Star Ocean\" era presente una maggior quantit\u00e0 di elementi fantasy per far appello ad un maggior pubblico, con i capitoli successivi ci si sposta verso atmosfere molto pi\u00f9 orientate al sci-fi, arrivando fino a ', descritto dal suo produttore Yoshinori Yamagishi come la \"visione definitiva\" della tri-Ace dell'\"intero universo di \"Star Ocean\"\". Il lungo lasso di tempo intercorso tra ' e \"Till the End of Time\", in termini di in-universe chronology, pu\u00f2 essere esplicata dalla scelta della serie di enfatizzare l'aspetto della scenografia del mondo immaginario piuttosto che focalizzarsi su i suoi personaggi.\nManga e anime.\nEsiste una serie manga incompleta creata da Mayumi Azuma basata su \"Star Ocean: The Second Story\", che \u00e8 diventata una serie anime intitolata \"Star Ocean EX\", anche questa mai completata. L'anime consiste in 26 episodi che ripercorrono gli eventi contenuti nel primo disco del secondo capitolo pubblicato per la PlayStation. Per completare le serie incolse del manga e dell'anime, furono pubblicati in Giappone cinque \"Drama-CD\", utilizzando gli stessi doppiatori della serie anime."}
{"id": "5322450", "revid": "103529016", "url": "https://it.wikipedia.org/wiki?curid=5322450", "title": "Continental-Hochhaus", "text": "Il Continental-Hochhaus (letteralmente: \"grattacielo Continental\") \u00e8 un complesso edilizio per uffici nella citt\u00e0 di Hannover.\nStoria.\nIl complesso fu costruito dal 1952 al 1953 su progetto di Ernst Zinsser e Werner Dierschke come sede della societ\u00e0 Continental.\nAl momento della costruzione era l'edificio pi\u00f9 alto fra quelli costruiti nella Germania Federale nel dopoguerra; esso contribu\u00ec a disegnare una nuova immagine urbana per la citt\u00e0 di Hannover, anche grazie alla sua posizione urbanistica dominante, lungo il nuovo asse di penetrazione del Bremer Damm.\nNel 1995 l'edificio venne restaurato con la ripulitura delle facciate; oggi gli spazi ospitano uffici e dipartimenti dell'Universit\u00e0 di Hannover.\nCaratteristiche.\nIl complesso consta di due edifici di diversa altezza, disposti a baionetta e collegati da un corpo basso trasversale: lungo il filo stradale si trova un'ala di cinque piani, e arretrato l'edificio alto, di quindici piani.\nLa struttura portante \u00e8 in parte in calcestruzzo armato e in parte in acciaio; le facciate, disegnate secondo uno schema ortogonale rispondente al gusto dell'epoca, sono rivestite in pietra naturale e artificiale, e in piastrelle di ceramica."}
{"id": "5322452", "revid": "1305772", "url": "https://it.wikipedia.org/wiki?curid=5322452", "title": "Maccarone", "text": ""}
{"id": "5322493", "revid": "991694", "url": "https://it.wikipedia.org/wiki?curid=5322493", "title": "Scala termometrica R\u00f8mer", "text": ""}
{"id": "5322495", "revid": "991694", "url": "https://it.wikipedia.org/wiki?curid=5322495", "title": "\u00b0R\u00f8", "text": ""}
{"id": "5322498", "revid": "991694", "url": "https://it.wikipedia.org/wiki?curid=5322498", "title": "Gradi R\u00f8mer", "text": ""}
{"id": "5322499", "revid": "991694", "url": "https://it.wikipedia.org/wiki?curid=5322499", "title": "Gradi Roemer", "text": ""}
{"id": "5322500", "revid": "991694", "url": "https://it.wikipedia.org/wiki?curid=5322500", "title": "Scala termometrica Roemer", "text": ""}
{"id": "5322501", "revid": "538762", "url": "https://it.wikipedia.org/wiki?curid=5322501", "title": "Coppa del mondo lead di arrampicata", "text": ""}
{"id": "5322519", "revid": "599013", "url": "https://it.wikipedia.org/wiki?curid=5322519", "title": "Johann Andr\u00e9 Forfang", "text": "Biografia.\nIn Coppa del Mondo ha esordito il 20 dicembre 2014 a Engelberg (12\u00b0), ha ottenuto il primo podio il 15 febbraio 2015 a Vikersund (3\u00b0) e la prima vittoria il 22 febbraio 2016 a Kuopio.\nHa esordito ai Campionati mondiali in occasione della rassegna iridata di Falun 2015 (non classificato nel trampolino normale, 18\u00ba nel trampolino lungo). L'anno successivo ha preso parte ai Mondiali di volo di Tauplitz 2016, vincendo la medaglia di bronzo nella gara a squadre e classificandosi 4\u00ba nell'individuale; l'anno dopo, ai Mondiali di Lahti 2017, ha vinto la medaglia d'argento nella gare a squadre dal trampolino lungo e si \u00e8 classificato 7\u00ba nel trampolino normale e 12\u00ba nel trampolino lungo.\nAi Mondiali di volo di Oberstdorf 2018 ha vinto la medaglia d'oro nella gara a squadre ed \u00e8 stato 8\u00ba nella gara individuale e ai successivi XXIII Giochi olimpici invernali di , suo esordio olimpico, ha vinto la medaglia d'oro nella gara a squadre, quella d'argento nel trampolino normale e si \u00e8 classificato 5\u00ba nel trampolino lungo. L'anno successivo ai Mondiali di Seefeld in Tirol \u00e8 stato 45\u00ba nel trampolino normale, 7\u00ba nel trampolino lungo e 5\u00ba nella gara a squadre. Ai Mondiali di volo di Planica 2020 ha vinto la medaglia d'oro nella gara a squadre e si \u00e8 classificato 22\u00ba nella gara individuale, mentre ai Mondiali di Oberstdorf 2021 si \u00e8 classificato 13\u00ba nel trampolino lungo e 6\u00ba nella gara a squadre."}
{"id": "5322530", "revid": "765341", "url": "https://it.wikipedia.org/wiki?curid=5322530", "title": "Assemblea dei sindaci", "text": "L'assemblea dei sindaci nell'ordinamento italiano \u00e8 uno degli organi delle province insieme al consiglio provinciale e al presidente della provincia, ai sensi della legge 7 aprile 2014 n. 56 (\u201c\"Disposizioni sulle citt\u00e0 metropolitane, sulle province, sulle unioni e fusioni di comuni\"\u201d) in vigore dall'8 aprile 2014.\nComposizione.\nL'assemblea dei sindaci \u00e8 costituita dai sindaci dei comuni appartenenti alla provincia. \u00c8 presieduta e convocata dal presidente della provincia.\nFunzioni.\nL'assemblea dei sindaci adotta o respinge lo statuto proposto dal consiglio provinciale e le sue successive modificazioni con i voti che rappresentino almeno un terzo dei comuni compresi nella provincia e la maggioranza della popolazione complessivamente residente. Ha poteri propositivi, consultivi e di controllo secondo quanto disposto dallo statuto."}
{"id": "5322533", "revid": "831312", "url": "https://it.wikipedia.org/wiki?curid=5322533", "title": "Rub\u00e9n Fern\u00e1ndez And\u00fajar", "text": "Carriera.\n2013-2016: I primi anni.\nRub\u00e9n Fern\u00e1ndez passa professionista nel 2013 con la Caja Rural vincendo (con la maglia della selezione spagnola) una tappa e la classifica finale del Tour de l'Avenir.\nDopo aver ottenuto qualche \"top ten\" in brevi corse a tappe minori nel biennio 2014/15, inizia a raccogliere risultati importanti nel 2016. Prima si piazza 6\u00ba nella classifica finale (e secondo tra i giovani) al Tour Down Under. Poi ripete lo stesso piazzamento finale sia al Tour de Pologne che alla Vuelta a Burgos.\nPrende il via alla Vuelta a Espa\u00f1a, suo secondo grande giro della carriera, per fare esperienza e supportare il compagno Nairo Quintana. Dopo essere arrivato secondo, assieme ai compagni della Movistar, nella cronosquadre di apertura, sorprende tutti sul breve arrivo in salita posto al termine della terza tappa. Inizialmente tiene un gran ritmo in favore dei capitani Quintana e Valverde. Poi, nel finale, scatta da solo andando a cogliere il secondo posto di giornata alle spalle di Alexandre Geniez. Questo gli permette, seppure per un solo giorno, di vestire la maglia rossa di capoclassifica. Nelle tappe successive continua ad aiutare il proprio capitano, contribuendo alla sua vittoria finale, e concludendo la corsa al 33\u00ba posto."}
{"id": "5322535", "revid": "767487", "url": "https://it.wikipedia.org/wiki?curid=5322535", "title": "Takachiho (incrociatore)", "text": "Il Takachiho fu un incrociatore protetto della Marina imperiale giapponese, seconda e ultima unit\u00e0 della classe Naniwa, entrato in servizio nel 1885; attivo durante la prima guerra sino-giapponese e la guerra russo-giapponese, and\u00f2 perduto durante la prima guerra mondiale il 17 ottobre 1914 dopo essere stato silurato dalla torpediniera tedesca \"S-90\" nell'ambito degli eventi dell'assedio di Tsingtao.\nStoria.\nCome il gemello \"Naniwa\", l'incrociatore fu ordinato dal governo del Giappone ai cantieri navali britannici della Armstrong Whitworth di Newcastle upon Tyne come versione migliorata del precedente \"Izumi\"; l'unit\u00e0 fu impostata il 27 marzo 1884 e varata il 16 maggio 1885 con il nome di in onore dell'omonima cittadina giapponese, localit\u00e0 importante per la mitologia locale. Completato l'allestimento il 1\u00ba dicembre 1885, l'incrociatore arriv\u00f2 a Yokohama all'inizio del luglio 1886 appena una settimana dopo l'arrivo del gemello \"Naniwa\" a Tokyo.\nNel 1893 il \"Naniwa\" e il \"Takachiho\" compirono due viaggi a Honolulu nelle Hawaii per fornire protezione ai cittadini giapponesi e rappresentare gli interessi del governo nipponico durante gli eventi del rovesciamento del Regno delle Hawaii da parte degli Stati Uniti d'America. A partire dall'agosto 1894 l'incrociatore fu impegnato negli eventi della prima guerra sino-giapponese, partecipando alla battaglia del fiume Yalu contro la flotta del Pei-yang come parte di uno \"squadrone volante\" comprendente anche gli incrociatori \"Naniwa\", \"Yoshino\" e \"Akitsushima\" e contribuendo all'affondamento degli incrociatori cinesi \"King Yuen\", \"Zhiyuan\" e \"Chih Yuen\"; il \"Takachiho\" fu poi impiegato in azioni pattugliamento nel Mare di Bohai e al largo di Port Arthur. Conclusa la guerra, l'incrociatore partecip\u00f2 alla soppressione dell'effimera Repubblica di Taiwan nel 1895, durante la quale bombard\u00f2 i forti cinesi di Keelung il 3 giugno 1895.\nIl 21 marzo 1898 il \"Takachiho\" fu riclassificato come incrociatore di 2\u00aa classe, e tra il 1900 e il 1901 il suo armamento principale di cannoni Krupp fu rimpiazzato da cannoni britannici QF 6 in/40 per aumentarne la stabilit\u00e0 e per ragioni di standardizzazione con le altre unit\u00e0 della marina nipponica. Nel 1901 l'incrociatore partecip\u00f2 alla repressione della rivolta dei Boxer, coprendo lo sbarco di reparti di fanteria di marina giapponesi a Tientsin nel nord della Cina.\nDurante la guerra russo-giapponese del 1904-1905, il \"Takachiho\" prese parte alla battaglia della baia di Chemulpo il 9 febbraio 1904, mentre il 10 marzo seguente fu assegnato al blocco della base russa di Port Arthur; in giugno fu inviato nel mar del Giappone per contrastare le sortite in mare della squadra di incrociatori russi di base a Vladivostok come parte della 2\u00aa Flotta del vice ammiraglio Kamimura Hikonoj\u014d, partecipando il 14 agosto alla vittoria giapponese nella battaglia del Mare del Giappone durante la quale contribu\u00ec ad affondare l'incrociatore russo \"Rurik\". Il \"Takachiho\" fu inoltre presente alla decisiva battaglia di Tsushima il 27-28 maggio 1905.\nPer via della sua obsolescenza, il \"Takachiho\" fu ridesignato il 28 agosto 1912 come nave da difesa costiera e poi convertito in posamine e nave scuola; uno dei suoi cannoni da 152 mm fu rimosso per poter ospitare un deposito per 200 mine. Dopo la dichiarazione di guerra del Giappone alla Germania nell'agosto del 1914, il \"Takachiho\" fu assegnato alla forza navale anglo-giapponese impegnata nel blocco della colonia tedesca di Tsingtao sulla costa della Cina settentrionale; il 17 ottobre seguente la nave fu sorpresa dalla torpediniera tedesca \"S-90\" circa 10 miglia nautiche a sud-est della baia di Jiaozhou e colpita da un unico siluro: il \"Takachiho\" affond\u00f2 rapidamente nella posizione 35\u00b055\u2032N 120\u00b024\u2032E con la morte di 271 membri dell'equipaggio (tra cui il comandante, capitano Ito Sukeyasu). L'affondamento dell'ex incrociatore rappresent\u00f2 la singola pi\u00f9 ampia perdita di vite umane riportata dal Giappone nel corso della prima guerra mondiale."}
{"id": "5322537", "revid": "767487", "url": "https://it.wikipedia.org/wiki?curid=5322537", "title": "The End of the Tour - Un viaggio con David Foster Wallace", "text": "The End of the Tour - Un viaggio con David Foster Wallace (\"The End of the Tour\") \u00e8 un film del 2015 diretto da James Ponsoldt, basato sul libro del giornalista David Lipsky \"Come diventare se stessi\".\nTrama.\nNell'inverno del 1996 il giornalista David Lipsky della rivista \"Rolling Stone\" chiede e ottiene di essere inviato a scrivere un profilo sullo scrittore David Foster Wallace, la \u201crockstar della letteratura americana\u201d, che \u00e8 quasi alla fine del tour promozionale del suo libro intitolato \"Infinite Jest\", che sta riscuotendo un successo enorme, diventando il caso letterario del decennio. Nei cinque giorni successivi i due uomini, che non si conoscono, si imbarcano in un viaggio in cui scopriranno che ognuno di loro sta cercando di capire quale posto occupare nella propria vita.\nPromozione.\n\u00c8 stato presentato in anteprima al Sundance Film Festival 2015.\nIn Italia \u00e8 stato presentato in Selezione Ufficiale alla Festa del Cinema di Roma 2015.\nDistribuzione.\nNegli Stati Uniti il film \u00e8 uscito il 31 luglio 2015, distribuito dalla A24 Films. \nIn Italia l'uscita \u00e8 uscito l'11 febbraio 2016, con distribuzione Adler Entertainment.\nAccoglienza.\nIl film ha ricevuto recensioni molto positive, con un punteggio del 91% \"Certified Fresh\" su Rotten Tomatoes, con una valutazione media di 8,2 su 10. Il film ha anche un punteggio di 82 su 100 basato su 35 recensioni su Metacritic.\nNella sua recensione per il \"New York Daily News\", Joe Neumaier ha premiato il film con cinque stelle su cinque, definendolo \"uno dei migliori film dell'anno\", mentre la giornalista Ann Hornaday del \"Washington Post\" ha dato alla pellicola quattro stelle su quattro, definendolo \"una conversazione di cinque giorni che vorresti non finisse mai\"."}
{"id": "5322538", "revid": "1602064", "url": "https://it.wikipedia.org/wiki?curid=5322538", "title": "Je suis comme une fen\u00eatre", "text": "Je suis comme une fen\u00eatre \u00e8 un singolo della cantante italiana Grazia Di Michele e dell'attore italiano Mauro Coruzzi, pubblicato nel 2015.\nDescrizione.\nIl singolo \u00e8 una versione in francese del brano \"Io sono una finestra\", cantato sempre da Grazia Di Michele e Mauro Coruzzi, che l'avevano gi\u00e0 cantato in italiano al Festival di Sanremo 2015, dove si \u00e8 classificato al 16\u00ba posto, e, in questa versione, \u00e8 contenuto sia nell'album \"Il mio blu\" di Grazia Di Michele che nella compilation \"Super Sanremo 2015\"\nLa versione in francese presenta un testo riadattato da Catherine Spaak. L'idea della cover \u00e8 nata all'indomani degli attentati di Parigi del 13 novembre 2015. I ricavati della vendita del singolo sono stati destinati all'associazione Emergency."}
{"id": "5322539", "revid": "1924342", "url": "https://it.wikipedia.org/wiki?curid=5322539", "title": "Love Me like You Do", "text": "Love Me like You Do \u00e8 un singolo della cantante britannica Ellie Goulding, pubblicato il 7 gennaio 2015 come secondo estratto dalla colonna sonora del film Cinquanta sfumature di grigio \"\".\nDescrizione.\nLa canzone \u00e8 stata scritta da Max Martin, Tove Lo, Savan Kotecha, Ilya Salmanzadeh e Ali Payami e prodotta dallo stesso Max Martin.\nSulla copertina del singolo si staglia il viso della protagonista del film, Anastasia Steele, in uno scatto dal naso fino al collo con al centro le labbra arricciate strette in un morso.\nNel film \"Cinquanta sfumature di grigio\" viene utilizzata una versione differente del brano.\nVideo musicale.\nIl videoclip si apre con il primo piano di un pavimento su cui \u00e8 proiettata l'ombra del lungo tronco di un candeliere su cui si profila la sagoma in controluce dell'artista, prima di essere avvolta dalla luce che proviene dalle vetrate del grande portone su cui si affaccia il corridoio che sta percorrendo, e penetra all'interno dell'arco della galleria. Esso giganteggia sopra di lei per poi aprirsi su un immenso salone sormontato da una cupola, dal cui centro pende un lungo lampadario su cui si apre una grande scalinata, affiancata da statue in marmo, per poi diramarsi in altre due gradinate su cui scorre un tappeto rosso direzionato verso un ballatoio. La telecamera vira quindi nel camerino di Christian Grey (protagonista del film), dove contro una parete illuminata sono appese le stampelle su cui pendono le sue giacche e camicie. Viene inquadrato di spalle a torso nudo mentre avvolge il braccio in una camicia bianca e aprendo un cassetto ricco di cravatte se ne avvolge una intorno al collo. Inoltre nel video vengono mostrate alcune scene del film.\nIl 29 febbraio 2016 il video raggiunge il traguardo di un miliardo di visualizzazioni su YouTube.\nAccoglienza.\nIl brano ha ricevuto l'elogio generale dei critici musicali. Samantha Grossman della rivista \"Time\" ha definito il brano \"bollente\" e l'ha considerato \"un significativo slancio alla colonna sonora di \"Cinquanta sfumature di grigio\"\". Ryan Reed del \"Rolling Stone\" \u00e8 stato del parere che \"i risultati [del brano] sono grandiosi, considerando la materia sensuale del film\". Jim Farber dal \"Daily News\" ha scritto che \"con la sua voce da bambina smarrita, la Goulding suona dolce\".\nSuccesso commerciale.\nLa canzone ha raggiunto la prima posizione della classifica ufficiale inglese. In pi\u00f9 il brano \u00e8 stato in vetta alla classifica dei singoli pi\u00f9 venduti su iTunes in 33 paesi. In Italia ha ricevuto cinque dischi di platino nel 2017.\n\"Love Me like You Do\" ha esordito in vetta alla Official Singles Chart vendendo 172.368 copie nella prima settimana e divenendo il singolo venduto pi\u00f9 velocemente del 2015. In Regno Unito \u00e8 diventato il brano pi\u00f9 ascoltato in streaming in una sola settimana con 2.58 milioni di stream, aggiudicandosi il titolo di singolo con maggior stream in una sola settimana in modo tale da primeggiare su \"Uptown Funk\" di Mark Ronson. Il singolo ha esordito alla numero otto nella classifica australiana e ha raggiunto il primo posto nella quarta settimana."}
{"id": "5322540", "revid": "104458", "url": "https://it.wikipedia.org/wiki?curid=5322540", "title": "Sven Grossegger", "text": "Biografia.\nBiathlon.\nIn Coppa del Mondo ha esordito il 12 dicembre 2008 a Hochfilzen (57\u00ba) e ha ottenuto il primo podio il 15 febbraio 2015 a Oslo Holmenkollen (3\u00ba).\nHa esordito ai Campionati mondiali a Kontiolahti 2015 (29\u00ba nell'individuale, 5\u00ba nella staffetta, 5\u00ba nella staffetta mista).\nSci di fondo.\nGrossegger ha preso parte anche ad alcune competizioni minori di sci di fondo e ha vinto alcune medaglie ai campionati nazionali, ma non ha mai esordito in Coppa del Mondo n\u00e9 preso parte a rassegne olimpiche o iridate."}
