{"id": "5370302", "revid": "729019", "url": "https://it.wikipedia.org/wiki?curid=5370302", "title": "Berthier (fucile)", "text": "Con il nome Berthier si identifica comunemente una famiglia di carabine e fucili a otturatore girevole-scorrevole utilizzati dall'esercito francese dagli anni novanta dell'Ottocento alla Seconda guerra mondiale. Dopo la Grande guerra, le carabine a 5 colpi rimasero in dotazione alla Legione straniera francese ed alle truppe coloniali, inclusi gli \"spahis\" marocchini. Alcune unit\u00e0 antisommossa, come le \"Compagnie r\u00e9publicaine de s\u00e9curit\u00e9\" (CRS), utilizzarono le carabine fino agli anni sessanta. L'arma fu ideata da un ingegnere delle ferrovie algerine, \u00c9mile Berthier, e il primo modello ad essere adottato (14 marzo 1890) fu una carabina corta per truppe a cavallo. La documentazione francese indica le manifatture nazionali francesi produssero, con l'assistenza non indifferente delle industrie civili, oltre 2.000.000 di armi appartenenti alla famiglia Berthier.\nStoria.\nGenesi dell'arma.\nNel 1887 il \"Comit\u00e9 de l'Artillerie\", presieduto da generale de Galliffet, decise di sperimentare una versione carabina del fucile d'ordinanza Lebel Mle 1886 che rispettasse i seguenti requisiti: stessa munizione da 8 \u00d7 50 mm R Lebel, caricatore interno da 5 o pi\u00f9 colpi e un peso totale non superiore ai 3,6\u00a0kg. Quest'arma avrebbe dovuto sostituire le varie carabine derivate dall'ormai obsoleto Gras Mle 1874, ancora in dotazione a cavalleria, artiglieria e gendarmeria anche dopo l'introduzione del Lebel, considerato ormai troppo pesante e lento da ricaricare a dorso di cavallo. Il prototipo approntato dall\"'Ecole Normale de Tir\" non risult\u00f2 soddisfacente, in quanto l'accorciamento del Lebel portava inevitabilmente ad una riduzione del caricatore, trattandosi quest'ultimo di un tubo situato proprio sotto la canna all'interno della calciatura\".\"\nIl 10 giugno 1887 l'ingegnere meccanico \u00c9mile Berthier, all'epoca dipendente de \"Bureau des Chemins de Fer Alg\u00e9riens\", propose al \"Comit\u00e9 de l'Artillerie\" ed alla \"Section Technique de l'Armement\" (STA) la sua idea di trasformare il fucile Lebel in un'arma basata sul sistema di caricamente tramite clip en-bloc Mannlicher. Una modifica cos\u00ec radicale dell'impostazione del Lebel non fu accolta con gradimento dalla commissioni che per\u00f2 alla fine si piegarono e permisero a Berthier di realizzare un fucile da testare l'anno successivo.\nI due prototipi furono assemblati nel 1888 dallo \"Atelier de Construction de Puteaux\" (APX), e presero i nomi provvisori di Berthier-Boitier N\u00b01 (spesso noto anche come Lee-Mannlicher-Berthier) e Berthier-Boitier N\u00b01/bis. Testati a dicembre dello stesso anno (dopo la risoluzione di alcuni problemi minori) le armi si dimostrarono nettamente superiori al Lebel tanto in affidabilit\u00e0 quanto in cadenza di tiro, impressionando molto positivamente le commissioni tecniche della \"Arm\u00e9e\". L'ingegnere ottenne cos\u00ec un altro anno di tempo per raffinare il progetto e risolvere gli ultimi problemi, con l'obbligo per\u00f2 di realizzare due diverse versioni dell'arma che sarebbero state destinate a cavalleria e artiglieria.\nCarabine de Cavalerie Mod\u00e8le 1890.\nIl 1890 inizi\u00f2 con la notizia dell'adozione da parte della cavalleria tedesca del nuovo Karabiner 1888. I vertici francesi fecero pressione (28 febbraio 1890) perch\u00e9 l'adozione del Berthier avvenisse nel tempo pi\u00f9 breve possibile. A questo stadio, l'arma presentava per\u00f2 un caricatore a tre colpi (che si riveler\u00e0 proprio la sua debolezza pi\u00f9 grande quando rapportata a tutti gli altri fucili del periodo che presentavano 5 colpi o addirittura 10 come il Lee-Enfield britannico). Come riportato durante i test, due versioni diverse vennero adottate per due corpi diversi.\nFusil de Tirailleur Indochinois Mod\u00e8le 1902.\nIl moschetto da artiglieria \"Mle 1892\" venne distribuito anche ai \"Tirailleurs Indochinois\", truppe coloniali dell'Indocina francese. Tuttavia, poich\u00e9 il rinculo di queste armi risult\u00f2 troppo violento per questi soldati di etnia annamita, tonchinese e cambogiana (ovvero di bassa statura), si pens\u00f2 di derivare dalle carabine Berthier un fucile (comunque pi\u00f9 corto dei normali Lebel), perfetto per i soldati coloniali indocinesi. Il Fusil de Tirailleur Indochinois Mod\u00e8le 1902, adottato ufficialmente il 22 maggio 1902, era lungo 1.126\u00a0mm, con una canna da 633\u00a0mm, e pesava 3,26\u00a0kg. L'arma era essenzialmente una versione in scala aumentata del \"Mosqueton d'Artillerie Mod\u00e8le 1892\". Le modifiche riguardarono l'introduzione di un rinforzo in metallo sulla calciatura dietro al castello per prevenire crepe e rotture vicino all'impugnatura, un problema che avevano colpito frequentemente i \"Mod\u00e8le 1892\" in servizio in Indocina, a causa delle condizioni di estrema umidit\u00e0 ambientale. Inoltre la fascetta anteriore venne dotata di un gancio curvo per l'impilamento sul lato destro. L'arma inastava la \"Ep\u00e9e-Ba\u00efonnette Mle 1902\", identica ed intercambiabile con la \"Mle 1890\" della \"Carabine de Gedarmerie\". Questa versione (circa 32.500 pezzi) fu prodotta esclusivamente dalla MAC.\nIl sistema di mira era costituito da una tacca fissa a 250 m, un alzo a ritto e cursore tarato da 400 a 800 m, fogliette a 900, 1.900 e 2.000 m. Queste mire erano tarate per la balistica della \"Cartouche \u00e0 Balle Ordinaire Mle 1886 M\", ma a partire dal 1909 questa venne sostituita dalla nuova \"Cartouche Mle 1886 \u00e0 Balle D\", con palla in ottone lavorato al tornio, tipo spitzer a coda rastremata. La diversa balistica del nuovo proietto richiese la modifica delle mire e la soluzione pi\u00f9 semplice e veloce fu quella di ritarare le vecchie spostando le tacche dell'alzo.\nFusil Colonial Mod\u00e8le 1907.\nLe truppe delle colonie francesi dell'Africa occidentale (AOF) e equatoriale (AEF) usavano ancora il classico Lebel 1886/93. Visto il successo del \"Mle 1902\", la \"Arm\u00e9e\" decise stavolta di derivare dalle carabine Berthier anche un fucile a lunghezza standard, adatto alla statura normale di questi soldati. \"Inspection Permanente des Fabrications d\u2019Artillerie\", la MAC e la STA lavorarono al progetto a partire dal 1904 e il fucile venne adottato il 9 agosto 1907 come Fusil de Tirailleur S\u00e9n\u00e9galais Mod\u00e8le 1907. Quando nel 1908 si deciso di distribuirlo indifferentemente a tutte le truppe coloniali, ad esclusione di quelle indocinesi, con un decreto del 6 giugno il fucile ottenne la nuova denominazione (pi\u00f9 generica) Fusil Colonial Mod\u00e8le 1907 e dal 19 giugno si cominci\u00f2 a distribuirlo ai soldati.\nIl fucile era lungo 1.306\u00a0mm, con una canna di 803\u00a0mm ed un peso di 3,82\u00a0kg. Anche questa versione aveva il gancio di impilamento curvo ma venne eliminata la bacchetta nettatoia, che veniva trasportata separatamente. Per la sua produzione fu usata una canna identica a quella del Lebel 1886/93, con gli stessi organi di mira anteriore e posteriore e lo stesso diametro esterno alla volata: data l'accoppiatura con fascette (e quindi attacco baionetta) tipo Berthier, il fucile non poteva montare la baionetta del Lebel ma richiese lo sviluppo di una baionetta dedicata, la \"Ep\u00e9e-Ba\u00efonnette Mle 1907\". Questo modello fu fin da subito piagato da malfunzionamenti e rotture dovute all'impiego in aree caratterizzate dall'alternarsi di alta umidit\u00e0 e zone desertiche. Il \"Mle 1907\" venne prodotto dalla sola MAC in meno di 25.000 pezzi.\nPrima guerra mondiale: l'anno 1916.\nMentre la produzione del \"Mle 1907/15\" era ormai avviata, il sottotenente Vibert e il controllore generale principale Choss\u00e9 della MAC iniziarono a lavorare ad un Berthier modificato per portarne il caricatore a 5 colpi come il rivale Gewehr 1888. Dopo una serie di test sui vari modelli di fucile e carabina esistenti, il progetto di Vibert venne approvato il 28 novembre dal Comandante Joseph Joffre. Tuttavia, la produzione dei due modelli inizi\u00f2 solo nel tardo 1917 e il rimpiazzo dei vecchi modelli procedette con tale lentezza che alla fine della guerra (11 novembre 1918) solo una minima parte di Berthier a 3 colpi erano stati adattati al nuovo standard. Fu solo dopo il conflitto che la gran parte dei Berthier fu modificata con il caricatore a 5 colpi.\nFusil d'Infanterie Mod\u00e8le 1907/15 Modifi\u00e9 34.\nNegli anni '20 l\"'Arm\u00e9e\" aveva sostituito il problematico Mle 1915 CSRG \"Chauchat\" con la pi\u00f9 moderna e affidabile MAC 24/29, camerata per la nuova munizione 7,5 \u00d7 54 mm MAS. A partire dal 1927 inizi\u00f2 quindi la conversione verso la nuova cartuccia di un primo lotto di 5.000 Lebel Mle 1886/27, tuttavia ci si rese conto che un simile processo avrebbe richiesto modifiche radicali con conseguenti spese esorbitanti, e i vertici militari decisero che fosse pi\u00f9 facile ed economico convertire il \"Mle 1907/15\" ad un nuovo standard.\nNel 1932 sia la MAC che la \"Manufacture d'armes de Tulle\" (MAT) iniziarono la conversione delle armi nel nuovo Fusil d'Infanterie Mod\u00e8le 1907/1915 Modifi\u00e9 1934, entrato in servizio all'inizio del 1934. Le principali modifiche furono un nuovo caricatore bifilare da 5 colpi alimentato tramite stripper clip Mauser (quindi con fondo chiuso senza l'uscita per la clip Mannlicher), una nuova canna da 570 mm per i proiettili 7,5 mm, un alzo a quadrante da 200 a 900 m adattato alla nuova munizione in uso, un nuovo otturatore (con estrattore mobile) per l'utilizzo della nuova munizione non flangiata e un copricanna con fascetta posteriore.\nL'arma cos\u00ec ottenuta era lunga 1.080\u00a0mm e pesava 3,68\u00a0kg. Tra il 1934 e il 1939 furono convertite circa 65.000 armi. Allo scoppio della Seconda guerra mondiale la stragrande maggioranza (oltre il 90%) delle truppe francesi stanziate sulla Linea Maginot era armata con fucili o carabine Berthier.\nFusil de Tirailleur Indochinois Mod\u00e8le 1902 Modifi\u00e9 37.\nNegli anni precedenti la seconda guerra mondiale anche un piccolo numero di \"Mle 1902\" venne convertito per accettare la nuova munizione da 7,5\u00a0mm. Questi Fusil de Tirailleur Indochinois Mod\u00e8le 1902 Modifi\u00e9 1937, modificati dalla MAS con il nuovo caricatore tipo Mauser, andarono quasi tutti distrutti durante la Seconda guerra mondiale.\nSeconda guerra mondiale: un'arma in declino.\nNonostante l'esercito francese avesse adottato il fucile a otturatore girevole scorrevole MAS 36, alla mobilitazione del 1940 le forze francesi non disponevano di un numero sufficiente di questi nuovi fucili. Le carabine ed i fucili, sia in calibro 8\u00a0mm che in 7,5\u00a0mm, rimasero quindi in servizio e nel 1940 furono usati sia nella campagna di Francia che in quella di Norvegia.\nI tedeschi impiegarono i Berthier di preda bellica, assegnandoli soprattutto alle unit\u00e0 a presidio del Vallo Atlantico. Alcune armi andarono alle unit\u00e0 anti-partigiani sul fronte orientale.\nIl dopoguerra.\nDopo la \"Seconda guerra mondiale\", la maggior parte dei \"Berthier\" venne ritirata dalle unit\u00e0 di prima linea dell'esercito, mentre continu\u00f2 ad armare le unit\u00e0 coloniali e le forze di riserva: le carabine a 5 colpi \"Mle 1890/16\" e \"Mle 1892/16\" continuarono ad equipaggiare la Legione straniera francese, le unit\u00e0 di fanteria e cavalleria coloniali, quali gli \"spahis\", la cavalleria motorizzata e le guardie di frontiera. In alcune unit\u00e0 antisommossa, come le \"Compagnie r\u00e9publicaine de s\u00e9curit\u00e9\" della \"Police nationale\", le carabine furono usate fino agli anni '80.\nDopo la guerra d'Algeria e l'indipendenza del paese, le armi Berthier passarono in dotazione alla \"Gendarmerie nationale\". Come arma lunga furono presto sostituiti dai MAS 36, ma rimasero in servizio come arma antisommossa, dove venivano usati come armi contundenti e non come armi da fuoco. Nel 1999 gli ultimi Berthier furono definitivamente dismessi in favore di manganelli in legno.\nLa Turchia, nel dopoguerra, si ritrov\u00f2 con circa 10.000 fucili Berthier nei propri arsenali, ottenuti come prede belliche della Prima guerra mondiale o recuperate nel periodo interbellico. Il paese disponeva di un ingente patrimonio boschivo, oggetto di un selvaggio sfruttamento abusivo (soprattutto del pregiato noce del Caucaso) e nel 1948 il Ministero delle Foreste e delle Acque (\"Orman ve Su \u0130\u015fleri Bakanl\u0131\u011f\u0131\") costitu\u00ec un corpo di circa 5.000 guardie forestali a difesa del patrimonio boschivo, che fu equipaggiato con i Berthier, in servizio attivo fino agli anni '80.\nL'arma ebbe una buona diffusione anche tra le forze irregolari. Fu usato dalle forze arabe nella guerra del 1948, paradossalmente contro lo storico rivale Karabiner 98k usato dall'Haganah. Venne impiegato anche da altri movimenti di guerriglia, come in Algeria, o nei vari conflitti dell'Africa subsahariana fino a tutti gli anni '50.\nProduzione.\nAlla fine della guerra la produzione del nuovo fucile raggiunse i 2.387.541 pezzi. La MAC e la MAS da sole non riuscivano a soddisfare la domanda e quindi a diverse aziende private furono assegnati contratti per la produzione di componenti o di armi complete.\nLe aziende coinvolte in vario modo erano le seguenti:"}
{"id": "5370315", "revid": "1728", "url": "https://it.wikipedia.org/wiki?curid=5370315", "title": "Lorenzo De Conciliis", "text": "Biografia.\nUfficiale dell'esercito borbonico, nel 1798 si un\u00ec clamorosamente alla repubblica partenopea, ma dopo pochi mesi ritorn\u00f2 dalla parte dei monarchici, combattendo i suoi vecchi alleati giacobini.\nDurante le guerre napoleoniche combatt\u00e9 dalla parte di Giuseppe Bonaparte e, successivamente, del nuovo re Gioacchino Murat, abbandonandolo dopo la sua caduta.\nLa Restaurazione fu clemente con De Conciliis, che riottenne il suo vecchio incarico di ufficiale borbonico. Negli anni successivi al 1815 si affili\u00f2 alla Carboneria, supportando poi i moti del 1820-1821.\nDivenuto membro del Parlamento rivoluzionario, fugg\u00ec in Spagna alla caduta del regime costituzionale, insieme all'amico Domenico Nicolai, e ivi combatt\u00e9 dalla parte di Rafael del Riego e Antonio Quiroga.\nLa sconfitta dei rivoluzionari spagnoli e l'esecuzione di del Riego costrinsero De Conciliis a spostarsi in Gran Bretagna e poi nella Grecia da poco liberata dagli Ottomani (1827).\nSi spost\u00f2 quindi in Francia, dove rest\u00f2 fino allo scoppio dei moti del 1848, allorch\u00e9 torn\u00f2 a Napoli sperando in una nuova rivoluzione.\nNel 1860 support\u00f2 Giuseppe Garibaldi nella sua guerra contro i Borboni, ottenendo, per il suo importante contributo, lo scranno di senatore del Regno nel 1861."}
{"id": "5370318", "revid": "118393924", "url": "https://it.wikipedia.org/wiki?curid=5370318", "title": "Celeste Almieri", "text": "Biografia.\nAttrice teatrale, partecip\u00f2 tra la fine degli anni '20 e gli anni '30 in drammi e spettacoli leggeri. Tra i primi si segnalano \"La seconda moglie\" di Arthur W. Pinero, messo in scena nel 1932 dalla Compagnia Drammatica Italiana di Maria Melato al Teatro Bonci di Cesena, e \"Le Trachinie\" di Sofocle, messo in scena nel 1933 al Teatro greco di Siracusa. Per i secondi, nel 1928 fu con la Compagnia Italiana degli Spettacoli Za-Bum diretta da Mario Mattoli nel ruolo della canzonettista Lil Rice nella commedia musicale \"Broadway\" di Philip Dunning e George Abbott.\nSul grande schermo fece il suo esordio nel 1933 e fino al 1955 recit\u00f2 in dodici pellicole, apparendo anche con i nomi Celeste Almieri Calza o Celeste Calza Almieri. Nel 1937 figur\u00f2 nel cast del film \"I due barbieri\" diretto da Duilio Coletti, che per\u00f2 non venne completato. Lavor\u00f2, tra gli altri, con Malasomma, Matarazzo, Camerini, e nel dopoguerra con Mario Monicelli, Mario Costa e Gianni Vernuccio. Fu attiva anche alla radio durante gli anni '30.\nEra sposata con l'attore Nino Marchetti, che recit\u00f2 pi\u00f9 volte accanto a lei sul palcoscenico e parente di Alberto Calza Bini."}
{"id": "5370321", "revid": "71493262", "url": "https://it.wikipedia.org/wiki?curid=5370321", "title": "Celeste Almieri Calza", "text": ""}
{"id": "5370323", "revid": "1005847", "url": "https://it.wikipedia.org/wiki?curid=5370323", "title": "Emanuele Guerrieri", "text": ""}
{"id": "5370324", "revid": "111488722", "url": "https://it.wikipedia.org/wiki?curid=5370324", "title": "Nissan Altima", "text": "La Altima \u00e8 un'autovettura mid-size prodotta dalla Nissan dal 1992.\nLa prima serie: 1992-1997.\nLa prima generazione di Altima, che fu chiamata inizialmente Nissan Stanza Altima, era una berlina quattro porte a trazione anteriore meccanicamente simile alla Nissan Bluebird.\nIl motore era un quattro cilindri in linea da 2,4 L di cilindrata da 152 CV di potenza. Il cambio era manuale a cinque rapporti oppure automatico a quattro rapporti. I livelli di allestimento disponibili erano XE, GXE, SE e GLE.\nLa seconda serie: 1997-2001.\nLa nuova serie di Altima mantenne la meccanica della generazione precedente, a fronte di un aumento della potenza del motore, che crebbe a 158 CV. Fu invece aggiornata la linea. \nLa terza serie: 2001-2006.\nLa terza serie del modello, rispetto alle generazioni precedenti, fu alzata di livello. Il passo fu incrementato di circa 100 mm e la potenza del motore da 2,5 L crebbe a 177 CV. Alla gamma fu aggiunto un motore V6 da 3,5 L e 243 CV, in seguito potenziato a 264 CV. Nel 2005 il modello fu oggetto di un facelift. Al cambio automatico furono aumentati i rapporti. In particolare, era disponibile in versione a cinque o sei marce. \nLa quarta serie: 2006-2012.\nLa quarta serie di Altima comparve sui mercati nel 2006 costruita su un nuovo pianale. I motori furono per\u00f2 confermati. Al motore V6 fu aumentata la potenza, che crebbe a 273 CV. Fu offerto di serie un cambio manuale a sei rapporti. Nel maggio del 2007 ne fu introdotta la versione coup\u00e9.\nFu anche introdotta una versione ibrida con motore a quattro cilindri da 2,5 L, motore elettrico e cambio continuo. Questa versione fu venduta solo in alcuni stati degli Stati Uniti: California, New York, Massachusetts, Connecticut, Vermont, Oregon, Rhode Island, Maine e New Jersey. \nLa quinta serie: 2012-2019.\nLa quinta serie di Altima \u00e8 stata introdotta nell'estate del 2012. \u00c8 disponibile solo in versione berlina. I motori offerti sono due, un quattro cilindri da 2,5 L e 185 CV e un V6 da 3,5 L e 273 CV. La meccanica derivava da quella della serie precedente.\n\u00c8 offerta in versione 2.5, 2.5 S, 2.5 SV, 2.5 SL, 3.5 S, 3.5 SV e 3.5 SL. La produzione \u00e8 iniziata nel maggio 2012. Il modello \u00e8 ordinabile da giugno 2012 negli Stati Uniti e da agosto dello stesso anno in Canada. Tra i nuovi mercati in cui \u00e8 offerta, c'\u00e8 il Medio Oriente e l'Australia, e in quest'ultimo il veicolo partecipa al V8 Supercars. \nLa sesta serie: dal 2018.\nLa sesta generazione di Nissan Altima (codice L34) viene svelata al Motor Show di New York nel marzo 2018. La vettura viene disegnata da Ken Lee presso il centro stile Nissan americano in California e si uniforma al nuovo linguaggio stilistico V-motion caratterizzato da linee della carrozzeria pi\u00f9 filanti e spigolose con la grande calandra a forma di V e fanali sottili. Parte del design venne anticipato dal prototipo Nissan Vmotion 2.0 Concept svelato 12 mesi prima. \nLeggermente pi\u00f9 lunga e larga della precedente la nuova Altima viene progettata per essere venduta globalmente dalla Nissan e non pi\u00f9 solo in America, infatti sar\u00e0 prodotta anche in Cina andando a sostituire la vecchia Nissan Teana. Il modello cinese viene presentato al Guangzhou Motor Show nel novembre 2018 e viene prodotto dalla joint venture Dongfeng-Nissan.\nLa gamma motori si compone del nuovo 2.5 litri quattro cilindri aspirato erogante 190 cavalli abbinato sia alla trazione anteriore che integrale e da un nuovo 2.0 litri turbo a benzina con rapporto di compressione variabile di origine Infiniti da 250 cavalli abbinato alla trazione anteriore. Il cambio \u00e8 un automatico X-Tronic CVT a 8 rapporti prodotto da Jatco. I motori V6 vengono abbandonati. \nTra i dispositivi di sicurezza viene introdotto il pacchetto Nissan ProPilot con i sistemi di frenata automatica d\u2019emergenza con radar e riconoscimento pedoni, ciclisti e veicoli in fase di sorpasso, mantenimento linee di carreggiata, rilevatore stanchezza guidatore e abbaglianti automatico. "}
{"id": "5370325", "revid": "1573940", "url": "https://it.wikipedia.org/wiki?curid=5370325", "title": "Casa alla Rovescia", "text": "La Casa alla Rovescia \u00e8 un edificio storico di Firenze, situato in borgo Ognissanti 12.\nStoria e descrizione.\nL'edificio \u00e8 cos\u00ec detto per la sua anomalia architettonica, che vede i mensoloni di sostegno del terrazzo e i balaustri disposti capovolti. \nAlla particolarit\u00e0 della costruzione si \u00e8 data spiegazione con una bizzarria burocratica, tenendo presenti le restrizioni vigenti a Firenze, fin dal tempo del duca Alessandro de' Medici (disposizione del 1533), relative a mensole e balconi aggettanti sulla via, per cui tradizionalmente si \u00e8 narrato lo strano caso della richiesta di autorizzazione alla costruzione del balcone, alla quale il granduca avrebbe risposto \"S\u00ec, alla rovescia\", negando quindi il permesso ma permettendo al proprietario di mettere in pratica alla lettera la disposizione, che poi sarebbe stata accettata senza procedere alla demolizione del balcone, cio\u00e8 di un elemento che veniva reputato estraneo alla tradizione toscana e legato a una tipologia \"alla romana\".\nL'edificio, al di l\u00e0 di tale vicenda i cui contorni non sono al momento suffragati da documenti certi, presenta comunque caratteri seicenteschi, legati quindi al tempo in cui non era pi\u00f9 duca Alessandro e la propriet\u00e0 era di un certo Cristofano Baldovinetti, al tempo di Ferdinando I de' Medici. I suoi discendenti la vendettero nel 1691 ai Cappelli, ai quali rimase fino al 1807 (si veda comunque quanto annotato da Carocci sia per la storia sia per le successioni).\nAttualmente l'edificio si presenta distribuito su quattro piani organizzati su tre assi, con il portone decentrato a destra e con al primo piano un terrazzo molto aggettante e poggiante su quattro mensoloni capovolti e di inusitata altezza, provvisto di balaustri anche questi rovesciati. Al piano superiore il motivo si ripete nelle brevi balaustrate a filo muro che qualificano le finestre, ciascuna segnata da volute legate. Sui due sporti di negozio che insistono al terreno, sulla sinistra, \u00e8 una insegna scialbata su cui emergono due tondi in marmo con teste femminili ed elementi alludenti alle arti della scultura e della pittura, databili al primo Novecento."}
{"id": "5370341", "revid": "729019", "url": "https://it.wikipedia.org/wiki?curid=5370341", "title": "Mariano Delli Franci", "text": "Biografia.\nFiglio di Michele e Orsola Velasco, fu ufficiale dell'esercito borbonico.\nIn seguito alla rivoluzione siciliana del 1848, l'11 giugno, disert\u00f2 dal campo borbonico di Messina per riunirsi agli insorti.\nLa repressione dei moti di Napoli del 15 maggio, ed il conseguente scioglimento del parlamento, portarono grande agitazione nel Regno. A Cosenza, il 18 maggio, fu costituito, dai deputati calabresi, in gran parte radicali, un comitato di salute pubblica che proclam\u00f2 l'autonomia della Calabria dal Regno di Napoli e si appell\u00f2 agli insorti siciliani per difendersi dalla repressione borbonica. Il governo indipendente siciliano promosse una spedizione militare, composta da circa 600 uomini ed una batteria di artiglieria, condotta da Ignazio Ribotti e con Delli Franci quale capo di stato maggiore. Sbarcati a Paola il 13 giugno, e giunti a Cosenza, Ribotti fu nominato, dal comitato di salute pubblica, comandante in capo dell'esercito calabro siculo, mente il Delli Franci divenne capo di stato maggiore generale.\nDopo alcune vittorie contro le truppe borboniche, come all'Angitola il 27 giugno, le truppe dei rivoltosi iniziarono a sfaldarsi, e, di fronte alle avanzate dei regi, ai primi di luglio, e con la sconfitta del generale Stocco, il 10 dello stesso mese, si diedero infine alla fuga.\nI superstiti della spedizione siciliana, per sfuggire alla pena capitale, tentarono la fuga verso est da Capo Spartivento, ma l'11 luglio vennero intercettati dalla pirocorvetta Stromboli, che, utilizzando la bandiera britannica per avvicinare i bastimenti in fuga, cattur\u00f2 gli equipaggi senza combattere.\nIl 21 luglio 1848 Delli Franci fu condannato alla pena capitale, poi commutata in ergastolo; fu, dunque, imprigionato a Gaeta fino al 1860. In realt\u00e0, in base al decreto di grazia del 27 dicembre 1858, era stato compreso fra i prigionieri politici che sarebbero stati esiliati per sempre in America (come ad esempio Carlo Poerio, Luigi Settembrini e Silvio Spaventa), ma il suo nome venne, poi, espunto dalla lista. Scarcerato nel 1860, prese poi parte all'impresa di Giuseppe Garibaldi.\nDopo la vittoria dei rivoluzionari fu inquadrato nell'esercito regolare con il grado di colonnello brigadiere dell'artiglieria."}
{"id": "5370348", "revid": "1573940", "url": "https://it.wikipedia.org/wiki?curid=5370348", "title": "Kunsia tomentosus", "text": "Kunsia tomentosus () \u00e8 un roditore della famiglia dei Cricetidi, unica specie del genere Kunsia (), diffuso nell'America meridionale.\nEtimologia.\nIl genere \u00e8 stato dedicato allo zoologo statunitense Merle Lee Kuns.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 224 e 247\u00a0mm, la lunghezza della coda tra 168 e 171\u00a0mm, la lunghezza del piede tra 49 e 50\u00a0mm, la lunghezza delle orecchie tra 30 e 32\u00a0mm e un peso fino a 510\u00a0g. \u00c8 il pi\u00f9 grande sigmodontino esistente.\nCaratteristiche craniche e dentarie.\nIl cranio \u00e8 robusto e presenta un rostro corto e massiccio, una regione inter-orbitale stretta, le placche zigomatiche elevate e molto larghe e la bolla timpanica rigonfia. La mandibola \u00e8 robusta. Gli incisivi sono forti, lisci ed ortodonti, ovvero con le punte rivolte verso il basso. I molari hanno la corona alta.\nSono caratterizzati dalla seguente formula dentaria:\nAspetto.\nIl corpo \u00e8 robusto. La pelliccia \u00e8 corta, densa e ispida. Le parti dorsali sono grigio scure, mentre le parti ventrali sono grigie, il contrasto lungo i fianchi \u00e8 graduale. Le orecchie sono piccole, rotonde e ricoperte di corti peli scuri. Gli arti sono corti, le zampe sono potenti e fornite di artigli robusti. Il pollice ha un'unghia appuntita, i palmi sono forniti di cinque piccoli cuscinetti carnosi. Il primo e quinto dito dei piedi sono pi\u00f9 corti, le piante hanno sei piccoli cuscinetti carnosi. La coda \u00e8 lunga circa la met\u00e0 della testa e del corpo, \u00e8 uniformemente scura, ricoperta di grosse scaglie rettangolari, ciascuna fornita da cinque a sette peli. Le femmine hanno quattro paia di mammelle ed \u00e8 presente la cistifellea. Il cariotipo \u00e8 2n=44 FN=42.\nBiologia.\nComportamento.\n\u00c8 una specie parzialmente fossoria. Passa gran parte del giorno all'interno di gallerie sotterranee eccetto durante la stagione delle piogge quando si sposta sul terreno.\nAlimentazione.\nSi nutre di radici e artropodi.\nRiproduzione.\nFemmine gravide con 1-3 embrioni ciascuna sono state catturate a luglio e ottobre.\nDistribuzione e habitat.\nQuesta specie \u00e8 diffuso negli stati brasiliani centrali di Goi\u00e1s, Mato Grosso, Rond\u00f4nia e Amazonas e nella Bolivia settentrionale ed orientale.\nVive nelle praterie tropicali del Cerrado e nelle Pampas tra 60 e 750 metri di altitudine.\nEvoluzione.\nResti fossili sono stati rinvenuti in depositi risalenti al tardo Pleistocene nello stato brasiliano di Minas Gerais.\nStato di conservazione.\nLa IUCN Red List, considerato il vasto areale, sebbene sia stato catturato poche volte, classifica \"K.tomentosus\" come specie a rischio minimo (LC)."}
{"id": "5370354", "revid": "633073", "url": "https://it.wikipedia.org/wiki?curid=5370354", "title": "Kunsia", "text": ""}
{"id": "5370360", "revid": "110157", "url": "https://it.wikipedia.org/wiki?curid=5370360", "title": "United States National Radio Quiet Zone", "text": "La National Radio Quiet Zone (NRQZ) \u00e8 una vasta area di territorio degli Stati Uniti, nella quale le trasmissioni radio sono strettamente proibite per facilitare la ricerca scientifica.\nPosizione.\nLa National Radio Quiet Zone \u00e8 un rettangolo di approssimativamente di grandezza a cavallo dei confini della Virginia e della Virginia Occidentale includendo anche una parte del Maryland. \"The NRQZ\" ha al suo centro il National Radio Astronomy Observatory (NRAO) di Green Bank e la Sugar Grove Station. \u00c8 compreso tra latitudine 37\u00b0 30\u2032 0.4\u2033 N e 39\u00b0 15\u2032 0.4\u2033 N, e longitudine 78\u00b0 29\u2032 59.0\u2033 O e 80\u00b0 29\u2032 59.2\u2033 O.\nRestrizioni.\nMolti dispositivi di telecomunicazione nella National Radio Quiet Zone sono obbligati a operare a potenza ridotta e usare antenne altamente direzionali. Ci\u00f2 rende il via cavo e il satellitare indispensabili per una visione accettabile della televisione in gran parte della regione. Le restrizioni aumentano a dieci miglia dalla NRAO e dalle strutture di Sugar Grove, dove molte antenne omnidirezionali e trasmissioni ad alta potenza sono proibite.\nIl capitolo 37A del \"West Virginia Code\" regola rigorosamente le radiotrasmissioni entro dalla struttura NRAO. Il personale del NRAO monitora regolarmente le trasmissioni radio nel raggio di 20 miglia dal Green Bank Telescope.\nNon tutte le trasmissioni radio sono proibite nella National Radio Quiet Zone. Per esempio, il servizio di emergenza (polizia, vigili del fuoco e ambulanza) e la radio cittadina sono permesse. Tuttavia i proprietari di grandi trasmettitori devono ovviamente coordinare le loro operazioni con il NRAO. Le uniche stazioni radio di trasmissione nel nucleo interno del Quiet Zone sono parte della rete Allegheny Mountain Radio con solo una stazione nella banda AM, e diverse stazioni FM a bassa potenza. Eccezioni alle restrizioni della National Radio Quiet Zone di solito sono determinate caso per caso, con la preferenza data alla sicurezza pubblica, come i sistemi remoti di allarme, i ripetitori radio per i servizi di emergenza e la NOAA Weather Radio.\nAnche l'uso del telefono cellulare nel centro della zona \u00e8 fortemente ristretto. A Green Bank le regole sono ancora pi\u00f9 severe, al punto che non si possono usare cellulari, Wi-Fi e forni a microonde.\nUsi.\nLa National Radio Quiet Zone \u00e8 stata creata dalla Federal Communications Commission (FCC) nel 1958 per proteggere i radio telescopi di Green Bank e Sugar Grove da interferenze dannose. Oggi il NRAO supervisiona la Quiet Zone, in accordo con la struttura Sugar Grove.\nLa National Radio Quiet Zone protegge i telescopi della struttura della NRAO, e le antenne e i ricevitori dell'Information Operations Command (NIOC) della United States Navy a Sugar Grove. La NIOC \u00e8 stata a lungo il luogo di sistemi di intelligence elettronica e di raccolta dati ed \u00e8 oggi ritenuta una stazione chiave nel sistema ECHELON gestito dalla National Security Agency (NSA).\nL'area ha anche attratto persone che credono di soffrire di elettrosensibilit\u00e0."}
{"id": "5370378", "revid": "599013", "url": "https://it.wikipedia.org/wiki?curid=5370378", "title": "Commodore Cochran", "text": "Biografia.\nNel 1924 prese parte ai Giochi olimpici di Parigi come membro della staffetta 4\u00d7400 metri degli Stati Uniti insieme ad Alan Helffrich, Oliver MacDonald e William Stevenson andando a vincere la medaglia d'oro con il tempo di 3'16\"0, nuovo record del mondo.\nDopo suo ritiro dalla carriera agonistica fu allenatore del fratello minore Roy Cochran, vincitore di due medaglie d'oro ai Giochi olimpici di Londra 1948."}
{"id": "5370398", "revid": "729019", "url": "https://it.wikipedia.org/wiki?curid=5370398", "title": "Antonio Quiroga", "text": "Biografia.\nIn giovent\u00f9 combatt\u00e9 con le truppe rivoluzionarie contro Napoleone Bonaparte, resistendo fino alla restaurazione. Nel 1815 si affili\u00f2 al partito liberale.\nNel 1820 Quiroga e Rafael del Riego, altro veterano delle guerre napoleoniche, attuarono con successo un'insurrezione contro Ferdinando VII di Spagna, costringendolo a siglare la costituzione di Cadice.\nFerdinando VII sembr\u00f2 acconsentire e, in segno di fiducia, nomin\u00f2 Quiroga suo aiutante di campo e poi capitano generale di Galizia.\nIn realt\u00e0 il monarca progett\u00f2 una grande insurrezione anticostituzionale nelle province del Nord, che avvenne nel 1823. I Francesi e Carlo Alberto di Savoia intervennero in favore dei monarchici, sconfiggendo Quiroga nella battaglia del Trocadero e a La Coru\u00f1a.\nDel Riego du catturato il 15 settembre e giustiziato il 7 novembre. Quiroga riusc\u00ec invece a trovare rifugio in Inghilterra. Pot\u00e9 rimpatriare solo nel 1833, alla morte di Ferdinando VII.\nFu accolto con grande gioia, ma presto emarginato per le sue posizioni ritenute troppo moderate. Trascorse gli ultimi anni in solitudine in Galizia.\nFece parte della Massoneria."}
{"id": "5370406", "revid": "767487", "url": "https://it.wikipedia.org/wiki?curid=5370406", "title": "Tick... tick... tick... esplode la violenza", "text": "Tick... tick... tick... esplode la violenza (\"...tick...tick...tick...\") \u00e8 un film del 1970 diretto da Ralph Nelson.\nTrama.\nIn una piccola citt\u00e0 del Mississippi, il vicesceriffo di colore Jim Price viene eletto sceriffo al posto di quello uscente John Little, il quale, non volendo ricoprire il ruolo di vice ad un uomo di colore, vorrebbe rassegnare le dimissioni ma il sindaco Parks insiste per farlo rimanere al suo posto, facendolo considerare dalla comunit\u00e0 come il vero referente.\nUna sera John Braddock, un ragazzo bianco figlio di un influente personaggio della vicina contea, viene arrestato sotto l'accusa di omicidio colposo, per avere provocato la morte di una ragazza mentre guidava ubriaco ed il padre ne pretende la liberazione; contemporaneamente viene arrestato George Harley, un uomo di colore accusato di stupro e l'atmosfera nella cittadina si surriscalda, soprattutto in considerazione della minaccia di Braddock di liberare il figlio con la forza.\nVista la situazione Little accetta di rimanere a fianco di Price come vicesceriffo ed anche gli appartenenti del Ku Klux Klan si schierano al loro fianco per impedire l'assalto degli uomini di Braddock."}
{"id": "5370412", "revid": "380654", "url": "https://it.wikipedia.org/wiki?curid=5370412", "title": "The Immortals (film 1995)", "text": ""}
{"id": "5370429", "revid": "282094", "url": "https://it.wikipedia.org/wiki?curid=5370429", "title": "Ljubov' Popova", "text": ""}
{"id": "5370431", "revid": "92723", "url": "https://it.wikipedia.org/wiki?curid=5370431", "title": "Aleksandra Ekster", "text": ""}
{"id": "5370442", "revid": "155634", "url": "https://it.wikipedia.org/wiki?curid=5370442", "title": "Campionato mondiale di hockey su ghiaccio Under-18 2015", "text": "Il 17\u00ba Campionato mondiale di hockey su ghiaccio U-18 \u00e8 stato assegnato dall'International Ice Hockey Federation alla Svizzera, che lo ha ospitato nelle citt\u00e0 di Zugo e Lucerna nel periodo tra il 16 e il 26 aprile 2015. Questa \u00e8 la seconda volta che il paese alpino \u00e8 stato sede del Gruppo A dopo l'edizione del 2000. Le partite si sono disputate in due diversi palazzetti, la Bossard Arena di Zugo e la Swiss-Life Arena di Lucerna. Nella finale gli si sono aggiudicati il nono titolo sconfiggendo la con il punteggio di 2-1. Al terzo posto invece \u00e8 giunto il , che ha avuto la meglio sulla per 5-2.\nCampionato di gruppo A.\nPartecipanti.\nAl torneo prendono parte 10 squadre:\nGironi preliminari.\nA partire dall'edizione 2013 le migliori quattro squadre di ciascun raggruppamento avanzano ai quarti di finale, mentre le due ultime classificate si sfidano in uno spareggio al meglio delle tre gare per stabilire la squadra retrocessa in Prima Divisione.\nSpareggio per non retrocedere.\nLe ultime due classificate di ogni raggruppamento si sfidano al meglio delle tre gare. La perdente dello spareggio viene retrocessa in Prima Divisione.\nClassifica finale.\nRiconoscimenti.\nRiconoscimenti individuali\nAll-Star Team\nPrima Divisione.\nIl Campionato di Prima Divisione si \u00e8 svolto in due gironi all'italiana. Il Gruppo A ha giocato a Debrecen, in Ungheria, fra il 12 e il 18 aprile 2015. Il Gruppo B ha giocato a Maribor, in Slovenia, fra il 12 e il 18 aprile 2015:\nSeconda Divisione.\nIl Campionato di Seconda Divisione si \u00e8 svolto in due gironi all'italiana. Il Gruppo A ha giocato a Tallinn, in Estonia, fra il 22 e il 28 marzo 2015. Il Gruppo B ha giocato a Novi Sad, in Serbia, fra il 16 e il 22 marzo 2015:\nTerza Divisione.\nIl Campionato di Terza Divisione si \u00e8 svolto in due gironi all'italiana. Il Gruppo A ha giocato a Taipei, in Taiwan, fra il 22 e il 28 marzo 2015. Il Gruppo B ha giocato ad Auckland, in Nuova Zelanda, fra il 17 e il 19 marzo 2015:"}
{"id": "5370447", "revid": "6923", "url": "https://it.wikipedia.org/wiki?curid=5370447", "title": "Unione Europea dei Sordi", "text": ""}
{"id": "5370500", "revid": "599013", "url": "https://it.wikipedia.org/wiki?curid=5370500", "title": "Betty Taylor", "text": "Biografia.\nNel 1932 prese parte ai Giochi olimpici di Los Angeles, dove fu eliminata alle qualificazioni della gara degli 80 metri ostacoli. Due anni dopo, nel 1934, vinse la medaglia d'argento ai Giochi dell'Impero Britannico e all'ultima edizione dei Giochi mondiali femminili, sempre nella medesima disciplina.\nLa sua ultima medaglia in una competizione internazionale su quella di bronzo vinta ai Giochi olimpici di Berlino del 1936."}
{"id": "5370525", "revid": "767487", "url": "https://it.wikipedia.org/wiki?curid=5370525", "title": "Art of Anarchy", "text": "Gli Art of Anarchy sono un supergruppo hard rock statunitense, formatosi nel 2014.\nStoria del gruppo.\nIl gruppo venne formato da Ron \"Bumblefoot\" Thal e i fratelli Jon e Vince Votta, amici da molti anni. Il gruppo contatt\u00f2 Scott Weiland e John Moyer per completare il gruppo. L'album di debutto del gruppo, previsto per la primavera del 2015, \u00e8 stato in seguito posticipato all'8 giugno 2015.\nIl 22 gennaio 2015, tramite un post sulla propria pagina Facebook, Scott Weiland afferma che non sar\u00e0 il frontman del gruppo per il tour successivo alla pubblicazione dell'album, a causa degli impegni con il gruppo Scott Weiland and the Wildabouts.\nIl 16 aprile 2015 il gruppo pubblica il videoclip ufficiale per il brano \"'Til the Dust Is Gone\". Nello stesso giorno, il gruppo annuncia la data di pubblicazione dell'album omonimo, pubblicato dalla Another Century, fissata per il 2 giugno 2015.\nIl 3 maggio 2016 viene annunciato che Scott Stapp, ex frontman dei Creed, \u00e8 il nuovo cantante del gruppo. Il 24 marzo 2017 viene pubblicato il secondo album \"The Madness\".\nNel febbraio 2018 i membri degli Art of Anarchy, Jon e Vincent Votta, hanno presentato una causa alla Corte Suprema di New York contro il loro cantante Scott Stapp. affermando che Stapp non \u00e8 riuscito a rispettare il suo contratto con la band, non avendo suonato tutti i concerti pianificati per il tour di supporto all'album. Impedendo inoltre di realizzare servizi fotografici, video e altri eventi per promuovere \"The Madness\". Chiedendo un risarcimento di 1,2 milioni di dollari la band sostiene di aver pagato in anticipo Stapp per i suoi servizi, e che i suoi inadempimenti hanno portato di fatto alla perdita del contratto discografico. Mentre il contratto con la band di Stapp non gli impediva di andare in tour da solista, la band ha dichiarato: \u00abSe Stapp si fosse dedicato agli Art Of Anarchy con lo stesso fervore che ha dedicato alla sua carriera solista gli Art Of Anarchy avrebbero fatto un tour di successo e il contratto discografico non sarebbe stato risolto\u00bb.\nScott Stapp ha eseguito 80 spettacoli da solista e solo 18 con gli Art of Anarchy da quando \u00e8 stato pubblicato l'album \"The Madness.\"\nLa situazione sembra simile a quella che ha portato la band a citare in giudizio anche Scott Weiland. In quel caso, hanno affermato di aver anticipato al cantante 230.000 dollari, ma non \u00e8 riuscito a suonare in alcun concerto e a rispettare gli altri requisiti dell'accordo. La difesa di Weiland affermava che la band aveva illegalmente usato il suo nome e la sua immagine per promuovere l'album in cui era apparso. Weiland aveva definito la band \"una truffa fin dall'inizio\"."}
{"id": "5370533", "revid": "287204", "url": "https://it.wikipedia.org/wiki?curid=5370533", "title": "Associa\u00e7\u00e3o Atl\u00e9tica Anapolina", "text": "LAssocia\u00e7\u00e3o Atl\u00e9tica Anapolina, noto anche semplicemente come Anapolina, \u00e8 una societ\u00e0 calcistica brasiliana con sede nella citt\u00e0 di An\u00e1polis, nello stato del Goi\u00e1s.\nStoria.\nLa squadra fu fondata il 1\u00ba gennaio 1948 dopo il fallimento per problemi finanziari dell\"An\u00e1polis Sport Club\". La squadra decise di adottare gli stessi colori della prima societ\u00e0 calcistica della citt\u00e0, il \"Bahia Futebol Clube\", ma alcune fonti suggeriscono che i colori della squadra sono un omaggio all'. Nello stesso anno, ha giocato la sua prima partita, un'amichevole con il Ferrovi\u00e1rio di Araguari, vincendo 3-2. Nel 1970 a causa di una grave crisi finanziaria, i tre sodalizi della citt\u00e0: l'Anapolina, l'An\u00e1polis e l'Ipiranga, si fusero dando vita al \"Gr\u00eamio Esportivo Anapolino\". Nel 1972 termin\u00f2 la fusione e le tre squadre tornarono ad essere indipendenti. Nel 1978, l'Anapolina ha partecipato al Campeonato Brasileiro S\u00e9rie A per la prima volta. Il club ha terminato al 65\u00ba posto. Nel 1982, il club ha partecipato di nuovo al Campeonato Brasileiro S\u00e9rie A, terminando all'11\u00ba posto. \u00c8 stata la miglior prestazione del club in questa competizione. Nel 1984, l'Anapolina ha partecipato per l'ultima volta al Campeonato Brasileiro S\u00e9rie A. Il club ha terminato al 35\u00ba posto."}
{"id": "5370540", "revid": "1155", "url": "https://it.wikipedia.org/wiki?curid=5370540", "title": "Brycinus longipinnis", "text": "Brycinus longipinnis , conosciuto comunemente come tetra pinne lunghe, \u00e8 un pesce d'acqua dolce appartenente alla famiglia Alestidae.\nDistribuzione e habitat.\nQuesta specie \u00e8 diffusa in Africa occidentale, nelle acque dolci dell'area atlantica compresa tra Gambia e Repubblica Democratica del Congo, dove \u00e8 diffuso nelle acque di estuari, fiumi e anche ruscelli (unica specie tra quelle del genere \"Brycinus\").\nPredatori.\n\"B longipinnis\" \u00e8 preda abituale di pesci come \"Hydrocynus forskahlii, Lates niloticus\" e \"Schilbe mystus\".\nAlimentazione.\n\"A. caudalis\" ha dieta onnivora.\nAcquariofilia.\nNon molto diffuso in commercio per l'acquariofilia, ha bisogno di vivere in gruppi di almeno 5 esemplari."}
{"id": "5370557", "revid": "287204", "url": "https://it.wikipedia.org/wiki?curid=5370557", "title": "Pallacanestro ai Giochi dell'Estremo Oriente", "text": "Il torneo di pallacanestro ai Giochi dell'Estremo Oriente si \u00e8 svolto in tutte le edizioni della manifestazione multisportiva, in quanto la pallacanestro \u00e8 stato uno degli otto principali sport in programma.\nData la sua stretta connessione con gli Usa, la rappresentativa nazionale delle \u00e8 risultata essere quella pi\u00f9 sviluppata in senso cestistico, fra tutte le partecipanti ai Giochi, avendo vinte nove delle dieci edizioni. Sono state sconfitte solo nell'edizione di Shanghai, disputatasi nel 1921, dove a trionfare fu la ."}
{"id": "5370570", "revid": "71494592", "url": "https://it.wikipedia.org/wiki?curid=5370570", "title": "Fossabanda", "text": ""}
{"id": "5370585", "revid": "1543377", "url": "https://it.wikipedia.org/wiki?curid=5370585", "title": "Uzari", "text": "Ha rappresentato la Bielorussia all'Eurovision Song Contest 2015 insieme a Maimuna ma i due non hanno guadagnato la finale."}
{"id": "5370598", "revid": "22356", "url": "https://it.wikipedia.org/wiki?curid=5370598", "title": "Allognathosuchus", "text": "L'allognatosuco (gen. Allognathosuchus) \u00e8 un coccodrillo estinto, vissuto tra il Paleocene e l'Eocene medio (circa 58 - 50 milioni di anni fa). I suoi resti fossili sono stati ritrovati in Nordamerica e in Europa.\nDescrizione.\nQuesto animale era molto simile a un alligatore attuale, e raggiungeva a malapena il metro e mezzo di lunghezza. \"Allognathosuchus\" si distingueva dagli altri alligatori del Cenozoico per le sue mascelle corte e robuste, munite di denti bulbosi. Questi denti erano disposti nella parte posteriore della fila dentaria sia delle mandibole che delle mascelle. Queste caratteristiche sono state storicamente interpretate come adattamenti a una dieta a base di molluschi, che venivano triturati dai grossi denti. Denti bulbosi isolati sono stati spesso assegnati a questo genere, anche se sono tipici anche di altre linee evolutive di coccodrilli.\nClassificazione.\nLa specie tipo, A. polyodon, proviene dalla Bridger Formation dell'Eocene, nello Wyoming, ed \u00e8 stata descritta inizialmente da Edward Drinker Cope come Crocodylus polyodon, ma \u00e8 basata su fossili difficili da distinguere da quelli di altri alligatori del Paleogene. Altre specie nordamericane sono \"A. heterodon\" e \"A. wartheni\". Una specie proveniente dal Belgio, \"A. woutersi\", potrebbe appartenere al genere \"Diplocynodon\".\nA questo genere sono state attribuite numerose altre specie, e ci\u00f2 ha portato a ritenere che \"Allognathosuchus\" fosse un genere longevo, diffuso dal Cretaceo all'Oligocene in Nordamerica, Europa, Asia e Africa. In realt\u00e0, una revisione del genere operata da Christopher Brochu nel 2004 ha portato a considerare Allognathosuchus un genere esclusivamente paleo-eocenico, e all'esclusione di numerose specie. Ad esempio alcune specie sono state attribuite ad altri generi, come \"Albertochampsa\", \"Arambourgia\", \"Wannaganosuchus\", \"Hassiacosuchus\" e \"Navajosuchus\"."}
{"id": "5370610", "revid": "767487", "url": "https://it.wikipedia.org/wiki?curid=5370610", "title": "Piero Bernardini", "text": "Biografia.\nI suoi genitori, Adele Bicchi e Cesare Bernardini, quest'ultimo al servizio per le ferrovie dello Stato, inizialmente lo portarono a completare ginnasi d'istruzione professionale per prepararlo a lavorare per nella stessa azienda nazionale, ma alla fine segu\u00ec le sue inclinazione e s'iscrisse alla Scuola libera del nudo, dove ebbe come compagno d'accademia Luigi Bertolini.\nI suoi esordii avvennero nel 1908 realizzando illustrazioni, vignette e piccole testate su \"Il Passerotto\" di Omero Redi e \"Il Collodi\". Poi apr\u00ec una sede con Giuseppe Cartoni, assieme al quale riun\u00ec un gruppo culturale con Ridolfo Mazzucconi, Bruno Fallaci, Puccio Pucci, definito da Filippo Tommaso Marinetti: \u00abmovimento contenente indubbi elementi di simultaneit\u00e0\u00bb, in una storica serata futurista del 1913, presso il Teatro Verdi. Nel 1914 espose incisioni alla Mostra internazionale del bianco e nero a Firenze.\nAnche con una grave disfunzione oculare, all'inizio della Grande Guerra fu occupato all'ospedale militare di Cividale, dove dipinse vari decori murali che a causa delle distruzione belliche sono andati perduti. Nel frattempo collabor\u00f2 alla rivista \"Trincea\" e tenne frequentemente un epistolario disegnato con i propri familiari e intimi, lavori che furono poi esposti per la prima volta al pubblico in un allestimento postumo alla Galleria \"L'Indiano\" e nel catalogo di memorialistica militare \"ZG. Zona di guerra\" (1976).\nFinito il conflitto venne assunto alla Biblioteca Filosofica di Firenze, cos\u00ec potendo permettersi di riprendere le attivit\u00e0 di lettura e disegno."}
{"id": "5370613", "revid": "991694", "url": "https://it.wikipedia.org/wiki?curid=5370613", "title": "Marc\u00edlio Dias", "text": ""}
{"id": "5370645", "revid": "741067", "url": "https://it.wikipedia.org/wiki?curid=5370645", "title": "Vanishing spray", "text": ""}
{"id": "5370679", "revid": "287204", "url": "https://it.wikipedia.org/wiki?curid=5370679", "title": "Miami Open 2015", "text": "Il Miami Open 2015 \u00e8 stato un torneo di tennis che si \u00e8 giocato su campi in cemento. \u00c8 stata la 31\u00aa edizione del Miami Masters, che fa parte della categoria ATP World Tour Masters 1000 nell'ambito dell'ATP World Tour 2015, e della categoria Premier Mandatory nell'ambito del WTA Tour 2015. Sia il torneo maschile sia quello femminile si sono tenuti al Tennis Center at Crandon Park di Key Biscayne, vicino a Miami, dal 24 marzo al 4 aprile 2015.\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono passati dalle qualificazioni:\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nLa seguente giocatrice \u00e8 entrata nel tabellone principale come Lucky loser:\nMontepremi.\nIl montepremi complessivo \u00e8 di \u00a0$.\nCampioni.\nSingolare maschile.\n Novak \u0110okovi\u0107 ha sconfitto in finale Andy Murray per 7-63, 4-6, 6-0.\nSingolare femminile.\n Serena Williams ha sconfitto in finale Carla Su\u00e1rez Navarro per 6-2, 6-0.\nDoppio maschile.\n Bob Bryan / Mike Bryan hanno sconfitto in finale Vasek Pospisil / Jack Sock per 6\u20133, 1\u20136, [10\u20138].\nDoppio femminile.\n Martina Hingis / Sania Mirza hanno sconfitto in finale Ekaterina Makarova / Elena Vesnina per 7\u20135, 6\u20131."}
{"id": "5370687", "revid": "882198", "url": "https://it.wikipedia.org/wiki?curid=5370687", "title": "\u00d6sterreichische Daimler Motoren Gesellschaft", "text": ""}
{"id": "5370689", "revid": "446353", "url": "https://it.wikipedia.org/wiki?curid=5370689", "title": "Convenzione 105", "text": ""}
{"id": "5370726", "revid": "287204", "url": "https://it.wikipedia.org/wiki?curid=5370726", "title": "La tregua (romanzo)", "text": ""}
{"id": "5370727", "revid": "110157", "url": "https://it.wikipedia.org/wiki?curid=5370727", "title": "Hayastani Ankaxowt'yan Gavat' 2014-2015", "text": "La Hayastani Ankaxowt'yan Gavat' 2014-2015 (conosciuta anche come Coppa dell'Indipendenza) \u00e8 stata la 24\u00aa edizione della coppa nazionale armena. Il torneo \u00e8 iniziato il 17 settembre 2014 ed \u00e8 terminato il 6 maggio 2015. \nAd aggiudicarsi il trofeo \u00e8 stato il Pyunik, che ha vinto il torneo per l'ottava volta, la terza consecutiva.\nIl torneo \u00e8 stato disputato con la formula ad eliminazione diretta con partite di andata e ritorno. Hanno partecipano alla competizione le otto squadre della Bardsragujn chumb 2014-2015."}
{"id": "5370738", "revid": "287204", "url": "https://it.wikipedia.org/wiki?curid=5370738", "title": "Nettare in un setaccio", "text": "Nettare in un setaccio \u00e8 il romanzo di maggior successo della scrittrice indiana di lingua inglese Kamala Markandaya. Il titolo \u00e8 tratto da un verso della poesia \"Work Without Hope\" (1825) di Samuel Taylor Coleridge:\nTrama.\nQuando Rukumani si sposa, ultima di quattro sorelle femmine, il padre non ha pi\u00f9 risorse per una buona dote, malgrado sia un capo villaggio; cos\u00ec all'et\u00e0 di dodici anni va in matrimonio a un contadino, Nathan, di una classe sociale inferiore alla sua. Il primo dei figli che nasce \u00e8 una femmina, Irawaddy detta Ira; poi per diversi anni sembra che la coppia sia sterile, finch\u00e9 Rukumani ricorre all'aiuto di un medico occidentale, Kennington, che gli abitanti del villaggio chiamano Kenny. L'uomo, che ha curato la madre di Rukumani negli ultimi tempi prima della morte, riesce a fare in modo che la donna abbia altri figli: quattro maschi a distanza di un anno uno dall'altro.\nUn giorno al villaggio tutto cambia perch\u00e9 arrivano molti lavoratori dall'esterno per costruire una grossa fabbrica, una conceria di pelli; il grosso edificio, che trasforma il paesino in una cittadina, \u00e8 l'unico non danneggiato durante un furibondo uragano che devasta tutti i campi, comprese le risaie di Nathan e Rukumani.\nNathan vorrebbe che tutti i figli lo seguissero nel lavoro della terra, ma i primi due decidono di andare a lavorare in conceria, e Rukumani riesce a farli assumere grazie alla raccomandazione di Kenny; in questo modo, portando a casa una rupia al giorno a testa, riescono a preparare la dote per Ira, che si sposa in un altro villaggio. Ma poi c'\u00e8 un'agitazione sindacale alla fabbrica, i due giovani vengono lasciati a casa perch\u00e9 sono tra gli irriducibili.\nPurtroppo anche Ira come la madre non riesce ad avere figli, e dopo cinque anni il marito la riporta indietro ai genitori. Soltanto la nascita di un altro figlio di Rukumani riesce a far tornare alla ragazzina la gioia di vivere. Le tribolazioni non sono finite: una lunga siccit\u00e0 imperversa distruggendo i raccolti, ma il proprietario terriero pretende comunque l'affitto; Rukumani \u00e8 costretta a vendere anche i vestiti usati al matrimonio della figlia per evitare lo sfratto dalle terre. La fame colpisce e disperde la famiglia, Due dei figli, quelli che lavoravano alla fabbrica, se ne vanno in citt\u00e0. Un terzo viene ucciso dalle guardie della conceria perch\u00e9 si era introdotto per rubare una pelle di vitello da rivendere. Rukumani e il marito scoprono che Ira si prostituisce per guadagnare qualche rupia e mantenere il fratello pi\u00f9 piccolo, che tuttavia muore lo stesso di stenti. Per fortuna il raccolto dell'anno, dopo tanti sacrifici, \u00e8 ottimo e abbondante.\nIra rimane incinta, il bambino che nasce \u00e8 albino e viene discriminato dai suoi coetanei. L'ultimo figlio maschio rimasto in casa, Selvam, viene assunto da Kenny che sta raccogliendo fondi e donazioni per costruire nella cittadina un ospedale. Gli anni passano, Nathan \u00e8 vicino ai cinquanta; arriva una notizia tremenda: lo sfrato dalla terra che hanno lavorato per tutta la vita, il padrone ha venduto alla conceria. Rukumani e il marito decidono di andare a stare da uno dei figli, che si \u00e8 spostato in una citt\u00e0 distante cento miglia, ma Ira decide di rimanere con il figlio insieme al fratello Selvam, che si impegna a mantenerli.\nTuttavia, dopo un lungo viaggio sulle tracce del figlio, scoprono che il ragazzo non solo ha abbandonato la moglie, ma \u00e8 pure scomparso senza lasciare tracce. I due si rifugiano in un tempio dove si distribuisce gratis il riso agli indigenti, poi lavorano come spaccapietre in una cava, cercando di mettere da parte il necessario per pagarsi il viaggio di ritorno al villaggio. Per\u00f2 la fatica \u00e8 troppa per Nathan, gi\u00e0 avanti con gli anni, che non sopravvive. Rukumani riuscir\u00e0 a tornare a casa da sola, accompagnata da un bambino lebbroso che \u00e8 stato la loro fedele compagnia negli ultimi tempi."}
{"id": "5370772", "revid": "1226", "url": "https://it.wikipedia.org/wiki?curid=5370772", "title": "La tregua (Levi)", "text": ""}
{"id": "5370840", "revid": "287204", "url": "https://it.wikipedia.org/wiki?curid=5370840", "title": "Oshkosh All-Stars 1946-1947", "text": "La stagione 1946-47 degli Oshkosh All-Stars fu la 10\u00aa nella NBL per la franchigia.\nGli Oshkosh All-Stars vinsero la \"Western Division\" con un record di 28-16. Nei play-off vinsero il primo turno con gli Sheboygan Red Skins (3-2), perdendo poi la finale di division con i Chicago American Gears (2-0)."}
{"id": "5370866", "revid": "300067", "url": "https://it.wikipedia.org/wiki?curid=5370866", "title": "Kenneth Exel", "text": ""}
{"id": "5370891", "revid": "36426", "url": "https://it.wikipedia.org/wiki?curid=5370891", "title": "Chiesa del Cestello", "text": ""}
{"id": "5370932", "revid": "1305772", "url": "https://it.wikipedia.org/wiki?curid=5370932", "title": "Partino", "text": "Partino \u00e8 una frazione del comune italiano di Palaia, nella provincia di Pisa, in Toscana.\nGeografia fisica.\nIl borgo di Partino \u00e8 situato in Valdera lungo la cresta arenaria di una collina tufacea posta tra Palaia e la frazione di Villa Saletta. Il particolare terreno di questa localit\u00e0 \u00e8 definito da Giovanni Battista Rampoldi nel XIX secolo come \u00abmirabile\u00bb perch\u00e9 appare ferruginoso con miscuglio di rame a contatto con l'acquaforte.\nPartino dista dal capoluogo comunale poco pi\u00f9 di 2\u00a0km e circa 42\u00a0km da Pisa.\nStoria.\nPartino nacque come castello in epoca altomedievale ed \u00e8 documentato dal 1260 in quanto vi si trovavano alcuni possedimenti della diocesi di Lucca.\nLa frazione contava 238 abitanti nel 1551, poi aumentati a 506 nel 1840."}
{"id": "5370936", "revid": "536159", "url": "https://it.wikipedia.org/wiki?curid=5370936", "title": "Swiss European Air Lines", "text": ""}
{"id": "5370943", "revid": "6923", "url": "https://it.wikipedia.org/wiki?curid=5370943", "title": "Francesco Crucioli", "text": "Biografia.\nNacque a Grottammare il 10 ottobre 1908, figlio di Croce e Tina Cafarini, all'interno di una famiglia originaria di Ascoli Piceno. Chiamato a prestare servizio militare di leva nel Regio Esercito nel 1929, frequent\u00f2 il corso allievi ufficiali di complemento a Verona, venendo nominato sottotenente il 4 febbraio 1930, assegnato in servizio al 74\u00b0 Reggimento fanteria. Ultimato il servizio di prima nomina venne collocato in congedo nell'ottobre successivo. Profilatasi la campagna in Africa Orientale chiese di essere richiamato in servizio attivo e il 31 agosto 1935 fu destinato al XXIV Battaglione complementi della 24\u00aa Divisione fanteria \"Gran Sasso\", col quale partiva da Napoli un mese dopo sbarcando a Massaua, in Eritrea, il 6 ottobre. Promosso tenente nel mese dicembre, si distingueva nel ciclo operativo che, iniziato in quel mese ad Af Gag\u00e0 si concluse a Mai Nebit nel marzo dell'anno dopo. Dopo la fine delle ostilit\u00e0, il 9 maggio del 1936 fu proclamato l'Impero, le operazioni belliche non terminarono a causa della crescente attivit\u00e0 della guerriglia etiope. Assegnato dapprima al XXV Battaglione coloniale, si distinse nelle operazioni belliche venendo decorato con la Croce di guerra al valor militare.\nTransitato nel XIX Battaglione coloniale, mentre stava per accingersi a rientrare in Patria per trascorrere con i suoi familiari le festivit\u00e0 natalizie, il 5 dicembre 1937 prese parte ad un'azione di controguerriglia nella zona del Monte Isor\u00e0 Adivi. Colpito al cuore da un proiettile di arma da fuoco, cadde da cavallo, ma continu\u00f2 ad incitare i suoi ascari fino alla fine al grido di \"Viva l'Italia!\". Per questo fatto gli venne assegnata la Medaglia d'oro al valor militare alla memoria.\nAlla memoria di Crucioli sono intitolate due vie, una a Grottammare e un'altra a Teramo. Una delle lapidi a suo ricordo si trova nella Chiesa dei Santi Pietro e Paolo di Ascoli Piceno, insieme ad altri militari caduti in guerra. La sua salma si trova ancora in Africa."}
{"id": "5370961", "revid": "2130303", "url": "https://it.wikipedia.org/wiki?curid=5370961", "title": "Chiesa della Beata Vergine Assunta (Borore)", "text": "La chiesa della Beata Vergine Assunta \u00e8 un edificio religioso situato a Borore, centro abitato della Sardegna centrale; consacrata al culto cattolico, \u00e8 sede dell'omonima parrocchia e fa parte della diocesi di Alghero-Bosa.\nL'edificio, risalente al XVII secolo, si affaccia su un'ampia piazza formata dall'incrocio tra la via Roma e la via Parrocchia. La facciata \u00e8 in stile barocco, a coronamento piatto, con due campanili laterali con luci ad arco a tutto sesto e cupoletta.\nLa chiesa custodisce dipinti di notevole valore storico; in particolare un \"san Lussorio\" del XVI secolo, nel quale appare la prima raffigurazione pittorica del costume sardo, e quattro teleri raffiguranti altrettanti evangelisti, dipinto nel 1895 dal maestro Emilio Scherer e restaurato a fine secolo scorso.\nNella cappella dedicata a sant'Antonio abate si pu\u00f2 ammirare un pregevole altare ligneo policromo del '700 che si presenta come una grande pala d'altare sulla quale trovano sistemazione sei statue di santi distribuite. "}
{"id": "5371012", "revid": "1543377", "url": "https://it.wikipedia.org/wiki?curid=5371012", "title": "Chiesa della Madonna del Carmelo (Borore)", "text": "La chiesa della Madonna del Carmelo o \"del Carmine\" \u00e8 un edificio religioso situato a Borore, centro abitato della Sardegna centrale; consacrata al culto cattolico fa parte della parrocchia della Beata Vergine Assunta, diocesi di Alghero-Bosa.\nL'edificio, realizzato in blocchi irregolari di pietra trachitica faccia a vista, si affaccia sulla via Carmine in prossimit\u00e0 dell'incrocio con la via Roma. Al proprio interno custodisce due statue lignee della Madonna e del Cristo morto."}
{"id": "5371021", "revid": "36426", "url": "https://it.wikipedia.org/wiki?curid=5371021", "title": "Monastero di Santa Marta a Montughi", "text": ""}
{"id": "5371039", "revid": "36426", "url": "https://it.wikipedia.org/wiki?curid=5371039", "title": "Convento di sant'Onofrio delle Cappuccine", "text": ""}
{"id": "5371041", "revid": "131145", "url": "https://it.wikipedia.org/wiki?curid=5371041", "title": "I Giochi mondiali femminili", "text": ""}
{"id": "5371047", "revid": "633110", "url": "https://it.wikipedia.org/wiki?curid=5371047", "title": "7,5 \u00d7 54 mm MAS", "text": "La 7,5 \u00d7 54\u00a0mm MAS Mod. 1929 era una cartuccia sviluppata in Francia, derivata dalla 7,5 \u00d7 57 mm MAS Mod. 1924. Essa sostitu\u00ec l'obsoleta 8 \u00d7 50 mm R Lebel, usata fino alla prima guerra mondiale. In termini di balistica era comparabile alla 7,62 \u00d7 51 mm NATO/.308 Winchester, nelle dimensioni era simile alla 7,5 \u00d7 55 mm Swiss.\nStoria.\nDopo la fine della prima guerra mondiale, i vertici dell'esercito francese maturarono la necessit\u00e0 di sostituire la munizione da 8\u00a0mm Lebel, rivoluzionaria al momento della sua introduzione ma ormai obsoleta. Considerazioni di tipo industriale e produttivo ne impedirono la sostituzione durante la Grande Guerra, ma nel 1924, sei anni dopo la fine del conflitto, venne infine adottata la 7,5 \u00d7 57 mm MAS con la nuova mitragliatrice leggera MAC 24. Tuttavia emersero dei problemi legati alla nuova munizione: in particolare, l'arma accettava la munizione 7,92 \u00d7 57 mm Mauser, simile per dimensioni, usata nei fucili Mauser impiegati dalle truppe indigene durante la guerra del Rif del 1920-1926, con risultati disastrosi in caso di pi\u00f9 o meno involontario caricamento e sparo. Questa situazione port\u00f2 allo sviluppo di una munizione leggermente pi\u00f9 corta, la \"7,5 \u00d7 54 mm MAS Mod. 1929\".\nFurono testate due palle per uso militare, la \"Balle C\" e la \"Balle D\". L'esercito adott\u00f2 la pi\u00f9 leggera \"Balle C\", che divenne quindi la standard per tutti i fucili d'ordinanza, quali il MAS 36 ed il MAS 49, e per le mitragliatrici leggere francesi, come la MAC 24/29. La \"Balle D\", pi\u00f9 pesante, del tipo \"boat tailed\", trov\u00f2 un limitato uso specializzato. Altre tipologie di pallottola disponibili presso l'Arm\u00e9e erano la \"Balle AP\" perforante, la \"Balle A\" tracciante, la \"Balle I\" incendiaria, oltre alla munizione a salve e quella da addestramento in galleria."}
{"id": "5371049", "revid": "690118", "url": "https://it.wikipedia.org/wiki?curid=5371049", "title": "7,5 \u00d7 54 mm MAS Mod. 1929", "text": ""}
{"id": "5371050", "revid": "690118", "url": "https://it.wikipedia.org/wiki?curid=5371050", "title": "7,5 \u00d7 54 mm French", "text": ""}
{"id": "5371055", "revid": "110157", "url": "https://it.wikipedia.org/wiki?curid=5371055", "title": "Az\u0259rbaycan Kuboku 2014-2015", "text": "La Az\u0259rbaycan Kuboku 2014-2015 \u00e8 stata la 23\u00aa edizione della coppa nazionale azera. La competizione \u00e8 iniziata il 22 ottobre 2014 con il turno preliminare e si \u00e8 conclusa con la finale il 3 giugno 2015. La squadra detentrice del trofeo era il Neft\u00e7i Baku, avendo vinto il torneo per la settima volta, la seconda consecutiva, nell'edizione precedente.\nIl Qaraba\u011f ha vinto il trofeo per la quarta volta nella sua storia.\nAlla competizione partecipano 18 squadre. Le 10 della Premyer Liqas\u0131 sono ammesse direttamente agli ottavi di finale. La vincente \u00e8 ammessa alla UEFA Europa League 2015-2016."}
{"id": "5371099", "revid": "729019", "url": "https://it.wikipedia.org/wiki?curid=5371099", "title": "Torre di Montebolzone", "text": "La torre di Montebolzone \u00e8 una torre medievale sita a Montebolzone, frazione del comune italiano di Agazzano, in provincia di Piacenza. Il suo nome deriva da \"bolzone\", dal tedesco \"bolzen\" la testa in ferro dell'ariete.\nPosta sulle ultime ondulazioni collinari della val Luretta, a , svetta, grazie alla sua altezza, sulla campagna circostante.\nStoria.\nDi questa fortificazione, inizialmente parte di un pi\u00f9 ampio castello e posta in una localit\u00e0 abitata fin dal periodo romano, non \u00e8 nota la data precisa di fondazione, tuttavia essa potrebbe risalire ai primi anni del X secolo, forse su iniziativa della chiesa piacentina. La prima citazione puntuale a riguardo \u00e8 la sua distruzione, avvenuta nel 1243, per mano di truppe pavesi e tedesche poste al servizio dell'imperatore Federico II di Svevia. Nel 1360 era possesso di Giovanni Confalonieri il quale potrebbe venire identificato con il Giovanni da Castel Nuovo che, impegnato nelle lotte tra Bernab\u00f2 e Gian Galeazzo Visconti contro papa Gregorio XI si arrese nel 1372 di fronte alle truppe papaline.\nNel 1412, con la concessione da parte del duca di Milano Filippo Maria Visconti della contea di Castel San Giovanni e Borgonovo a Bartolomeo e Filippo Arcelli, anche Montebolzone, la cui propriet\u00e0 era gi\u00e0 stata acquistata dagli Arcelli nell'aprile del 1407, venne incluso nei territori oggetto dell'investitura. In seguito Montebolzone venne concessa al condottiero Niccol\u00f2 Piccinino, prima di ritornare alla famiglia Arcelli nella persona di Lazzaro Arcelli. Con l'inclusione all'interno del feudo borgonovese l'importanza militare dell'edificio diminu\u00ec, lasciando intatta solamente la funzione di dimora residenziale.\nA Lazzaro successero i conti Sforza Visconti sotto al cui controllo la localit\u00e0 rimase fino al 1679, anno in cui, dopo la scomparsa senza eredi del conte di Borgonovo Alessandro III Sforza vennero avocati dalla Camera Ducale Farnesiana. Nel 1682 tutti i beni e i diritti che in precedenza erano stati in possesso del conte vennero ceduti dalla Camera Ducale ai fratelli Carlo e Antonio Maria Volpari i quali corrisposero in cambio un pagamento di lire. Nel dicembre 1694 i fratelli Volpari ottennero dal duca di Parma e Piacenza Francesco Farnese l'investitura al feudo di Montebolzone, con il titolo di conti in cambio del pagamento della somma di lire.\nSuccessivamente, con il venire meno delle esigenze militari e difensive, la torre che restava dell'originario castello venne riattata funzionalmente alle necessit\u00e0 della casa colonica che era stata costruita nelle immediate adiacenze.\nIntorno alla met\u00e0 del XVIII secolo l'edificio pervenne, a seguito del matrimonio con Margherita, ultima erede della famiglia Volpari, al conte Petrucci di Pontremoli. Da lui il bene pass\u00f2 alla contessa Bianca Petrucci, sposata con Emilio Malvezzi Campeggi, esponente di una famiglia della nobilt\u00e0 bolognese. Infine, verso la met\u00e0 dell'Ottocento, la torre fu comprata dalla famiglia Scotti.\nEreditata nel 2007 da Licia, Margherita e Danila Gardella la torre, danneggiata a causa del degrado della copertura che aveva generato infiltrazioni a accumuli acquosi sui solai dei piani intermedi, che rendevano concreto il rischio di un crollo, \u00e8 stata ristrutturata tra il 2008 e il 2016 da parte dell'architetto Marcello Spigaroli e dell\u2019ingegnere Gabriele Malvisi.\nStruttura.\nLa torre a base quadrangolare alta circa e caratterizzata da muri spessi alla base circa \u00e8 tutto quanto rimane dell'originario castello, all'interno del quale svolgeva la funzione di dongione. La parte inferiore della torre \u00e8 realizzata in sasso, mentre la parte superiore in laterizio; in questa seconda parte si riconoscono i resti della merlatura, nonch\u00e9 un motivo decorativo a dente di sega. La presenza della parte superiore in laterizio \u00e8 probabilmente ascrivibile al rialzo della torre operato durante il XIII secolo, dopo la distruzione del castello avvenuta nel 1243.\nL'ambiente al piano terra presenta \u00e8 voltato a botte con solaio realizzato in mattoni di laterizio, mentre gli ambienti dei piani superiori presentano dei soffitti in legno.\nIn luogo degli altri fabbricati che originariamente costituivano il castello, venne costruita la chiesa di Santa Maria Assunta; contestualmente alla demolizione del castello la funzione di dimora nobiliare venne assunta da un palazzo posto nelle immediate adiacenze della torre e costruito successivamente rispetto al periodo medievale."}
{"id": "5371237", "revid": "1538808", "url": "https://it.wikipedia.org/wiki?curid=5371237", "title": "Marocchi", "text": ""}
{"id": "5371280", "revid": "22475", "url": "https://it.wikipedia.org/wiki?curid=5371280", "title": "Juscelinomys", "text": "Juscelinomys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Juscelinomys appartengono roditori di piccole dimensioni, con lunghezza della testa e del corpo tra 128 e 155\u00a0mm, la lunghezza della coda tra 85 e 116\u00a0mm e un peso fino a 99\u00a0g.\nCaratteristiche craniche e dentarie.\nIl cranio \u00e8 stretto e presenta un rostro ampio, i fori palatali sono lunghi e larghi. La mandibola \u00e8 poco sviluppata.\nSono caratterizzati dalla seguente formula dentaria:\nAspetto.\nLe parti dorsali sono rossastre od olivastre densamente striate di nero, particolarmente lungo la spina dorsale, mentre le parti ventrali sono arancioni. Il muso \u00e8 allungato, le orecchie sono corte e densamente ricoperte di peli. Le tre dita centrali delle zampe anteriori hanno artigli fortemente allungati. La coda \u00e8 pi\u00f9 corta della testa e del corpo, \u00e8 tozza e si affusola verso l'estremit\u00e0, \u00e8 completamente rivestita di peli setolosi nerastri o rossastri. Le femmine hanno quattro paia di mammelle.\nDistribuzione.\nSi tratta di roditori terricoli diffusi nel Brasile meridionale e nella Bolivia orientale.\nTassonomia.\nIl genere comprende 2 specie.\nStudi effettuati sulla popolazione boliviana hanno determinato che \"J.guaporensis\", precedentemente considerata come specie distinta, \u00e8 in effetti un sinonimo di \"J.huanchacae\"."}
{"id": "5371284", "revid": "843466", "url": "https://it.wikipedia.org/wiki?curid=5371284", "title": "Lotte politiche interne di Syrakousai", "text": ""}
{"id": "5371300", "revid": "1543377", "url": "https://it.wikipedia.org/wiki?curid=5371300", "title": "Sidney Greville", "text": "Biografia.\nEra il figlio di George Greville, IV conte di Warwick, e di sua moglie, Anne Charteris. Frequent\u00f2 il Marlborough College.\nCarriera.\nServ\u00ec come segretario privato del sottosegretario di stato per l'India nel 1887 e come segretario privato di Robert Gascoyne-Cecil, III marchese di Salisbury, quando era primo ministro (1888-1892 e 1896-1898). Greville era poi nominato scudiero del principe di Galles fino al 1901, quando divenne Groom in Waiting di Edoardo VII fino alla morte del re nel 1910.\nTra il 1901 e il 1911 Greville ha lavorato come segretario privato di Alessandra di Danimarca ed era il cassiere della famiglia (1911-1915). Egli \u00e8 stato controllore e tesoriere del principe del Galles (1915-1920), quando divenne Groom in Waiting di Giorgio V."}
{"id": "5371305", "revid": "1543377", "url": "https://it.wikipedia.org/wiki?curid=5371305", "title": "II Giochi olimpici femminili", "text": " \nLa seconda edizione dei Giochi olimpici femminili si tenne dal 27 al 29 agosto 1926 presso lo Slottsskogsvallen di G\u00f6teborg, in Svezia.\nLa competizione.\nLa manifestazione era organizzata dalla Federazione Sportiva Internazionale Femminile (International Women's Sports Federation) guidata da Alice Milliat come risposta all'assenza di gare femminili ai Giochi olimpici di Parigi del 1924.\nAi Giochi presero parte circa 100 atlete provenienti da 9 Paesi: Belgio, Cecoslovacchia, Francia, Regno Unito, Lettonia, Polonia, Svezia, Svizzera e Giappone. Per quest'ultima nazione partecip\u00f2 una sola atleta, Kinue Hitomi, la quale conquist\u00f2 due medaglie d'oro nel salto in lungo e nel salto in lungo da fermo, una medaglia d'argento nel lancio del disco, una medaglia di bronzo nelle 100 iarde, un quinto posto nei 600 metri piani e un sesto posto nei 250 metri piani.\nIl programma prevedeva 12 specialit\u00e0 dell'atletica leggera, precedute dalla cerimonia di apertura durante la quale tenne un discorso Mary von Sydow, moglie dell'ex Ministro di Stato della Svezia e governatore della provincia di G\u00f6teborg e Bohus Oscar von Sydow."}
{"id": "5371308", "revid": "131145", "url": "https://it.wikipedia.org/wiki?curid=5371308", "title": "II Giochi mondiali femminili", "text": ""}
{"id": "5371361", "revid": "767487", "url": "https://it.wikipedia.org/wiki?curid=5371361", "title": "Joseph-Claude Gyau", "text": "Biografia.\n\u00c8 figlio di Phillip, ex-calciatore professionista e nazionale statunitense; anche il nonno Joseph Agyemang-Gyau, padre di Phillip, \u00e8 stato un calciatore professionista, nazionale ghanese.\nCaratteristiche tecniche.\nGioca come ala sinistra."}
{"id": "5371399", "revid": "1123217", "url": "https://it.wikipedia.org/wiki?curid=5371399", "title": "Sphenodon guntheri", "text": ""}
{"id": "5371406", "revid": "124853232", "url": "https://it.wikipedia.org/wiki?curid=5371406", "title": "Egyxos", "text": "Egyxos \u00e8 una serie televisiva animata di 26 episodi prodotta da De Agostini Publishing, DeA Kids, Planeta Junior e Musicartoon. Essa \u00e8 trasmessa sul canale Super! dal 22 febbraio 2015.\nTrama.\nLa storia racconta delle avventure di Leo, un ragazzo che ha una vera passione per gli antichi egizi. Egli, oltre ai problemi di un normale adolescente, deve affrontare i pericoli del mondo parallelo di \"Egyxos\" che \u00e8 diviso in due armate: l'armata d'oro e l'armata nera. Leo entra in Egyxos grazie al bracciale di Ra, che ha incastonata, oltre alle generiche tre pietre dell'acqua, dell'aria e del fuoco, l'occhio di Ra, una pietra dal potere cosmico e immenso che pu\u00f2 rendere anche un principiante in un vero guerriero Egyxos.\nTrasmissione televisiva.\nLa serie viene trasmessa su Super! in Italia, su Cartoon Network negli Stati Uniti, su CBBC nel Regno Unito, su Clan in Spagna"}
{"id": "5371470", "revid": "30445", "url": "https://it.wikipedia.org/wiki?curid=5371470", "title": "Paleoindiani", "text": ""}
{"id": "5371478", "revid": "1543377", "url": "https://it.wikipedia.org/wiki?curid=5371478", "title": "Pugilato ai Giochi della XV Olimpiade - Pesi welter", "text": "La competizione della categoria pesi welter (fino a 67\u00a0kg) di pugilato ai Giochi della XV Olimpiade si \u00e8 svolta dal 29 luglio al 2 agosto 1952 al Messuhalli Hall di Helsinki."}
{"id": "5371506", "revid": "125723871", "url": "https://it.wikipedia.org/wiki?curid=5371506", "title": "Assemblea dei rappresentanti del popolo", "text": "L'Assemblea dei rappresentanti del popolo (; in lingua francese: \"Assembl\u00e9e des representants du peuple\", ARP) \u00e8 l'organo legislativo della repubblica di Tunisia. L'assemblea monocamerale ha preso il posto dell'Assemblea costituente tunisina del 2011 ed \u00e8 stata eletta il 26 ottobre 2014.\nL'assemblea \u00e8 costituita da 217 seggi.\nPrima della rivoluzione dei Gelsomini del 2011, il parlamento della Tunisia era bicamerale e consisteva di una camera alta chiamata Camera di consiglieri e una camera bassa chiamata Camera dei deputati.\nIl suo presidente \u00e8, attualmente,\"vacante\", il primo-vicepresidente \u00e8 \"Vacante\" e il secondo-vicepresidente \u00e8 \"Vacante\", in quanto il Parlamento \u00e8 stato sospeso dal Presidente della Repubblica Ka\u00efs Sa\u00efed.\nElezioni del 2019.\nLe seconde elezioni dell'Assemblea, dalla Rivoluzione dei Gelsomini, si sono tenute il 6 ottobre 2019. Hanno visto la vittoria del partito Ennahda.\nSospensione del Parlamento del luglio 2021.\nIl 25 luglio 2021, alla luce di violente manifestazioni contro il governo da parte della popolazione, che chiedeva il miglioramento dei servizi di base, anche a fronte di un\u2019impetuosa diffusione dell\u2019epidemia di COVID-19, il Presidente della Repubblica, Ka\u00efs Sa\u00efed, ha sospeso il parlamento per trenta giorni, ordinandone ai militari la chiusura, e revocato l'immunit\u00e0 dei membri.\nIl 24 agosto 2021, Sa\u00efed ha esteso ulteriormente la sospensione del parlamento, nonostante il fatto che la Costituzione affermasse che il Parlamento poteva essere sospeso solo per un mese, sollevando dunque forti preoccupazioni, in alcuni ambienti, sul futuro della democrazia nel paese. Attualmente non esiste una \u201ccorte costituzionale\u201d in Tunisia che offra giurisdizione nell\u2019interpretazione della costituzione.\nIl 22 settembre, Sa\u00efed ha firmato un ulteriore provvedimento che gli avrebbe permesso di governare per decreto e ignorare parti della costituzione.\nInfine, il 13 dicembre 2021, Sa\u00efed ha nuovamente esteso la sospensione del parlamento fino a quando non si sarebbero svolte nuove elezioni il 17 dicembre 2022, annunciando una consultazione pubblica a livello nazionale che si sarebbe svolta dal 1\u00ba gennaio al 20 marzo 2022 per raccogliere suggerimenti al fine di attuare eventuali riforme costituzionali e di altro tipo, una volta finito questo processo, il Presidente avrebbe nominato una commissione di esperti per redigere una nuova costituzione, pronta entro giugno. Nello stesso periodo, ha annunciato il referendum sulla Costituzione e la preparazione un nuovo sistema elettorale."}
{"id": "5371529", "revid": "1543377", "url": "https://it.wikipedia.org/wiki?curid=5371529", "title": "III Giochi mondiali femminili", "text": " \nLa terza edizione dei Giochi mondiali femminili (la prima con questa denominazione, in quanto in precedenza erano conosciuti come Giochi olimpici femminili) si tenne dal 6 all'8 settembre 1930 presso lo Stadion Letn\u00e1 di Praga, in Cecoslovacchia.\nLa competizione.\nI Giochi furono organizzati dalla Federazione Sportiva Internazionale Femminile (International Women's Sports Federation) guidata da Alice Milliat in risposta alla bassa partecipazione di atlete donne ai Giochi olimpici di Amsterdam 1928.\nPresero parte all'evento circa 200 atlete provenienti da 17 Paesi: Austria, Belgio, Cecoslovacchia, Francia, Germania, Regno Unito, Italia, Giappone, Lettonia, Paesi Bassi, Polonia, Svezia e Svizzera.\nIl programma prevedeva 12 specialit\u00e0 di atletica leggera e vennero organizzate anche gare dimostrative di pallacanestro, pallamano, scherma, tiro e canottaggio."}
{"id": "5371559", "revid": "33751", "url": "https://it.wikipedia.org/wiki?curid=5371559", "title": "Boli Bolingoli-Mbombo", "text": "Biografia.\n\u00c8 cugino dei calciatori Jordan Lukaku e Romelu Lukaku.\nCaratteristiche tecniche.\nTerzino sinistro, pu\u00f2 giocare come esterno di centrocampo o d'attacco sulla stessa fascia, come accaduto nella Europa League del 2014-2015.\nCarriera.\nClub.\nDa giovane milita in vari club della citt\u00e0 di Anversa, il Berchem Sport, il KSK Beveren e l'Antwerp FC. Nel 2009 entra nel settore giovanile del e nel 2010 nel vivaio del . \nIl 26 luglio 2013 esordisce con la prima squadra del Bruges subentrando a Maxime Lestienne nella partita contro lo . Con la squadra nerazzurra passa dal ruolo di attaccante a quello di difensore. Il 19 marzo 2015 firma una doppietta nella sfida degli ottavi di Europa League giocata dal Bruges a Istanbul contro il Be\u015fikta\u015f (1-3), consentendo ai belgi di accedere ai quarti. \nDopo un'esperienza semestrale in prestito al , nel mercato estivo del 2017 si trasferisce agli austriaci del Rapid Vienna. \nIl 3 luglio 2019 si trasferisce al ; esordisce con la squadra di Glasgow il 9 luglio seguente contro il in Europa League. Il 13 settembre 2020 passa in prestito all', compagine turca nelle cui file trascorre una stagione. Rientrato al Celtic, non trova spazio nell'annata 2021-2022 e il 22 febbraio 2022 viene girato in prestito all', squadra russa."}
{"id": "5371568", "revid": "486946", "url": "https://it.wikipedia.org/wiki?curid=5371568", "title": "Tritium Calcio", "text": ""}
{"id": "5371589", "revid": "695564", "url": "https://it.wikipedia.org/wiki?curid=5371589", "title": "Dead Inside", "text": ""}
{"id": "5371604", "revid": "84184", "url": "https://it.wikipedia.org/wiki?curid=5371604", "title": "Magnini", "text": ""}
{"id": "5371655", "revid": "1121152", "url": "https://it.wikipedia.org/wiki?curid=5371655", "title": "Antonio Savorgnan", "text": "Biografia.\nLa rivolta, la guerra tra la Serenissima e l'Impero e la morte.\nAntonio, della famiglia aristocratica friulana dei Savorgnan, nel 1511 suscit\u00f2 con uno stratagemma la rivolta conosciuta come \"Crudel Joibe Grasse\", inscenando il giorno di gioved\u00ec grasso, il 27 febbraio, un attacco imperiale a Udine e sollevando il popolo a difesa della citt\u00e0: nel caos della situazione, indirizz\u00f2 la massa popolare e le cernide di cui era a capo, riunite nella fazione filoveneziana degli Zamberlani, contro la nobilt\u00e0 filoimperiale, che fu in gran numero trucidata, e in particolare contro i Della Torre, riferimento degli Strumieri. Su di lui, nel medesimo anno, ricadde la responsabilit\u00e0 della difesa del Friuli, dominio della Serenissima, dagli attacchi che l'Impero tedesco (in mano agli Asburgo d'Austria) metteva in atto in quel periodo, in una situazione particolarmente ostica, a causa della carenza di uomini e di pezzi d'artiglieria e del passaggio di personaggi di rilievo alla causa imperiale. Di fronte alla prospettiva di un saccheggio di Udine e a seguito della promessa di condizioni vantaggiose, come il mantenimento delle propriet\u00e0 e dei feudi e un'alleanza permanente con l'imperatore, si arrese anch'egli all'invasore. La repubblica, sentendosi tradita, non la prese bene: il Consiglio dei Dieci stabil\u00ec un premio pari a cinquemila ducati, somma aggiunta all'eventuale revoca dell'esilio, per il suo assassinio. Nel 1512 alcuni nobili friulani, tra i quali Girolamo e Agostino Colloredo, Giovanni Giorgio Zoppola e Giovanni Enrico Spilimbergo, che gli inferse la stoccata finale, lo aggredirono presso la chiesa di San Giacomo a Villaco e lo ammazzarono nel vicino cimitero, dove si era rifugiato."}
{"id": "5371656", "revid": "293377", "url": "https://it.wikipedia.org/wiki?curid=5371656", "title": "Pier Maria Canevari", "text": "Biografia.\nFiglio di Domenico Canevaro, centocinquantaseiesimo doge della Repubblica di Genova e di Maria Maddalena De Franchi. Insieme ai fratelli Nicol\u00f2 Maria e Francesco Maria venne ascritto alla nobilt\u00e0 genovese nel 1730. Aveva anche una sorella di nome Maria, che spos\u00f2 il nobile Stefano Ferretto.\nNell'ambito della guerra di successione austriaca, la Repubblica di Genova entr\u00f2 in guerra contro il regno di Sardegna e l'Austria, e Pier Maria a partire dal 1745 fu tra i promotori, insieme ad altri giovani patrizi, del reggimento \"Libert\u00e0\", poi \"Liguria Reale\", formato esclusivamente da cittadini della repubblica.\nL'anno seguente il reggimento fu impegnato nella difesa del forte di Gavi, presidio che proteggeva l'accesso alla capitale ligure sulla via Postumia. Canevari e i suoi cedettero al nemico solo su ordine del governo genovese che si era arreso al comandante delle forze austriache Antoniotto Botta Adorno il 6 settembre 1746.\nIl 5 dicembre 1746 inizi\u00f2 la rivolta popolare contro l'occupante austriaco che ebbe la fiammata iniziale a seguito della sassata contro le truppe da parte di un ragazzo tradizionalmente indicato col nomignolo di \"Balilla\", e successivamente identificato - peraltro senza alcuna prova certa - con Giovan Battista Perasso. Il Canevari risulta uno dei primi patrizi coinvolti dai popolani nell'organizzazione dell'insurrezione, tanto da risultare uno dei massimi promotori del \"Comitato dei difensori della Libert\u00e0\", organo che si pose a capo della sommossa. \nIl 10 dicembre vi fu la completa scacciata degli austriaci dalla citt\u00e0.\nIl 23 dicembre venne assegnato al Canevari il posto di difesa di Crocetta d'Orero e dagli ultimi giorni del 1746 al 1\u00ba maggio dell'anno seguente riusc\u00ec con limitati mezzi e truppe raccogliticcie a resistere alla pressione delle truppe nemiche nell'Appennino genovese, coadiuvato da Agostino Pinelli.\nCanevari e le sue truppe il primo maggio 1747 sulla cresta tra il Monte Lavagnola e la Colla di Boasi respinsero gli austriaci mettendoli in fuga, ma nonostante la vittoria militare sul campo uno dei prigionieri riusc\u00ec a sparargli colpendolo a morte, una lapide ancora oggi lo ricorda al vicino Passo della Scoffera.\nIl corpo venne trasportato a Genova dove fu tumulato presso la Chiesa di Santa Maria di Castello.\nIl Canevari, insieme al Balilla e Lorenzo Barbarossa, venne considerato uno degli eroi della resistenza genovese contro l'invasore austriaco e nel poemetto \"Libea\u00e7ion de Zena\", d'autore rimasto anonimo, \u00e8 riportato come figura principale della ribellione genovese."}
{"id": "5371716", "revid": "690118", "url": "https://it.wikipedia.org/wiki?curid=5371716", "title": "7,5 \u00d7 54 mm MAS mod. 1929", "text": ""}
{"id": "5371746", "revid": "767487", "url": "https://it.wikipedia.org/wiki?curid=5371746", "title": "Ted Fritsch", "text": "Biografia.\nFritsch gioc\u00f2 con i Green Bay Packers della NFL dal 1942 al 1950. Con essi vinse un titolo nel 1944 quando, in finale al Polo Grounds contro i New York Giants, segn\u00f2 entrambi i touchdown della sua squadra, uno dopo una corsa da una yard e uno su passaggio da 28 yard del quarterback Irv Comp. Suo figlio, Ted Fritsch, Jr., gioc\u00f2 anch'egli nella NFL negli anni settanta. Fritsch mor\u00ec nel 1979 a causa di un arresto cardiaco."}
{"id": "5371750", "revid": "300067", "url": "https://it.wikipedia.org/wiki?curid=5371750", "title": "Theodore Fritsch", "text": ""}
{"id": "5371755", "revid": "33689", "url": "https://it.wikipedia.org/wiki?curid=5371755", "title": "Yunlin", "text": ""}
{"id": "5371779", "revid": "287204", "url": "https://it.wikipedia.org/wiki?curid=5371779", "title": "Toledo Jeeps 1946-1947", "text": "La stagione 1946-47 dei Toledo Jeeps fu la 1\u00aa nella NBL per la franchigia.\nI Toledo Jeeps arrivarono terzi nella \"Eastern Division\" con un record di 21-23. Nei play-off persero al primo turno con i Fort Wayne Zollner Pistons (3-2)."}
{"id": "5371816", "revid": "71499713", "url": "https://it.wikipedia.org/wiki?curid=5371816", "title": "Le letterature del mondo", "text": ""}
{"id": "5371823", "revid": "287204", "url": "https://it.wikipedia.org/wiki?curid=5371823", "title": "Wolfgang Paalen", "text": "Fu autore anche di poesie, che scrisse in francese ed in tedesco, e di tre opere teatrali. Una di queste, la tragicommedia \"The Beam of the Balance\" (L'asse di equilibrio), trovava spunto di riflessione sui pericoli del disequilibrio della mente nel regime totalitario di Stalin e nel lancio della bomba atomica. La passione che Paalen nutr\u00ec per tutta la vita per le culture matrilineari pre-celtiche si riflett\u00e9 invece nell'opera teatrale \"Elorn, A Ballad from Brittany\".\nMembro dal 1934-35 del gruppo Abstraction-Cr\u00e9ation, la libera associazione di artisti formatasi a Parigi nel 1931 per contrastare l'influenza del gruppo surrealista di Andr\u00e9 Breton, si un\u00ec poi allo stesso gruppo surrealista e ne divenne uno dei principali esponenti fino al 1942. Mentre si trovava in esilio in Messico fond\u00f2 la rivista anti surrealista DYN, che impregn\u00f2 della propria filosofia della contingenza per tentare di conciliare le opposte tendenze materialiste e mistiche presenti nel surrealismo. Si un\u00ec quindi nuovamente al gruppo surrealista di Breton fra il 1951 ed il 1954, durante il soggiorno a Parigi.\nBiografia.\nLa famiglia e l'infanzia.\nNacque in una delle \"Wienzeilenh\u00e4user\" viennesi progettate dall'architetto austriaco Otto Wagner. Era il primo di quattro figli; il padre Gustav Robert Paalen, ebreo austriaco, era commerciante ed inventore, la madre Clothilde Emilie Gunkel, tedesca, era attrice.\nIl padre Gustav Robert, nato in Boemia nel 1873 da una famiglia di commercianti, aveva origini polacco-aschenazite ed ispano-sefardite; si era convertito al protestantesimo nel 1900 e nello stesso anno aveva cambiato il cognome da \"Pollak\" a \"Paalen\". Il suo considerevole patrimonio era frutto della vendita di brevetti per invenzioni d'avanguardia: ad esempio perfezion\u00f2 e miglior\u00f2 la fabbricazione del thermos, dell'aspirapolvere e del primo apparecchio per scaldare l'acqua per conto di Junkers. In un periodo relativamente breve Gustav Robert Paalen riusc\u00ec ad elevarsi al livello dell'aristocrazia viennese dell'impero austro-ungarico. Si distinse anche come collezionista di dipinti di grande valore, come \"Se\u00f1ora Sabasa Garcia\" di Francisco Goya, che molto pi\u00f9 tardi sarebbe divenuto uno dei pezzi migliori della National Gallery of Art di Washington. Finanzi\u00f2 anche l'acquisto di un dipinto di Tiziano per il \"Freundeskreis des Kaiser-Friedrich Museums\".\nWolfgang Paalen trascorse i primi anni di vita fra Vienna e la Stiria, dove il padre aveva fatto costruire una Spa alla moda a Tobelbad, inaugurata in presenza di Francesco Giuseppe I d'Austria, cui Gustav Robert dedic\u00f2 un monumento. A Tobelbad il padre di Wolfgang ricevette ospiti di prim'ordine, come ad esempio Gustav Mahler, il poeta ed artista Fritz von Herzmanovsky-Orlando, il critico e romanziere Julius Meier-Graefe ed Ida Zweig, la madre di Stefan Zweig.\nNel 1912 la famiglia Paalen si trasfer\u00ec a Berlino e l'anno successivo si stabil\u00ec a \u017baga\u0144, in Slesia, nel castello Sankt Rochusburg. Qui il giovane Wolfgang frequent\u00f2 diverse scuole; durante la prima guerra mondiale insieme ai suoi fratelli ricevette un'educazione umanistica da un precettore musicista, che gli trasmise la passione per Johann Sebastian Bach.\nLa prima giovinezza e il declino della famiglia.\nA \u017baga\u0144 durante la guerra, mentre il padre si occupava dell'organizzazione dell'approvvigionamento dei generi alimentari sia per gli austriaci che per i tedeschi, collaborando a stretto contatto con Walther Rathenau ed Albert Ballin, Wolfgang si dedic\u00f2 agli studi filosofici neo-kantiani. In particolare studi\u00f2 Schopenhauer, i romantici tedeschi ed i Veda indiani.\nDopo il crollo economico della Germania, nel 1919 la famiglia si stabil\u00ec a Roma, in una villa sul Gianicolo, dove Wolfgang studi\u00f2 l'arte e l'archeologia greco-romana e la pittura sotto la guida del pittore secessionista Leo von K\u00f6nig e di Ludwig Pollak, amico del padre, l'archeologo che ritrov\u00f2 il braccio destro mancante del Gruppo del Laocoonte.\nNel 1923 Wolfgang torn\u00f2 a Berlino da solo per fare domanda di assunzione all'accademia, senza per\u00f2 ottenere riscontro positivo. A Berlino entr\u00f2 in contatto con lo storico dell'arte Julius Meier-Graefe ed incontr\u00f2 la violinista e fotografa Eva Sulzer (1902-1990), amica e mecenate per tutta la vita. Lavorando inizialmente sotto l'influsso dell'impressionismo e di C\u00e9zanne, nel 1925 fu invitato da Meier-Graefe ad esporre insieme agli artisti della secessione di Berlino. La conoscenza del pittore e scultore svizzero Serge Brignoni lo avvicin\u00f2 all'arte oceanica. A Berlino continu\u00f2 gli studi di estetica, profondamente influenzato da Meier-Graefe e da Nietzsche, Schopenhauer e dalla teoria della Gestalt di Max Wertheimer.\nInsieme ad Eva Sulzer trascorse quindi un anno in Francia, tra Parigi, Cassis e La Ciotat, e fece la conoscenza di Roland e Valentine Penrose, Jean Varda e Georges Braque. Tra il 1927 ed il 1928 frequent\u00f2 la scuola d'arte di Hans Hofmann prima a Monaco di Baviera e poi a Saint-Tropez. A Monaco scopr\u00ec l'arte di Paul Klee e sub\u00ec l'influenza di Braque, abbandonando la pittura all'aperto.\nLo scrittore Gustav Regler, descrivendo il comportamento di Paalen in quegli anni, testimoni\u00f2 che il pittore era solito distribuire ai visitatori le proprie tele, o addirittura le abbandonava quando traslocava. Talvolta perfino le distruggeva, se particolarmente insoddisfatto, ed inizi\u00f2 a firmarle soltanto quando i mercanti d'arte glielo chiesero.\nNel 1928 Wolfgang decise infine di trasferirsi a Parigi. Lo stesso anno vide anche l'inizio del declino della famiglia Paalen, prima basata sulle regole patriarcali della monarchia austro-ungarica. Dopo una relazione omosessuale con un guaritore di malattie mentali, il fratello pi\u00f9 giovane di Wolfgang, Hans-Peter, mor\u00ec all'improvviso in un manicomio di Berlino, probabilmente suicida. I genitori di conseguenza si separarono, e la predisposizione ai disturbi mentali della madre si accentu\u00f2.\nIl patrimonio del padre svan\u00ec a causa della crisi del 1929 e un'ulteriore tragedia, accaduta in sua presenza, fu cruciale per lo sviluppo di Wolfgang: il tentato suicidio dell'amato fratello Rainer, che si spar\u00f2 alla tempia nella biblioteca del castello di \u017baga\u0144 nel 1932. Rainer sopravvisse e venne curato in un ospedale di Berlino, citt\u00e0 dalla quale scapp\u00f2 nel 1933, fuggendo a piedi e con l'unica camicia che aveva addosso per sottrarsi alla presa di potere del nazionalsocialismo. Si rifugi\u00f2 a Praga, dove si convert\u00ec al cattolicesimo e si spacci\u00f2 per chiaroveggente. Mor\u00ec nel 1942, probabilmente in seguito ad eutanasia, in un manicomio ceco. Il destino di Rainer ossession\u00f2 Wolfgang tutta la vita e costitu\u00ec la base del suo porsi in maniera illuminista, anticlericale ed anti teologica nei confronti del sentimento religioso.\nParigi ed il surrealismo.\nWolfgang Paalen si stabil\u00ec a Parigi nel 1929. Per un breve periodo studi\u00f2 con il pittore cubista Fernand L\u00e9ger; frequent\u00f2 Jean H\u00e9lion, Max Beckmann, Hans Hartung e partecip\u00f2 al \"Salon des Surind\u00e9pendants\". Nel 1933 divenne membro del gruppo Abstraction-Cr\u00e9ation, uscendone gi\u00e0 nel 1935 insieme a Hans Arp e Jean H\u00e9lion.\nLa sua produzione artistica in questo periodo era ispirata da \"Eupalinos\" di Paul Val\u00e9ry e tendeva ad ammorbidire e conciliare le rigide regole astratte di Piet Mondrian e Georges Vantongerloo con la poetica surrealista.\nNel 1931 Wolfgang conobbe Alice Rahon, che spos\u00f2 tre anni pi\u00f9 tardi. Nel frattempo rafforz\u00f2 il proprio legame di amicizia con Roland e Valentine Penrose, che lo misero in contatto con Paul \u00c9luard. Conobbe anche Peggy Guggenheim ed altri surrealisti, e nel 1935 venne presentato da Lise Deharme a Breton. Insieme a quest'ultimo ed a Penrose partecip\u00f2 all'organizzazione dell'Esposizione internazionale surrealista di Londra del 1936, in cui Paalen present\u00f2 \"Dictated by a Candle\", il suo primo \"fumage\". Tale tecnica prevedeva l'utilizzo di una candela o di una lampada a cherosene per ottenere effetti di fumo e fuliggine sullo strato di pittura ancora fresca, in genere ad olio, gi\u00e0 presente sulla carta o sulla tela: le tracce prodotte dalla fiamma suggerivano immagini involontarie, una modellatura vibrante dai toni scuri vellutati. Inventato da Wolfgang Paalen, il \"fumage\" in seguito venne ripreso da molti altri artisti, fra i quali Salvador Dal\u00ed, che prefer\u00ec assimilarlo allo \"sfumato\". Fra il 1936 ed il 1937 Paalen dipinse una serie di tele completando con i colori ad olio le forme effimere prodotte tramite il \"fumage\" ed ottenendone fama internazionale.\nSempre nel 1936 a Parigi Paalen partecip\u00f2 all'Esposizione surrealista degli oggetti (\"Exposition surr\u00e9aliste d\u00b4objets\") presso la galleria Charles Ratton, e tenne la prima mostra personale presso la galleria Pierre di Pierre Loeb, in presenza dei surrealisti ma anche di Kandinskij e di Picasso.\nLa collaborazione con Breton increment\u00f2, anche per la progettazione della galleria Gradiva, nella quale incontr\u00f2 Marcel Duchamp, e dove espose la \"Chaise envahie de lierre\", venduta poi alla mecenate Marie-Laure de Noailles, che la mise nella propria stanza da bagno, fotografata e pubblicata nel 1938 su Harper's Bazaar. Breton stesso favoriva Paalen, considerandolo \"l'ultimo dei romantici tedeschi\".\nAncora nel 1936 Wolfgang scoperse la relazione che la moglie Alice aveva avuto con Pablo Picasso, e che aveva causato un aborto. La grave crisi di coppia che ne segu\u00ec provoc\u00f2 a Paalen il primo pesante attacco di depressione, che diede vita al suo primo importante capolavoro surrealista: \"Terra proibita\", un paesaggio apocalittico dominato da una dea e da pianeti cadenti come meteoriti. Si tratt\u00f2 anche del primo dipinto nel quale l'artista integr\u00f2 il \"fumage\" con l'esecuzione cristallina delle forme nella parte inferiore. Nel 1937 Paalen realizz\u00f2 in questo modo molti quadri, fra cui \"Fata Alaska\".\nTra il 1937 ed il 1938 Paalen cre\u00f2 illustrazioni e disegni per la rivista Minotaure su Lichtenberg, Xavier Forneret e sui Canti di Maldoror di Lautr\u00e9amont.\nInsieme a Marcel Duchamp, Man Ray e Salvador Dal\u00ed, Paalen fu tra coloro che progettarono nel 1938 l'Esposizione internazionale surrealista di Parigi presso il Palais des Beaux Arts. Qui Paalen elabor\u00f2 un pavimento con foglie morte e melma del cimitero di Montparnasse. Di sua produzione erano anche uno stagno artificiale intitolato \"Avant La Mare\", contenente vere acqua e ninfee e posto al di sotto del soffitto ricoperto da Duchamp con sacchi del carbone vuoti, e una bambola dall'aria misteriosa, con un vestito ricoperto di funghi ed un grosso pipistrello che le strillava sopra la testa, simile alle creature dei suoi dipinti. Paalen contribu\u00ec anche alla redazione del catalogo della mostra, pubblicato con il titolo \"Dictionaire abr\u00e9g\u00e9 du Surrealisme\". Alcuni critici interpretarono le installazioni di Paalen come una metafora dello stesso gruppo surrealista, minacciato dall'approssimarsi della guerra, che si opponeva alla crisi contrastando le tendenze paternalistiche dell'epoca che l'avevano causata.\nFra le opere esposte all'Esposizione internazionale surrealista di Parigi vi erano anche \"Le moi et le soi\" e \"Potence avec paratonnerre\", un patibolo con parafulmine dedicato al filosofo tedesco Georg Christoph Lichtenberg. Inoltre era esposta la prima versione di \"Nuage articul\u00e9\", un ombrello ricoperto di spugne, che Alfred Barr rinunci\u00f2 a comprare per il MoMA di New York soltanto per la fragilit\u00e0 e la difficolt\u00e0 di trasporto dell'oggetto. A New York Paalen esib\u00ec comunque le proprie opere nel 1945, in una mostra organizzata da Peggy Guggenheim, che gli organizz\u00f2 anche una personale a Londra nel 1939.\nNel 1938 Paalen espose nuovamente a Parigi presso la galleria Renou et Colle, e Breton redasse la recensione del catalogo. Nello stesso anno Wolfgang pubblic\u00f2 un articolo sulla rivista surrealista Minotaure, inserendovi anche le proprie illustrazioni. Ancora nel 1938 i coniugi Paalen fecero la conoscenza di Frida Kahlo, in visita a Parigi, che li invit\u00f2 in Messico, dove Wolfgang aveva intenzione di organizzare una mostra insieme a Breton.\nL'esilio volontario.\nNel 1939, dopo la mostra personale a Londra, Wolfgang fu il primo surrealista a decidere di lasciare l'Europa, e insieme alla moglie Alice e ad Eva Sulzer si rec\u00f2 inizialmente a New York, poi in Canada, in Alaska ed a San Francisco. Nello stesso anno visit\u00f2 pure la Columbia Britannica, e dagli appunti di viaggio trasse il lavoro letterario \"Paysage tot\u00e9mique\", in seguito pubblicato sulla rivista DYN. In settembre arriv\u00f2 in Messico, dove Diego Rivera e Frida Kahlo gli avevano affittato una casa vicina alla propria a Coyoac\u00e1n, e gi\u00e0 nell'autunno organizz\u00f2 insieme al poeta peruviano C\u00e9sar Moro l'Esposizione internazionale surrealista messicana presso la Galer\u00eda de Arte Mexicano.\nNel 1940 Paalen espose a New York, riscuotendo grande successo. Testimoni raccontarono che durante l'inaugurazione della mostra spense le luci e cammin\u00f2 all'interno della galleria con una candela accesa in mano, seguito da giovani pittori statunitensi fra cui Jackson Pollock, Adolph Gottlieb, Robert Motherwell, William Baziotes e Gerome Kamrowski.\nTornato in Messico, Paalen ruppe l'amicizia con Diego Rivera e Frida Kahlo per questioni politiche, e non volle mai incontrare Lev Trotsky nonostante la lettera commendatizia che Breton, gi\u00e0 tornato a Parigi, gli aveva indirizzato sperando nella continuit\u00e0 delle relazioni con il gruppo surrealista che egli stesso aveva stabilito durante il viaggio in Messico nel 1938. Paalen giustific\u00f2 il rifiuto scrivendo a Breton la propria contrapposizione nei confronti delle opinioni politiche dei surrealisti, che a suo parere non disponevano dei mezzi per uscire dal vuoto spirituale causato dalla crisi del marxismo.\nSempre pi\u00f9 isolato dagli intellettuali messicani di sinistra, Paalen si circond\u00f2 dei visitatori europei e statunitensi cui offr\u00ec ospitalit\u00e0: dagli artisti come Roberto Matta, Robert Motherwell, Gordon Onslow Ford, Benjamin P\u00e9ret, Remedios Varo ed Esteban Franc\u00e9s, ai rifugiati politici come Gustav Regler e Victor Serge. Inoltre Paalen contribu\u00ec ad organizzare l'immigrazione dei surrealisti dalla Francia al Messico. Sul piano artistico, intanto, si concentrava sull'espressione delle proprie idee sull'arte e sperimentava nuovi stili pittorici nello studio di San \u00c1ngel presso Citt\u00e0 del Messico.\nNel 1942 Paalen fond\u00f2 la rivista Dyn, dal greco \"dynaton\", \"ci\u00f2 che \u00e8 possibile\", di cui sarebbero stati pubblicati soltanto sei fascicoli fino al 1944. Ne fu anche il principale autore di contributi, nei quali espresse le proprie idee sul cosmo e l'interesse per l'arte degli indiani d'America, che stava influenzando in misura sempre maggiore la sua produzione pittorica. In uno di tali contributi, \"Farewell au surr\u00e9alisme\" del 1942, Paalen prese le distanze da Breton. \nGli stessi contributi, o almeno i pi\u00f9 importanti, con la collaborazione di Motherwell vennero pubblicati a New York in un volume monografico intitolato \"Form and sense\" nel 1945. L'anno successivo lo scrittore Gustav Regler pubblic\u00f2 il primo libro dedicato interamente all'opera di Wolfgang Paalen. Quest'ultimo, con l'occasione, intrecci\u00f2 rapporti d'amicizia con gli artisti statunitensi Louise Nevelson, Barnett Newman e Mark Rothko.\nNel 1946 Paalen divorzi\u00f2 da Alice Rahon e nel 1947, anno in cui ottenne la cittadinanza messicana, spos\u00f2 Luchita Hurtado del Solar, artista venezuelana, che aveva conosciuto nel 1943 a New York tramite l'amico Isamu Noguchi. Quest'ultimo si trasfer\u00ec per qualche tempo in Messico a casa di Wolfgang, con il quale esplor\u00f2 l'antica civilt\u00e0 degli Olmechi, su cui Paalen in seguito scrisse un articolo sulla rivista francese Cahiers d'Art. Le sue tesi sulla struttura sociale matrilineare delle civilt\u00e0 mesoamericane influenzarono Alice Rahon, Remedios Varo e Leonora Carrington e continuarono a riscuotere credito presso archeologi ed artisti anche a distanza di molti anni.\nLa morte in Messico, nel 1948, di uno dei due figli che Luchita aveva avuto dal precedente matrimonio, spinsero la famiglia Paalen a trasferirsi a San Francisco. Qui Wolfgang fond\u00f2 una nuova associazione, il gruppo \"Dynaton\", insieme ai pittori Gordon Onslow Ford e Lee Mullican. Il gruppo espose presso il Museo dell'arte di San Francisco e presso la galleria d'arte della Stanford University. All'universit\u00e0 di Stanford Paalen tenne anche lezione, esponendo le sue nuove idee sul concetto di spazio, elaborate negli ultimi anni e pubblicate in occasione della mostra a San Francisco nel 1951. A San Francisco, nella Mill Valley, fece la conoscenza di Henry Miller, Ana\u00efs Nin e Jean Varda.\nIl desiderio di Paalen di tornare in Messico e riprendere i contatti con Breton a Parigi caus\u00f2 il divorzio nel 1950 da Luchita, che decise di vivere con Lee Mullican. Tornato in Messico, Wolfgang nel 1951 organizz\u00f2 un lungo soggiorno a Parigi insieme alla sua nuova fidanzata, la pittrice statunitense Marie Wilson. La coppia rimase a Parigi per tre anni, e Paalen si riconcili\u00f2 con Breton, frequentandone la casa e partecipando anche all'invenzione di vari giochi surrealisti come \"Ouvrez-Vous?\" e \"L'un dans l'autre\". In questo periodo dipinse una quantit\u00e0 considerevole di tele esposte nel 1953 presso la galleria Pierre e nel 1954 presso la galleria Galanis-Hentschel. Uno dei quattro fascicoli della rivista \"Medium. Communication Surr\u00e9aliste\" di Breton fu interamente dedicato a Paalen.\nDopo un viaggio attraverso la Germania, nell'estate 1954 Paalen torn\u00f2 in Messico. Con l'aiuto degli amici Eva Sulzer, Jacqueline Johnson e Gordon Onslow Ford acquist\u00f2 una vecchia casa con annesso studio nella cittadina di Tepoztl\u00e1n, dove trascorse gli ultimi anni tormentato da problemi di salute, causati soprattutto dalla predisposizione ai disturbi mentali. Malgrado ci\u00f2, in questi anni produsse una serie di capolavori artistici, insieme a scritti di teatro e romanzi brevi, che riflettevano con ironia la sua depressione crescente.\nLa passione per le sculture e per i manufatti degli Olmechi indusse Paalen a spedizioni avventurose nel selvaggio Yucat\u00e1n per procurarsi reperti di arte precolombiana. Quando la depressione lo coglieva, era solito soggiornare in hotel a Taxco; fu proprio dalla sua camera in Taxco che la notte del 25 settembre 1959 usc\u00ec per risalire la collina e togliersi la vita con uno sparo alla tempia. Aveva lasciato una lettera al portiere dell'albergo in cui chiedeva che il proprio cadavere venisse ritrovato.\nL'arte e le teorie artistiche di Paalen.\nSe la visita ad Altamira nel 1933 suggestion\u00f2 Paalen nella riproduzione successiva del tema della grotta, come in \"Lumi\u00e8re fossile\" del 1953, l'utilizzo della tecnica del \"fumage\" contribu\u00ec alla creazione di paesaggi onirici e fantastici nei quali la vegetazione sembrava elettrizzata e tesa fra cielo e terra, paesaggi dai quali emergevano talvolta figure totemiche e fantomatiche, come in \"Orages magn\u00e9tiques\" del 1936. Allontanandosi dal surrealismo, dal 1941 Paalen dipinse composizioni totemiche, spesso triadiche, cariche di simbolismo cosmico e di un certo primitivismo, come \"Selam Trilogy\" (1947), \"Messagers des Trois P\u00f4les\" (1949), \"Trois Personnages\" (1953).\nIn alcuni scritti autobiografici Paalen collegava la propria infanzia a \u017baga\u0144 ad esperienze allucinatorie che avrebbero costituito il centro d'interesse del suo periodo di maggiore adesione al surrealismo e dato probabilmente origine alle strutture cristalline di una serie di dipinti: un'invasione di farfalle notturne nel bosco vicino a casa aveva reso l'effetto di un incantesimo tale che \"la natura intera, ingannevolmente disarmata, tratteneva il fiato, silenziosa e trasformata come da lenti opache\"; erano udibili soltanto lo scricchiolio degli aghi di abete ghiacciati sotto i passi ed il rumore del vento gelido autunnale, per effetto del quale \"l'intero bosco tintinnava come cristallo\".\nSoltanto nel surrealismo Paalen dichiar\u00f2 di \"incontrare degli uomini completi\", e soltanto il surrealismo gli consent\u00ec di \"trovare l'esperienza interamente vissuta, la prova eroica di una sintesi integrale che non ammetteva pi\u00f9 alcuna separazione arbitraria fra l'espressione plastica e la poesia, fra la poesia e la vita\". Eppure proprio nel primo fascicolo della rivista DYN Paalen avrebbe annunciato pubblicamente all'amico Breton il proprio \"Addio al surrealismo\" (\"Farewell to Surrealism\"), e nel secondo avrebbe suscitato lo scandalo fra i surrealisti di New York pubblicando un articolo dal titolo provocatorio: \"The dialectical Gospel\" (Il Vangelo dialettico) sulla possibilit\u00e0 di una riforma del surrealismo attraverso una revisione del materialismo dialettico. \nIl dibattito che ne segu\u00ec, organizzato nell'appartamento newyorkese di Breton dallo storico dell'arte Meyer Schapiro, rivel\u00f2 come i surrealisti avessero scarsa conoscenza della materia.\nAttraverso gli articoli apparsi sulla rivista DYN dal 1942 al 1944, Paalen si rivel\u00f2 uno dei maggiori e pi\u00f9 influenti teorici dell'arte durante il periodo bellico. Lo stesso Breton nel 1944 riconobbe che la critica al surrealismo portata avanti da Paalen aveva un fondamento.\nGrazie alla rivista ed all'esposizione delle proprie opere, Paalen ebbe molta influenza nell'ambiente artistico dell'epoca e sugli artisti europei in esilio. Ad esempio l'articolo \"Totem Art\" influenz\u00f2 artisti quali Martha Graham, Isamu Noguchi, Jackson Pollock, Mark Rothko e Barnett Newman, principalmente a causa del nuovo modo di concepire l'arte totemica quale parte dell'azione e del rituale estatici, in connessione psichica con la memoria collettiva e con il culto matrilineare degli antenati.\nI saggi di Paalen trattavano fra l'altro il tema della moderna concezione dello spazio in pittura dopo il cubismo, il ruolo del tempo nei processi dell'ispirazione, l'influsso della meccanica quantistica sulle teorie artistiche del tempo, la propria concezione della Gestalt e del dualismo occidentale, l'analisi effettuata sulla pittura nelle caverne. Fondamentale si rivel\u00f2 la critica di Paalen all'ontologia, il suo riferimento alla contingenza, con la consapevolezza assoluta che nessuna verit\u00e0 eterna esistesse e che la vera ragione d'essere dell'umanit\u00e0, e quindi dell'arte, fosse affidata soltanto alla relativit\u00e0 della percezione, derivante dalla variet\u00e0 degli esseri viventi.\nQuando, nel 1935, Paalen lasci\u00f2 il gruppo Abstraction-Creation, produsse una serie di tele in cui tent\u00f2 di ammorbidire le forme astratte per conciliarle con la poetica surrealista, ottenendo esiti pittorici simili a giochi di parole, nei quali forme concrete trasmettevano significati plurimi. Con questa ricerca l'artista anticip\u00f2 in un certo senso la produzione di Mark Rothko e Arshile Gorky, esponenti dell'espressionismo astratto. \nIn particolare, negli anni quaranta il ruolo di Paalen fu fondamentale nella trasformazione del concetto di arte astratta e nella genesi dell'espressionismo astratto. Dipinti quali \"Les premiers spaciales\" del 1941 ponevano l'accento interamente sul nuovo spazio pittorico attraverso il ritmo, la luce ed il colore. Il risultato era la trasformazione dell'opera in un ritmo neo-cubista, che Paalen paragonava a fughe e jazz, ottenuto con effetti simili al mosaico e contrasti di colore. In tal modo l'artista intendeva creare l'atmosfera di un incontro profondamente toccante, avvincente, con esseri che restavano silenti, immobili, privi di metamorfosi, in quanto il quadro stesso costituiva l'essere, ovvero la sua evocazione cristallizzata. In virt\u00f9 di tale silenzio totale, qualsiasi aspettativa veniva riflessa come una domanda.\nIn proposito Regler vide nell'opera di Paalen la rivisitazione del simbolo di Dorian Gray: \"Ci\u00f2 che l'escapismo attuale teme maggiormente \u00e8 lo specchio. (...) [Paalen] dubita che nessuno oggigiorno sappia ci\u00f2 che rappresenta. Osa fingere che qualcuno possa crescere vicino al pittore. Ha la stessa speranza di Pigmalione, di innamorarsi della propria creatura e di essere superato da essa. Si aspetta che il dipinto smetta di essere fedele al proprio creatore. Si ritrae senza sembianze umane\".\nInteressato al fondamento esistenziale della realt\u00e0, Paalen concep\u00ec le proprie creature artistiche come una sorta di versione pittorica dell'antico coro tragico, il cui effetto era stato trattato da Nietzsche nella Nascita della Tragedia dallo Spirito della Musica. Se dal 1947 la tendenza divenne comune, fino a quel momento nessuno aveva ancora attribuito una tale responsabilit\u00e0 allo spettatore come fece Paalen con il proprio linguaggio retorico e pittorico.\nSaggi sulla rivista DYN.\nNel 2000 la rivista DYN venne ripubblicata sotto forma di monografia con il titolo \"Wolfgang Paalen's Dyn: The Complete Reprint\"."}
{"id": "5371825", "revid": "536159", "url": "https://it.wikipedia.org/wiki?curid=5371825", "title": "Aeroporto di Kos", "text": ""}
{"id": "5371834", "revid": "767487", "url": "https://it.wikipedia.org/wiki?curid=5371834", "title": "Bob Shaw (giocatore di football americano)", "text": ""}
{"id": "5371915", "revid": "729019", "url": "https://it.wikipedia.org/wiki?curid=5371915", "title": "Darne Mle 1933", "text": "La mitrailleuse Darne Mod\u00e8le 1933 era una mitragliatrice leggera aeronautica prodotta tra le due guerre mondiali in Francia in calibri diversi da 6 mm a 8 mm.\nStoria.\nL'azienda armiera francese Darne di Saint-\u00c9tienne, famosa per i suoi innovativi fucili da caccia, entr\u00f2 nel campo delle armi militari nel 1915, quando ottenne un contratto da parte del Governo francese per la produzione di 3.266 mitragliatrici leggere Lewis calibro .303 British. Nel 1916 la casa annunci\u00f2 lo sviluppo di una propria mitragliatrice; l'arma, alimentata a nastro, era progettata per una rapida produzione, priva delle non necessarie finiture tipiche delle armi dell'epoca. Le rifiniture erano infatti grezze e l'aspetto esteriore scarno ed essenziale, ma funzionava bene ed il prezzo era molto inferiore alle mitragliatrici contemporanee con prestazioni simili.\nL'esercito francese test\u00f2 la \"Darne Mle 1918\" in calibro 8 mm Lebel tra il 1917 ed il 1918 ma la Grande Guerra termin\u00f2 prima che fossero firmati contratti di produzione. Nonostante ci\u00f2, negli anni venti e trenta l'azienda riusc\u00ec a perfezionare la sua arma sia in versioni da fanteria che in versioni aeronautiche da proporre all'A\u00e9ronautique Militaire ed alle altre forze aeronautiche come mitragliatrice brandeggiabile per la postazione dell'osservatore; per esempio furono elaborati la \"Mle 1919\" da caccia sincronizzata sparante attraverso il disco dell'elica, il fucile mitragliatore \"Mle 1922\", la \"Mle 1923\", fu offerto invano all'esercito che gli prefer\u00ec il MAC 24.\nTutte queste versioni erano progettate secondo lo stesso concetto di essenzialit\u00e0, ma nonostante ci\u00f2 stentavano a trovare un cliente di lancio. Finalmente all'inizio degli anni trenta la mitragliatrice brandeggiabile aeronautica Mle 1933 in calibro 7,5 \u00d7 54 mm MAS venne adottata dall'A\u00e9ronautique Militaire (che l'anno successiva sarebbe diventata autonoma dall'Arm\u00e9e de terre, diventando l'Arm\u00e9e de l'air) e dall'A\u00e9ronautique navale.\nTra il 1934 ed il 1936 la \"Mle 1933\" venne installata su numerosi tipi di aerei, come il Dewoitine D.500. Le prestazioni risultarono penalizzate da un problema di compatibilit\u00e0 tra l'arma e la munizione da 7,5\u00a0mm, che avrebbe potuto essere risolto se la comparsa della MAC 1934 non avesse spinto l'aeronautica francese a standardizzarsi su quest'ultima. L'arma venne quindi relegata alla seconda linea, anche se ancora nel 1936 gli aerei di prima linea erano ancora armati con la \"Darne\". L'A\u00e9ronautique navale la utilizz\u00f2 senza particolari problemi addirittura fino alla fine della seconda guerra mondiale. In un concorso indetto nel 1935 dalla Royal Air Force britannica per sostituire la Lewis, la \"Darne\" in calibro .303 British (7,7 mm) si classific\u00f2 seconda su una dozzina di armi proposte. Inoltre, l'arma utilizzava dall'origine l'alimentazione a nastro, che invece sulla concorrente MAC 1934, peraltro pi\u00f9 costosa, fu disponibile solo dal 1939.\nLe buone qualit\u00e0, unite ad un prezzo contenuto, favorirono un discreto successo del modello sul mercato estero, compreso il Regno d'Italia. La produzione totale fu di circa 11.000 unit\u00e0; inizialmente l'arma venne prodotta direttamente dalla Darne, poi verso la fine degli anni trenta venne delocalizzata in Spagna per motivi economici. La Wehrmacht riutilizz\u00f2 le \"Mle 1933\" di preda bellica, ridenominate MG 106(f), come armi antiaeree e nelle difese costiere.\nTecnica.\nLa \"Darne Mod\u00e8le 1933\" presentava una grande semplicit\u00e0 costruttiva, produttiva ed un costo contenuto di 700 franchi francesi. Tecnicamente era una mitragliatrice leggera aeronautica, funzionante a sottrazione di gas, raffreddata ad aria, con una cadenza di tiro compresa tra 900 e 1.200 colpi al minuto, regolata dal sincronizzatore. L'alimentazione poteva avvenire da destra o da sinistra indifferentemente; le mitragliatrici alari ed in fusoliera erano alimentate con nastro da 1.500 cartucce a maglie metalliche disintegrabili tipo Prideaux, precedentemente utilizzate con le cartucce inglesi da 7,7\u00a0mm; quelle per osservatore, su affusto brandeggiabile, erano alimentate con caricatori a tamburo da 200 colpi."}
{"id": "5371957", "revid": "1032083", "url": "https://it.wikipedia.org/wiki?curid=5371957", "title": "AeCI", "text": ""}
{"id": "5371998", "revid": "1005847", "url": "https://it.wikipedia.org/wiki?curid=5371998", "title": "Filippo Guerrieri", "text": "Fu membro dell'Assemblea Costituente e della Camera dei deputati per le prime quattro legislature.\nDeceduto nel corso del mandato, fu sostituito da Ettore Spora."}
{"id": "5372009", "revid": "1318658", "url": "https://it.wikipedia.org/wiki?curid=5372009", "title": "Mamoiada (singolo)", "text": "Mamoiada (o Mamojada) \u00e8 un singolo del gruppo musicale sardo Tazenda, pubblicato nel 1991.\nIl singolo.\nIncluso nel loro secondo album \"Murales\", \"Mamoiada\" \u00e8 uno dei pi\u00f9 grandi successi della band e punto fisso nella loro scaletta live per oltre due decenni.\nIl brano \u00e8 dedicato all'omonimo paese in provincia di Nuoro.\nIl lato B del 45 giri, \"In sas nues tuas\", \u00e8 un particolare intreccio di influenze reggae, pop rock e musica sarda.\nTracce.\nTesti e musiche di Gino Marielli.\nNote.\nCategoria che raggruppa i brani musicali dei Pooh."}
{"id": "5372021", "revid": "1005847", "url": "https://it.wikipedia.org/wiki?curid=5372021", "title": "Gerolamo Lino Moro", "text": ""}
{"id": "5372058", "revid": "71500549", "url": "https://it.wikipedia.org/wiki?curid=5372058", "title": "Russell Ira Crowe", "text": ""}
{"id": "5372067", "revid": "71500580", "url": "https://it.wikipedia.org/wiki?curid=5372067", "title": "Elvis Aaron Presley", "text": ""}
{"id": "5372077", "revid": "71500624", "url": "https://it.wikipedia.org/wiki?curid=5372077", "title": "Kid Galahad (1962)", "text": ""}
{"id": "5372088", "revid": "71500657", "url": "https://it.wikipedia.org/wiki?curid=5372088", "title": "Kid Galahad (1937)", "text": ""}
{"id": "5372139", "revid": "253269", "url": "https://it.wikipedia.org/wiki?curid=5372139", "title": "Clifton James", "text": "Biografia.\nClifton James nacque a Spokane, Washington. Sua madre Grace era insegnante e suo padre Harry James un giornalista. Crebbe in Oregon nella zona di Gladstone. James era un veterano decorato della Seconda Guerra Mondiale essendo stato sergente di plotone del 163 reggimento, 41\u00badivisione di fanteria con cui serv\u00ec per quarantadue mesi sul fronte del Pacifico dal 1942 fino al termine delle ostilit\u00e0. Ricevette diverse decorazioni: una Silver Star, una Bronze Star, e due Purple Hearts..\nEbbe due matrimoni: con Donna Lea Beach dal 1948 al 1950, da cui ebbe un figlio, e con Laurie Harper, dal 1951 fino alla morte di lei nel 2015, da cui nacquero cinque figli. Mantenne sempre la sua residenza a Gladstone, dov'era cresciuto e dove mor\u00ec per complicazioni del diabete il 15 aprile 2017 all'eta di 96 anni.\nCarriera.\nPur avendo risieduto per lungo tempo a New York e un membro di lunga data dell'Actors Studio, James fu spesso scelto come tipico uomo del sud in molti dei suoi ruoli. Divenne infatti famoso per aver interpretato l'iconico ruolo dello sceriffo della Louisiana J.W. Pepper nei film della serie di James Bond \"Agente 007 - Vivi e lascia morire\" (1973) e \"Agente 007 - L'uomo dalla pistola d'oro\" (1974). La stessa caratterizzazione fu riproposta sia in \"Wagons-lits con omicidi\" (1976) che in \"Superman II\" (1980), e, parzialmente, in \"Boon il saccheggiatore\" (1969).\nJames interpret\u00f2 il procuratore distrettuale che persegue Al Capone nel film \"Gli intoccabili\" (1987). Interpret\u00f2 un maestro della Marina in \"L'ultima corv\u00e9\" (1973) e il proprietario dei Chicago White Sox Charles Comiskey, in \"Otto uomini fuori\" (1988).\nIl personaggio del Sud lo caratterizz\u00f2 ancora in \"Nick mano fredda\" (1967) e come lo sceriffo Lester Crabb, un rimpiazzo temporaneo sostitutivo per lo sceriffo Rosco P. Coltrane (James Best) in un episodio della seconda stagione della serie televisiva \"Hazzard\" (\"Il Tesoro di Hazzard\").\nJames \u00e8 apparso in 13 episodi della sitcom \"Lewis &amp; Clark\" nel 1981-1982. Tra gli altri crediti televisivi ricordiamo \"La citt\u00e0 degli angeli\" e la miniserie \"Capitani e Re\" (1976). \u00c8 apparso in due episodi di \"A-Team\": nel ruolo del criminale omicida Beale nell'episodio della prima stagione \"Pro and Cons\" (1983) e come sceriffo corrotto Jake Dawson nel film \"The White Ballot\" (1983) della seconda stagione. Nel 1996, ha interpretato il ruolo di Red Kilgreen in \"All My Children\". James ha anche interpretato il passeggero del treno Wilkes nell'episodio della serie \"Gunsmoke\" intitolato \"Snow Train\" (1970).\nI suoi altri ruoli cinematografici includono quelli di un ricco barone della terra del Montana, il cui bestiame viene rubato in \"Rancho Deluxe\" (1975) e il cinico avvocato del protagonista di \"Il fal\u00f2 delle vanit\u00e0\" (1990). James \u00e8 stato scritturato pi\u00f9 volte dallo sceneggiatore e regista John Sayles, tra cui \"La costa del sole\" e \"Stella solitaria\" (1996).\nL'ultima apparizione cinematografica di James \u00e8 stata in \"Raising Flagg\" (2006). Sebbene in seguito fosse stato scelto per recitare la parte un anziano veterano della Seconda guerra mondiale nel film \"Old Soldiers\", il suo decesso e quello di altri protagonisti interruppero la produzione nel 2016."}
{"id": "5372184", "revid": "298229", "url": "https://it.wikipedia.org/wiki?curid=5372184", "title": "Com Cochran", "text": ""}
{"id": "5372199", "revid": "156341", "url": "https://it.wikipedia.org/wiki?curid=5372199", "title": "R.S.T. Littorio, Roma", "text": ""}
{"id": "5372215", "revid": "115565540", "url": "https://it.wikipedia.org/wiki?curid=5372215", "title": "Diga di Santa Vittoria", "text": "La diga di Santa Vittoria \u00e8 uno sbarramento artificiale situato nell'omonima localit\u00e0, tra i comuni di Ollastra, Simaxis e Zerfaliu, in provincia di Oristano.\nEdificata su progetto redatto da Siemens, poi rivisto dall'ingegnere Velio Princivalle, l'opera venne realizzata tra il 1929 e il 1930 e collaudata il 6 novembre del 1931.\nLo sbarramento, realizzato sul fiume Tirso, d\u00e0 origine al lago di Ollastra. Si tratta di una traversa fluviale dell'altezza di 15,25 metri che sviluppa un coronamento di 180 metri a 23,40 metri sul livello del mare.\nAlla quota di massimo invaso, prevista a m 19,75 s.l.m., il bacino generato dalla diga ha una superficie dello specchio liquido di circa 65 ettari mentre il suo volume totale \u00e8 calcolato in 2,81 milioni di m\u00b3. La superficie del bacino imbrifero direttamente sotteso risulta pari a 3296\u00a0km\u00b2.\nL'impianto, di propriet\u00e0 della Regione Sardegna, fa parte del sistema idrico multisettoriale regionale ed \u00e8 gestito dall'Ente acque della Sardegna."}
{"id": "5372585", "revid": "272884", "url": "https://it.wikipedia.org/wiki?curid=5372585", "title": "Fran Krsto Frankopan", "text": "Considerato l'ultimo e pi\u00f9 eminente rappresentante della dinastia dei Frangipani, fu un poeta barocco e viene ricordato sia per il grande contributo apportato alla letteratura croata, sia per la fallita cospirazione Zrinski-Frankopan.\nBiografia.\nFran Krsto fu il figlio minore di Vuk Krsto Frankopan (nei testi in italiano chiamato anche Guido Cristoforo Frangipani - 1578-1652), generale di Karlovac, appartenente alla famiglia dei Frankopan o Frangipane, originari dell'isola di Veglia e proprietari di buona parte del litorale croato, oltre a possedimenti nella Croazia interna.\nLa parte pi\u00f9 autorevole della produzione artistica di Frankopan \u00e8 composta in una lingua composita e originale formata da una base \"ciacava\" con l'aggiunta di elementi \"caicavi\" e \"stocavi\": questa quindi si \u00e8 rivelata una prova di unione delle tre pi\u00f9 importanti lingue croate, non portata a termine per la morte prematura dell'autore.\nProprio in questa originale fusione linguistica Frankopan compose, durante una sua lunga permanenza in carcere, una singolare opera intitolata \"Gartlic za \u010das kratiti\" (\"Un piccolo giardino per passare il tempo\"): una raccolta di 109 poesie di vario carattere e di 103 \"Zganke za vrime skratiti\" (\"Indovinelli per passare il tempo\"). Nello stesso frangente Frankopan tradusse in lingua slovena le opere di Moli\u00e8re, risultando il primo traduttore in assoluto del grande scrittore francese.\nAccanto a poesie manieristiche, figurano nella raccolta idilli ricavati dall'ambiente pastorale e venatorio, ispirati dalla genuina osservazione della vita circostante, satire e versi didattici, elegie dal tono sincero che, nella stilizzazione e nella forma non sempre raffinata, pongono in luce l'ansia e l'angoscia del cantore.\nUna menzione a parte meritano le cosiddette \"dijacke e junacke pjesme\" (\"canti popolareschi ed eroici\"), composizioni epiche e romanze erotiche scritte in decasillabi.\nFrankopan ebbe un ruolo fondamentale per la storia croata del suo tempo, dato che si impegn\u00f2 attivamente a liberare gran parte del territorio croato dalla dominazione asburgica e partecip\u00f2 all'insurrezione dei magnati ungheresi contro gli Asburgo. I congiurati vennero per\u00f2 traditi e abbandonati dal concilio militare viennese, che invece di supportarli stipul\u00f2 un accordo con gli Ottomani, spingendo cos\u00ec Frankopan a ribellarsi apertamente a Vienna. Questo fatto port\u00f2 ad un esito tragico per Frankopan, ossia alla sua decapitazione che ebbe luogo nei pressi di Vienna il 30 aprile 1671.\nIl ricordo di questa insurrezione \u00e8 ancora vivo in Croazia e la morte di Frankopan venne considerata come un sacrificio estremo per la libert\u00e0 nazionale.\nLe spoglie di Frankopan sono state inumate nella cattedrale di Zagabria nel 1919.\nLa dinastia dei Frankopan.\nI Frankopan assunsero un notevole ruolo sociale, culturale e politico nel medioevo croato, dal XII secolo al XVII secolo. \nChiamati anche \"Frangipane croati\", i Frankopan vollero riconosciuta la loro presunta parentela con la famiglia romana attraverso falsi documenti concessi da Martino V.\nSe mancano certezze sulle loro origini e la leggenda le fa risalire all'antica stirpe romana Anicia, sembra certo che la prima residenza dei conti fu presso l'isola di Veglia. I Frankopan svolsero un ruolo di mediazione fra le varie potenze del loro tempo, Ungheria e Venezia \"in primis\", e parteciparono anche alle lotte di successione al trono ungaro-croato.\nDal punto di vista culturale i Frankopan si attivarono per espandere la cultura slava scrivendo con l'alfabeto glagolitico, derivato dal greco corsivo arricchito di contributi copti e ebraici."}
{"id": "5372589", "revid": "28592", "url": "https://it.wikipedia.org/wiki?curid=5372589", "title": "Wulstan", "text": ""}
{"id": "5372590", "revid": "28592", "url": "https://it.wikipedia.org/wiki?curid=5372590", "title": "Sant'Oswald", "text": ""}
{"id": "5372602", "revid": "84184", "url": "https://it.wikipedia.org/wiki?curid=5372602", "title": "Meroni", "text": ""}
{"id": "5372608", "revid": "36426", "url": "https://it.wikipedia.org/wiki?curid=5372608", "title": "Casa galleria Vichi", "text": ""}
{"id": "5372610", "revid": "118703674", "url": "https://it.wikipedia.org/wiki?curid=5372610", "title": "John Hocking", "text": "Biografia.\nIl segretario generale dell'Organizzazione delle Nazioni Unite, Ban Ki-moon, ha nominato John Hocking a capo della Cancelleria del Tribunale penale internazionale per l'ex-Jugoslavia per due mandati, una prima volta il 15 maggio 2009 e nuovamente il 15 maggio 2013. La Cancelleria \u00e8 un organo neutrale che fornisce supporto legale, diplomatico ed amministrativo a Giudici, Accusa e Difesa. \nIl 18 gennaio 2012 il segretario generale dell'ONU, Ban Ki-moon ha inoltre affidato a Hocking l'incarico di avviare il Meccanismo di Tribunali Penali Internazionali, una nuova istituzione dell'ONU creata dal Consiglio di Sicurezza.\nHocking entr\u00f3 all'ICTY nel 1997 come Coordinatore Legale Responsabile del primo maxi processo: il caso Celebici. Successivamente svolse la mansione di Giurista per la Corte di Appello comune all'ICTY e al Tribunale penale internazionale per il Ruanda. Dal 2004 al 2009 occup\u00f3 la posizione di Direttore dei servizi giuridici e legali dell'ICTY.\nPrima del suo ingresso all'ONU, Hocking aveva lavorato come consigliere giuridico e politico sia a livello nazionale che internazionale, ricoprendo incarichi all'Organizzazione per la cooperazione e lo sviluppo economico (OCDE) a Parigi, la televisione e radio nazionale multiculturale del governo australiano, la Special Broadcasting Service, il British Film Institute di Londra e l'Australian Film Commission.\nAll'inizio della sua carriera, Hocking ha lavorato con il Giudice Michael Kirby, ex Presidente della Corte d'Appello e giudice della High Court of Australia e, successivamente a Londra con Geoffrey Robertson QC, difensore dei diritti umani.\nHocking \u00e8 avvocato (barrister e solicitor) ammesso al Lincoln Inn di Londra ed alla Corte Suprema di Victoria e del New South Wales in Australia. Ha conseguito un Master in Giurisprudenza con lode presso la London School of Economics, una laurea in Giurisprudenza presso l'Universit\u00e0 di Sydney, e un Bachelor of Science presso la Monash University di Melbourne, in Australia. Ha ricevuto una formazione executive presso la Kennedy School of Government di Harvard."}
{"id": "5372611", "revid": "767487", "url": "https://it.wikipedia.org/wiki?curid=5372611", "title": "Associazione Sportiva Casale 1941-1942", "text": "Questa voce raccoglie le informazioni riguardanti l'Associazione Sportiva Casale nelle competizioni ufficiali della stagione 1941-1942."}
{"id": "5372613", "revid": "1573940", "url": "https://it.wikipedia.org/wiki?curid=5372613", "title": "Palazzo Balzani", "text": "Palazzo Balzani \u00e8 un edificio storico di Firenze, situato tra il Lungarno Vespucci e Borgo Ognissanti 3r-5r-7r.\nStoria e descrizione.\nLe dimensioni dell'edificio sono contenute e forse si dovrebbe parlare di casa pi\u00f9 che di palazzo, non fosse per la nobilitante presenza (sul fronte che guarda il borgo) di uno scudo con l'arme della famiglia Balzani (al castello turrito di due pezzi, le due torri sormontate da due gigli). Questa ne era proprietaria nella prima met\u00e0 dell'Ottocento, quando la casa \u00e8 segnalata nella Pianta Geometrica della citt\u00e0 di Firenze di Federico Fantozzi con l'indicazione che \"fu riedificata nell'anno 1834 su disegno di Paolo Veraci\".\nLa successiva creazione del lungarno Nuovo (ora intitolato ad Amerigo Vespucci) comport\u00f2 la necessit\u00e0 di tagliare e ridisegnare quello che era il fronte secondario dell'edificio a guardare il fiume, operando una riduzione che \u00e8 da datarsi attorno agli anni 1855-1857, realizzata su progetto degli architetti Felice Francolini e Giuseppe Del Noce e ben documentata da una serie di disegni conservati presso l'Archivio Storico del Comune di Firenze.\nPer quanto riguarda i fratelli Giuseppe e Giovanni Balzani \u00e8 da annotare come questi fossero proprietari, negli anni venti dell'Ottocento, anche di uno stabile adibito a locanda ubicato pure nel Borgo Ognissanti al numero civico 8, noto come Aquila Nera: il fatto che nel libro dei soci del gabinetto Scientifico Letterario G.P. Vieusseux si trovi come recapito di vari iscritti l'indicazione \"nova Casa Balzani\", lascia supporre che anche questo stabile posto dall'altro lato della via fosse stato adibito dagli stessi a pensione. Ne consegue che qui avrebbero alloggiato (sempre da quanto risulta dai dati resi noti dal sito del Gabinetto Vieusseux), tra i molti, lo scozzese James Hamilton Browne (intimo di Lord Byron), il medico chirurgo scozzese Archibald Inglis, il letterato inglese Henry Crabb Robinson e il geografo berlinese Benjamin Georg Mendelsshon."}
{"id": "5372615", "revid": "1591878", "url": "https://it.wikipedia.org/wiki?curid=5372615", "title": "Silvio Guarnieri", "text": "Biografia.\nDi famiglia borghese, si laure\u00f2 all'Universit\u00e0 di Firenze, prima in legge, per seguire la volont\u00e0 paterna, poi in lettere, dopo l'incontro con Alessandro Bonsanti che lo introdusse all'ambiente del Caff\u00e8 Le Giubbe Rosse, dove fece le prime durature amicizie letterarie con Montale, Gadda, Ferrata, Loria e Vittorini. Tra il 1931 e il 1937 pubblic\u00f2 numerose recensioni su riviste quali \"L'Italia Letteraria\", \"Letteratura\", \"Solaria\", per le cui edizioni pubblic\u00f2 anche i suoi primi lavori in volume. Gi\u00e0 da questo periodo si procur\u00f2 l'appellativo di \"enfant terrible\" del gruppo, per la severit\u00e0 di giudizio che esercitava, con sincero rigore morale e intellettuale, su tutti e su tutto, senza escludere s\u00e9 stesso. Nell'autunno 1938, insofferente delle limitazioni imposte dalla censura fascista, lasci\u00f2 l'Italia per recarsi in Romania come direttore dell'Istituto italiano di cultura e lettore di italiano all'Universit\u00e0 di Timi\u0219oara. Iscrittosi gi\u00e0 nel 1945 al Partito Comunista Italiano, rest\u00f2 fino al 1948 in Romania, dove pubblic\u00f2 saggi letterari e contributi politici, tra l'altro, su Gramsci e Gobetti. Tornato in Italia, dopo un anno in Belgio, fu insegnante nelle scuole superiori e poi, per intercessione di Luigi Russo, all'Universit\u00e0 di Pisa, citt\u00e0 nella quale svolse anche attivit\u00e0 politica come consigliere comunale. Nel 1980 torn\u00f2 a Feltre, dove, oltre a dedicarsi alla letteratura memorialistica, fu ancora consigliere comunale. Postumi uscirono un suo volume di \"Corrispondenze\" (Milano, Lupetti - Lecce, Manni, 1996) e \"Lavori d'autunno\" (Lecce, Manni, 2012). Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "5372625", "revid": "466539", "url": "https://it.wikipedia.org/wiki?curid=5372625", "title": "Accademia Olimpica Nazionale Italiana", "text": "L'Accademia Olimpica Nazionale Italiana (AONI) \u00e8 l'organismo italiano, nato in seno al CONI, che si occupa di diffondere la cultura sportiva attraverso l'applicazione della pedagogia teorizzata da Pierre de Coubertin (fondatore del Movimento olimpico internazionale e del Comitato Olimpico Internazionale, il C.I.O). L'AONI \u00e8 nata nel 1987 su iniziativa dell'allora Segretario Generale del C.O.N.I. Mario Pescante, con l'intenzione di diffondere tra i giovani i valori originari dell'Olimpismo, nella loro storia e nella attualit\u00e0, tramite occasioni di ricerca, di riflessione, di confronto: l'Accademia Olimpica Italiana organizza ogni anno, con la partecipazione degli studenti delle Facolt\u00e0 Universitarie e dei Corsi di Laurea in Scienze Motorie (le Sessioni). Sono membri dell'AONI appassionati di sport, ex atleti, tecnici, dirigenti, studiosi e intellettuali, scelti dall'Accademia per meriti acquisiti nel campo dello sport, della cultura, degli studi e delle ricerche sulla storia dello sport e dell'Olimpismo.\nAttuale presidente \u00e8 Mauro Checcoli, Vicepresidente Rossella Frasca, Segretario Generale Ugo Ristori."}
{"id": "5372626", "revid": "24443", "url": "https://it.wikipedia.org/wiki?curid=5372626", "title": "Prealpi settentrionali di Digne", "text": ""}
{"id": "5372627", "revid": "716642", "url": "https://it.wikipedia.org/wiki?curid=5372627", "title": "Dopolavoro Aziendale Marzotto 1941-1942", "text": "Questa voce raccoglie le informazioni riguardanti il Dopolavoro Aziendale Marzotto nelle competizioni ufficiali della stagione 1941-1942."}
{"id": "5372628", "revid": "92723", "url": "https://it.wikipedia.org/wiki?curid=5372628", "title": "Marhanec'", "text": "Marhanec' (; ) \u00e8 una citt\u00e0 dell'Ucraina, nell'oblast' di Dnipropetrovs'k, il cui nome deriva da \"marganez\", denominazione in russo dell'elemento chimico manganese. Nel 2009 aveva una popolazione di circa 48.000 abitanti."}
{"id": "5372629", "revid": "1027057", "url": "https://it.wikipedia.org/wiki?curid=5372629", "title": "Marhanets", "text": ""}
{"id": "5372630", "revid": "1027057", "url": "https://it.wikipedia.org/wiki?curid=5372630", "title": "Marganec", "text": ""}
{"id": "5372631", "revid": "28592", "url": "https://it.wikipedia.org/wiki?curid=5372631", "title": "Novomoskovsk (Ucraina)", "text": ""}
{"id": "5372639", "revid": "486946", "url": "https://it.wikipedia.org/wiki?curid=5372639", "title": "Cattedrali gotiche", "text": ""}
{"id": "5372642", "revid": "92723", "url": "https://it.wikipedia.org/wiki?curid=5372642", "title": "Novomoskovs'k", "text": "Novomoskovs'k (; ) \u00e8 una citt\u00e0 dell'Ucraina, nell'oblast' di Dnipropetrovs'k. Prima del 1794 era conosciuta col nome di Novaja Samar' , Samar\u010dik , Samar , Novoselica . Nel 2011 aveva una popolazione di circa 70.000 abitanti."}
{"id": "5372645", "revid": "28592", "url": "https://it.wikipedia.org/wiki?curid=5372645", "title": "Novoselica", "text": ""}
{"id": "5372646", "revid": "36426", "url": "https://it.wikipedia.org/wiki?curid=5372646", "title": "Eleonora Dori Galigai", "text": ""}
{"id": "5372647", "revid": "28592", "url": "https://it.wikipedia.org/wiki?curid=5372647", "title": "Samar\u010dik", "text": ""}
{"id": "5372659", "revid": "28592", "url": "https://it.wikipedia.org/wiki?curid=5372659", "title": "Novaja Samara", "text": ""}
{"id": "5372663", "revid": "81103", "url": "https://it.wikipedia.org/wiki?curid=5372663", "title": "Agente della privacy", "text": ""}
{"id": "5372666", "revid": "767487", "url": "https://it.wikipedia.org/wiki?curid=5372666", "title": "Pere\u0161\u010depyne", "text": "Marganec' (; ) \u00e8 una citt\u00e0 dell'Ucraina, nell'oblast' di Dnipropetrovs'k. Nel 2001 aveva una popolazione di circa 10.000 abitanti.\nLa tomba di Kubrat, khan della Grande Bulgaria o Onoguria, \u00e8 stata ritrovata nel 1912 a Pere\u0161\u010depina, Ucraina."}
{"id": "5372667", "revid": "28592", "url": "https://it.wikipedia.org/wiki?curid=5372667", "title": "Pere\u0161\u010depino", "text": ""}
{"id": "5372668", "revid": "228587", "url": "https://it.wikipedia.org/wiki?curid=5372668", "title": "Roba", "text": ""}
{"id": "5372669", "revid": "339392", "url": "https://it.wikipedia.org/wiki?curid=5372669", "title": "Pere\u0161\u010depina", "text": ""}
{"id": "5372670", "revid": "28592", "url": "https://it.wikipedia.org/wiki?curid=5372670", "title": "Pere\u0161\u010depine", "text": ""}
{"id": "5372671", "revid": "110157", "url": "https://it.wikipedia.org/wiki?curid=5372671", "title": "Kovalovice", "text": "Kovalovice \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "5372672", "revid": "599013", "url": "https://it.wikipedia.org/wiki?curid=5372672", "title": "Carla Bodendorf", "text": "Nel 1976 prese parte ai Giochi olimpici di Montr\u00e9al conquistando il quarto posto nei 200 metri piani e la medaglia d'oro nella staffetta 4\u00d7100 metri con Marlies Oelsner, Renate Stecher e B\u00e4rbel Eckert che, con il tempo di 42\"55, fece registrare il nuovo record olimpico e mondiale. Due anni dopo partecip\u00f2 ai campionati europei di atletica leggera, dove vinse le medaglie di bronzo nelle medesime specialit\u00e0."}
{"id": "5372681", "revid": "767487", "url": "https://it.wikipedia.org/wiki?curid=5372681", "title": "Giovanni Grilli", "text": "Biografia.\nInsegnante, viene eletto nelle file del Partito Comunista Italiano dalla I alla IV legislatura della Repubblica, dal 1948 al 1968."}
{"id": "5372684", "revid": "124123", "url": "https://it.wikipedia.org/wiki?curid=5372684", "title": "Liisa Kauppinen", "text": "Biografia.\n\u00c8 stata presidente dell'Associazione nazionale dei sordi della Finlandia dal 1976 al 1987, e poi per un secondo mandato dal 1991 al 2006. Nel 2013 \u00e8 stata premiata dall'Organizzazione delle Nazioni Unite per i diritti umani, a New York presso la sede dell'ONU. Vicepresidente della World Federation of the Deaf tra il 1980 e il 1983, ne \u00e8 divenuta in seguito segretaria generale (1987). Nel 1995 \u00e8 stata la prima donna a essere eletta presidente dell'organizzazione mondiale dei sordi. Nel 2003, alla fine del mandato, si \u00e8 dimessa. Tra il 1983 e il 2003, sotto la sua guida, ha portato il WFD ad arricchirsi di numerosi stati membri. \u00c8 stata nominata presidentessa onoraria del WFD."}
{"id": "5372691", "revid": "404449", "url": "https://it.wikipedia.org/wiki?curid=5372691", "title": "Giuseppe Imperiale", "text": "Biografia.\nDeputato dell'Assemblea Costituente nelle file del Partito Comunista Italiano viene confermato di diritto alla Camera dei deputati nella I legislatura ed eletto a senatore della Repubblica nella II e III.\nDal 1947 al 1948 ha ricoperto la carica di sindaco di Foggia."}
{"id": "5372693", "revid": "36426", "url": "https://it.wikipedia.org/wiki?curid=5372693", "title": "Arciconfraternita della Misericordia (Firenze)", "text": ""}
{"id": "5372712", "revid": "594360", "url": "https://it.wikipedia.org/wiki?curid=5372712", "title": "Yang Seung Ho", "text": ""}
{"id": "5372725", "revid": "31269", "url": "https://it.wikipedia.org/wiki?curid=5372725", "title": "Danni Lowinski (serie televisiva 2013)", "text": " Danni Lowinski \u00e8 una serie televisiva olandese, prodotta dal 2013 da John de Mol e dalla casa di produzione Talpa Fictie: si tratta del remake dell'omonima serie televisiva tedesca, andata in onda dal 2010 al 2016. Protagonista, nel ruolo di Danni Lowinski, \u00e8 l'attrice Marlijn Weerdenburg; altri interpreti principali sono Michiel Romeyn, Christopher Parren, Frederik Brom e Nyncke Beekhuyzen .\nLa serie viene trasmessa in prima serata dall'emittente televisiva SBS6.; Il primo episodio, intitolato \"Nieuw Leven\", and\u00f2 in onda in prima visione il 20 marzo 2013."}
{"id": "5372732", "revid": "89688", "url": "https://it.wikipedia.org/wiki?curid=5372732", "title": "Hydrangea macrophylla", "text": "L'ortensia (Hydrangea macrophylla ) \u00e8 una pianta della famiglia delle Hydrangeaceae, originaria del Giappone.\nImportazione.\nQuesta specie fu rapportata in Europa nel XVII secolo dal botanico tedesco Engelbert Kaempfer, e nominata nel XVIII secolo dallo svedese Carl Peter Thunberg. Nel 1788 l'inglese Sir Joseph Banks port\u00f2 dalla Cina nei Kew Gardens di Inghilterra una Hydrangea, dalla quale le diverse specie migliorate nacquero e furono diffuse in Europa..\nColtivazione.\n\"Hydrangea macrophylla\" necessita di un clima umido e un terreno ben drenato e acido. Rispettando questi requisiti la pianta pu\u00f2 essere coltivata con successo. Il terreno deve essere ricco di sostanza organica e di nutrienti minerali (soprattutto micronutrienti), che sono meglio assorbiti con un pH acido che va da 4,5 a 6,5. Un innalzamento del pH sopra questo intervallo determina l'insolubilit\u00e0 del ferro con conseguente clorosi ferrica, ovvero ingiallimento del nuovo fogliame escluse le nervature che restano verde chiaro. Si preferisce l'uso di un terreno con torba, vulcanico o una miscela di questi due. Le ortensie non vegetano in terreni argillosi o anche calcarei poich\u00e9 essi sono basici e causano la morte delle radici. Cresce bene invece in terreni vulcanici (sia granitici che effusivi), in quelli ricchi di humus e torbosi. L'acqua deve essere abbondante, ma non troppa, e soprattutto priva di sali. In luoghi con clima caldo l'ortensia va posizionata in un luogo fresco, ombreggiato e con correnti d'aria modeste onde evitare l'insorgenza di malattie fungine alle foglie. Caratteristica di \"H. macrophylla\" \u00e8 l'infiorescenza che pu\u00f2 assumere varie tonalit\u00e0 dal blu, al bianco, al rosa scuro. Le colorazioni sono indicatori della presenza di alcuni elementi nel terreno. Il colore blu \u00e8 dato dalla presenza di ioni alluminio nel terreno che vengono assorbiti meglio con l'aumentare dell'acidit\u00e0, altrimenti il colore rosa \u00e8 dato dalla presenza di ioni calcio (o qualsiasi altro elemento ostacoli l'assorbimento di alluminio). Si tenga presente che il calcio per\u00f2 a lungo andare render\u00e0 basico il suolo e causer\u00e0 problemi alla pianta. Difatti il cambio di colore delle infiorescenze deve essere operato mantenendo sempre un pH del terreno acido.\nUsi.\nCon un infuso delle foglie di una variet\u00e0 di questa pianta, in Giappone si prepara un t\u00e8 naturalmente dolce chiamato amacha."}
{"id": "5372734", "revid": "729019", "url": "https://it.wikipedia.org/wiki?curid=5372734", "title": "Nicki Hunter", "text": "Biografia.\nNata a Lake Worth, in Florida, ha iniziato la carriera di attrice pornografica nel 2003. Nel 2005 ha esordito anche come regista con il film \"Psychotic\". Lavora nell'industria del cinema per adulti anche come produttrice e truccatrice.\nNel 2006 ha vinto l\"'XRCO Award\" come \"female performer of the year\".\nNel 2010 ha ottenuto l\"'AVN Award\" nella categoria \"best makeup\" e il \"NightMoves Award\" come \"miss congeniality\". \u00c8 apparsa anche in un annuncio di servizio pubblico diretto da Michael Whiteacre per la \"Free Speech Coalition\" sul tema della violazione del copyright dei contenuti per adulti.\nNel 2014 diverse fonti annunciano il suo ritiro dalle scene come attrice pornografica.\nHa inoltre lavorato per alcuni anni con \"Playboy Radio\" ed ha un suo show su \"Vivid Radio\".\nVita privata.\nSposata con l'attore pornografico Jason Horne, hanno due figli. All'inizio del 2007, alla Hunter viene diagnosticata una forma complessa di cancro rivolta al sistema linfatico. A seguito della sua improvvisa incapacit\u00e0 di lavorare dovuta alla malattia, diverse figure appartenenti all'industria cinematografica pornografica hanno sostenuto una raccolta fondi per aiutarla a compensare le spese mediche sostenute."}
{"id": "5372735", "revid": "117643990", "url": "https://it.wikipedia.org/wiki?curid=5372735", "title": "Bandiera di Madera", "text": "La bandiera di Madera \u00e8 stata adottata nel 1978. \nEssa \u00e8 costituita da tre bande verticali: due di colore blu e una centrale di colore oro. In questa banda centrale \u00e8 presente una Croce dell'Ordine del Cristo bianca con bordi rossi. La presenza della Croce allude al fatto che l'arcipelago fu scoperto dai portoghesi Enrico il Navigatore e Jo\u00e3o Gon\u00e7alves Zarco e quindi in collegamento al Portogallo."}
{"id": "5372736", "revid": "287204", "url": "https://it.wikipedia.org/wiki?curid=5372736", "title": "Stemma di Madera", "text": "Lo stemma di Madera \u00e8 stato adottato nel 1991.\nLo stemma \u00e8 composto da uno scudo centrale che raffigura la bandiera di Madera e che \u00e8 sorretto da due foche poste ai lati di esso. Questo \u00e8 un omaggio ai mammiferi trovati dai primi abitanti dell'arcipelago. Sulla parte alta dello stemma la sfera armillare rappresenta l'et\u00e0 delle esplorazioni geografiche ed \u00e8 anche un omaggio al re Manuele I del Portogallo.\nIl motto, disposto su un nastro bianco nella parte inferiore dello stemma, \u00e8 \"Das Ilhas as Mais Belas e Livres\" (in lingua portoghese \"Tra tutte le isole, la pi\u00f9 bella e libera\")."}
{"id": "5372738", "revid": "1573940", "url": "https://it.wikipedia.org/wiki?curid=5372738", "title": "Palazzo Cini-Grifoni", "text": "Palazzo Cini-Grifoni \u00e8 un edificio storico di Firenze situato in Borgo Ognissanti 13-15.\nStoria e descrizione.\nIl palazzo, gi\u00e0 dei Cini, pervenne ai Grifoni per via ereditaria nel 1689. L'anno seguente questi dettero avvio a una serie di lavori terminati nel luglio 1692 sotto la direzione di Antonio Maria Ferri che, per quanto riguarda la facciata, predispose un disegno con al piano terreno due portoni ad arco sormontati da architrave e affiancati da quattro finestre, e sei finestre allineate ai due piani superiori di forma rettangolare.\nNel 1797 l'architetto Filippo Caglieri arricch\u00ec la facciata con due balconi in corrispondenza dei portoni, e regolarizz\u00f2 il prospetto tergale con la realizzazione di otto finestre uguali e in asse con le aperture sottostanti. Di queste trasformazioni documentano una serie di cabrei pubblicati e illustrati da Gian Luigi Maffei che, con l'obiettivo di ricostruire le pi\u00f9 antiche preesistenze, cos\u00ec commenta: \"il palazzo \u00e8 una rifusione di due edifici precedenti di cui una corte mercantile a quattro finestre e una casa a corte-schiera a due finestre. Il prospetto in stesura seicentesca di quest'ultimo a sei finestre dimostra con i suoi due accessi e con alcune irregolarit\u00e0 del piano terra - dove il prospetto omogeneo non riesce a regolarizzare assi e bucature precedenti - la derivazione del palazzo da edilizia seriale precedente; nelle due corti mercantili sono ancora permanenti la posizione della corte interna e quella della scala, la presenza di una loggia distributrice sulla corte, l'esistenza di una cellula voltata con pilastro centrale oltre il cortile, i fronte con due piani paritetici (...). Il prospetto del 1797 annulla in facciata le irregolarit\u00e0 ancora presenti nel precedente e lo arricchisce di due balconi sopra le porte e di uno stemma nobiliare in asse, tra il primo e il secondo piano\".\nCon la realizzazione del lungarno Vespucci l'edificio fu ridotto nella sua estensione da questo lato (nei cabrei prima citati \u00e8 tra l'altro documentata una ampia terrazza direttamente affacciata sul fiume). Oggi, convertito in albergo, l'edificio si presenta soprelevato rispetto all'originaria configurazione di due ulteriori piani. Per la sua dimensione settecentesca (e per le decorazioni interne, esistenti o comunque presenti al tempo), si vedano le note di Emilia Marcori."}
{"id": "5372747", "revid": "122669214", "url": "https://it.wikipedia.org/wiki?curid=5372747", "title": "Sean Kilpatrick", "text": ""}
{"id": "5372748", "revid": "287204", "url": "https://it.wikipedia.org/wiki?curid=5372748", "title": "Barbara Nedeljakova", "text": ""}
{"id": "5372753", "revid": "71505211", "url": "https://it.wikipedia.org/wiki?curid=5372753", "title": "Vibinum", "text": ""}
{"id": "5372754", "revid": "1718925", "url": "https://it.wikipedia.org/wiki?curid=5372754", "title": "Baia di Guanabara", "text": "La baia di Guanabara \u00e8 una baia oceanica del Brasile, situata nella Regione Sudest e in particolare nello Stato di Rio de Janeiro. Sul suo lato occidentale si trovano la citt\u00e0 di Rio de Janeiro e quella di Duque de Caxias, mentre sulla sponda orientale vi sono le citt\u00e0 di S\u00e3o Gon\u00e7alo e Niter\u00f3i. Altre quattro municipalit\u00e0 si affacciano sulle rive della baia.\nLa baia di Guanabara \u00e8 la seconda baia pi\u00f9 grande in quella zona del Brasile dopo la baia di Tutti i Santi con una superficie di 412 chilometri quadrati e un perimetro di 143 chilometri.\nLa baia fu incontrata dagli esploratori Gaspar de Lemos e Gon\u00e7alo Coelho il 1\u00ba gennaio 1502, quando approdarono sulle sue rive durante la colonizzazione portoghese delle Americhe."}
{"id": "5372762", "revid": "110716571", "url": "https://it.wikipedia.org/wiki?curid=5372762", "title": "Gudauta", "text": "Gudauta \u00e8 una citt\u00e0 della Georgia, situata nella Repubblica di Abcasia. La citt\u00e0 si affaccia sul mar Nero e dista circa 37 km a nord-ovest di Sukhumi, capitale dell'Abcasia."}
{"id": "5372764", "revid": "767487", "url": "https://it.wikipedia.org/wiki?curid=5372764", "title": "Carlo Corbellini", "text": "Biografia.\nUna delle poche opere che sono attribuibili a Carlo con buona probabilit\u00e0 \u00e8 la chiesa di San Geremia a Venezia, di cui esiste il progetto completo corredato dal modello. Nell'archivio parrocchiale, il parroco Speafico racconta come nel 1751, dovendo far riedificare la chiesa e temendo che i progetti degli architetti consultati dai procuratori fossero troppo costosi, egli stesso si fosse messo a \nSempre lo stesso afferma di aver trovato come architetto proprio il Corbellini, che proprio nel 1751 aveva presentato due progetti con i relativi modelli, e di questi venne scelto quello a pianta centrale non solo per motivi estetici, ma anche per motivi economici.\nSuccessivamente gli fu commissionata dall'arcivescovo Giovanni Girolamo Gradenigo la realizzazione del seminario arcivescovile di Udine."}
{"id": "5372767", "revid": "74801", "url": "https://it.wikipedia.org/wiki?curid=5372767", "title": "Pilade Del Buono", "text": "Biografia.\nNato da Alessandro Del Buono, deputato di Sanit\u00e0 Marittima, e Lucia Bartoli, dopo aver frequentato la locale Scuola nautica divenne \"capitano marittimo\" del distretto di Rio Marina nel 1878.\nSino al 1880 partecip\u00f2 attivamente alla vita politica dell'isola d'Elba nelle file della sinistra, diventando presidente del \"Circolo Marittimo Riomarinese\".\nTra il 1881 e il 1882 diresse il giornale \"Lo Sciabecco\", testata su cui scrisse un'invettiva contro la classe dirigente del comune di Rio nell'Elba, che, sentendosi minacciata dalla classe emergente di Rio Marina, si rifiutava di valorizzare il commercio e la marineria. Quella di Del Buono fu quindi una battaglia per la modernizzazione delle strutture e dei servizi del comune, che nel 1882 permise la costituzione del nuovo comune di Rio Marina.\nIl 6 marzo 1898, a Livorno, fu eletto alla Camera dei Deputati; contestualmente, insieme al concessionario delle miniere di ferro dell'isola d'Elba Ubaldo Tonietti, si dedic\u00f2 all'imprenditoria siderurgica fondando a Genova, il 28 luglio 1899, la societ\u00e0 \"Elba\" con l'intenzione di creare un polo industriale a Portoferraio che fu poi istituito il 13 dicembre 1900.\nNel 1898, insieme ad altri imprenditori, Del Buono finanzi\u00f2 l'impresa Lanzoni, Martini &amp; co., allo scopo di sfruttare le miniere di carbone di Naricual, in Venezuela. L'impresa firm\u00f2 un contratto con il governo venezuelano, guidato da Cipriano Castro, e inizi\u00f2 i lavori, ma fu presto coinvolta nelle guerre civili che interessavano il Paese e costretta a sospendere la produzione. Da questo deriv\u00f2 un lungo contenzioso tra il governo italiano e quello venezuelano. Non fu possibile, per\u00f2, ottenere il rimborso della cospicua perdita subita da Del Buono. \nNel dicembre 1899 Pilade Del Buono present\u00f2 le proprie dimissioni dalla carica di deputato e venne in contatto, a Roma, con l'architetto Adolfo Copped\u00e8; Del Buono commission\u00f2 diversi progetti edilizi che furono realizzati in breve tempo all'isola d'Elba, tra cui il \"Palazzo dei Merli\", il \"Palazzo della Societ\u00e0 Elba\", la \"Fattoria San Martino\", la \"Cappella funeraria Del Buono\" (Portoferraio), la \"Cappella Tonietti\" (Cavo) e la \"Villa del Buono\" (Poggio), dove durante i lavori di sbancamento vennero scoperte delle tombe etrusche. A Poggio strinse amicizia con il pittore Giuseppe Mazzei. \nLe perdite subite in Venezuela, tuttavia, pesarono molto sulla sua attivit\u00e0 imprenditoriale.\nTra le attivit\u00e0 d'interesse culturale, Pilade Del Buono si dedic\u00f2 alla mineralogia elbana istituendo un \"Museo mineralogico\" presso la Villa di San Martino a Portoferraio, in collaborazione con il ricercatore Luigi Celleri. \nNipote di Pilade Del Buono fu lo scrittore Oreste Del Buono."}
{"id": "5372768", "revid": "15756", "url": "https://it.wikipedia.org/wiki?curid=5372768", "title": "Cultura di Sesklo", "text": "La cultura di Sesklo (6850 a.C.-4400 a.C.) fu la prima cultura neolitica d'Europa, che si estendeva nella Tessaglia e in alcune parti della Macedonia (Grecia). Le ricerche nel sito di Sesklo, da cui la cultura prende il nome, collocano lo sviluppo di questa civilt\u00e0 a partire dal 6850 a.C. circa. I primi insediamenti, anteriori al VI millennio a.C., sono noti come \"proto-Sesklo\" (gruppo principale) e \"pre-Sesklo\" (gruppi secondari con caratteristiche differenziate) e mostrano un'agricoltura avanzata e un uso molto precoce della ceramica.\nLa cultura di Sesklo \u00e8 cruciale per l'espansione della rivoluzione neolitica in Europa. Gli scavi suggeriscono che questa cultura influenz\u00f2 altre culture della penisola balcanica come la Cultura di Karanovo I-II e la cultura di Star\u010devo-K\u00f6r\u00f6s che sembrano avere avuto origine da essa; sar\u00e0 da queste culture balcaniche che si originer\u00e0 l'importante corrente neolitica danubiana della Cultura della ceramica lineare. Inoltre, si ritiene che gli insediamenti differenziati di pre-Sesklo possano essere, almeno in parte, responsabili dell'origine del neolitico mediterraneo (Cultura della ceramica cardiale). Quindi si pu\u00f2 dire che, con alcune eccezioni geograficamente isolate, il Neolitico europeo sembra provenire da qui, da Sesklo in Tessaglia.\nInsediamenti.\nLe genti di Sesklo costruivano i loro villaggi sulle colline nei pressi delle vallate fertili dove coltivavano il grano e l'orzo, e pascolavano il bestiame, principalmente pecore e capre, ma anche mucche, maiali e cani. Le loro case erano piccole, con una o due camere, costruite, nel primo periodo, in legno o mattoni crudi. Pi\u00f9 tardi la tecnica di costruzione divent\u00f2 pi\u00f9 omogenea e tutte le case risultano costruite in mattoni cotti con fondazioni in pietra. Nel VI millennio a.C. furono edificate le prime case con due livelli e si nota un chiaro tentativo di organizzazione urbanistica.\nCultura materiale.\nCeramiche.\nNei livelli pi\u00f9 bassi di proto-Sesklo mancano le ceramiche, ma la gente di Sesklo presto svilupp\u00f2 finissime terrecotte smaltate (tazze e ciotole) decorate con motivi geometrici dipinti in colore rosso e marrone. Ceramiche di questo stile 'classico' Sesklo furono utilizzate anche in Macedonia occidentale come a Servia.\nCi sono molte somiglianze tra le ceramiche dell'Asia Minore e la ceramica del neolitico antico greco, ma queste somiglianze sembrano esistere tra tutti i primi tipi di ceramiche del Vicino Oriente. Il repertorio delle forme non \u00e8 molto diverso, ma i vasi dell'Asia Minore sono pi\u00f9 profondi rispetto ai loro omologhi della Tessaglia. Ciotole basse e leggermente aperte sono caratteristiche della cultura Sesklo ma assenti negli insediamenti dell'Anatolia.\nLe rare ceramiche del livello XII al XI, a Catal Huyuk assomigliano molto in forma alla ceramica grossolana del Neolitico antico I di Sesklo, ma la pasta \u00e8 ben diversa, con un temperamento in parte vegetale. Questa ceramica \u00e8 contemporanea e non precedente a quella della Tessaglia. Nel complesso, i dati raccolti sugli artefatti depongono in favore di uno sviluppo indigeno ampiamente indipendente degli insediamenti neolitici greci rispetto all'Anatolia.\nI dati disponibili indicano inoltre che l'addomesticamento del bestiame ha avuto origine in Grecia presso Argissa Magoula gi\u00e0 nel 6300 a.C., durante il Neolitico pre-ceramico. Ci\u00f2 indica che anche l'addomesticamento dei bovini \u00e8 indigeno sul continente greco.\nStatuette.\nUna caratteristica importante di questa cultura \u00e8 l'abbondanza di statuette di donne, spesso in stato di gravidanza, probabilmente legate all'ipotizzato culto della fertilit\u00e0 preistorico. Queste sculture sono presenti in tutta l'area balcanica e in gran parte dei siti danubiani neolitici, anche se non possono essere considerati esclusiva di questa zona. Marija Gimbutas menziona una maschera di gorgone della cultura Sesklo.\nEpilogo.\nLa \"teoria dell'invasione\", afferma che la cultura di Sesklo, durata pi\u00f9 di un millennio ossia fino al 5000 a.C., fu violentemente conquistata da genti di cultura Dimini. La cultura Dimini in questa teoria \u00e8 considerata diversa da quella che si trova a Sesklo. Tuttavia, il professor Ioannis Lyritzis offre un'ipotesi diversa sulla fine dei \"Seskloiani\". Insieme a R. Galloway, confront\u00f2 materiali ceramici sia di Sesklo che di Dimini utilizzando metodi di datazione a termoluminescenza. Grazie a questi nuovi studi scopr\u00ec che gli abitanti dell'insediamento in Dimini comparvero intorno 4800 a.C., quattro secoli prima della scomparsa della civilt\u00e0 di Sesklo (4400 a.C. circa). Lyritzis concluse che i \"Seskloiani\" e \"Diminiani\" coesistettero per un certo periodo di tempo."}
{"id": "5372772", "revid": "305248", "url": "https://it.wikipedia.org/wiki?curid=5372772", "title": "Gabriele Invernizzi", "text": "Biografia.\nPartigiano rifugiato sui monti del lecchese, al termine della seconda guerra mondiale viene eletto nelle file del Partito Comunista Italiano nella I, II e III legislatura della Repubblica."}
{"id": "5372773", "revid": "322321", "url": "https://it.wikipedia.org/wiki?curid=5372773", "title": "Esarcato apostolico di Miskolc", "text": ""}
{"id": "5372776", "revid": "599013", "url": "https://it.wikipedia.org/wiki?curid=5372776", "title": "Ljudmila Roga\u010d\u00ebva", "text": ""}
{"id": "5372778", "revid": "298229", "url": "https://it.wikipedia.org/wiki?curid=5372778", "title": "Ljudmila Rogachova", "text": ""}
{"id": "5372779", "revid": "1128027", "url": "https://it.wikipedia.org/wiki?curid=5372779", "title": "Prima guerra civile libica", "text": ""}
{"id": "5372783", "revid": "92723", "url": "https://it.wikipedia.org/wiki?curid=5372783", "title": "Eparchia di Ny\u00edregyh\u00e1za", "text": "L'eparchia di Ny\u00edregyh\u00e1za (in latino: \"Eparchia Nyiregyhazana\") \u00e8 una sede della Chiesa greco-cattolica ungherese suffraganea dell'arcieparchia di Hajd\u00fadorog. Nel 2019 contava 102.000 battezzati su 557.000 abitanti. \u00c8 retta dall'eparca \u00c1bel Szocska, O.S.B.M.\nTerritorio.\nL'eparchia estende la sua giurisdizione su tutti i fedeli greco-cattolici residenti nella provincia di Szabolcs-Szatm\u00e1r-Bereg nell'est dell'Ungheria.\nSede eparchiale \u00e8 la citt\u00e0 di Ny\u00edregyh\u00e1za, dove si trova la cattedrale di San Nicola di Mira.\nIl territorio \u00e8 suddiviso in 84 parrocchie.\nStoria.\nL'eparchia \u00e8 stata eretta da papa Francesco il 19 marzo 2015 con la bolla \"Ad aptius consulendum\", ricavandone il territorio dall'arcieparchia di Hajd\u00fadorog.\nStatistiche.\nL'eparchia nel 2019 su una popolazione di 557.000 persone contava 102.000 battezzati, corrispondenti al 18,3% del totale."}
{"id": "5372787", "revid": "110157", "url": "https://it.wikipedia.org/wiki?curid=5372787", "title": "Conleth", "text": "Origine e diffusione.\nContinua l'antico nome irlandese \"Conl\u00e1ed\", composto dai termini gaelici \"connla\" (\"casto\", \"puro\") e \"aodh\" (\"fuoco\", da cui viene anche il nome Aodh); il significato complessivo pu\u00f2 essere interpretato come \"fuoco casto\".\nOnomastico.\nL'onomastico si pu\u00f2 festeggiare il 3 o il 10 maggio in memoria di san Conl\u00e1ed, collaboratore di santa Brigida, vescovo di Kildare, il cui nome viene reso, in alcune agiografie italiane, come \"Conlaedo\"."}
{"id": "5372792", "revid": "322321", "url": "https://it.wikipedia.org/wiki?curid=5372792", "title": "Eparchia di Hajd\u00fadorog", "text": ""}
{"id": "5372794", "revid": "115473385", "url": "https://it.wikipedia.org/wiki?curid=5372794", "title": "Improvvisazione", "text": "Per improvvisazione si intende in senso generico l'atto di creare qualche cosa mentre la si esegue, in maniera spontanea o casuale. Essa consiste quindi di uno svolgimento o esecuzione che si realizza con inventiva immediata.\nCon il termine improvvisazione ci si riferisce in generale a un tipo di approccio nelle arti dello spettacolo. In questo caso essa \u00e8 caratterizzata dall'assenza di preparazione specifica e quindi dalla prestazione spontanea. Essa dipende quindi dall'abilit\u00e0 dell'improvvisatore e pu\u00f2 essere applicata a diverse discipline artistiche: si parla infatti di: improvvisazione nella musica, improvvisazione teatrale, improvvisazione nella letteratura, nella scultura, nella danza, nella cinematografia, ma anche nella fisica, nell'ingegneria, nella cucina e in altre branche scientifiche.\nL'improvvisazione pu\u00f2 essere anche un escamotage per sopperire all'assenza di risorse che potrebbe essere utili a sviluppare una determinata soluzione a un requisito. In questo caso essa consiste nell'allestimento affrettato o in circostanze impreviste di determinate cose (es: armi improvvisate, strumenti musicali improvvisati).\nIl semplice atto di parlare \u00e8 gi\u00e0 di per s\u00e9 una forma di improvvisazione perch\u00e9 richiede, da parte della mente, una ricerca nel processo di pensiero che deve essere creata in maniera istantanea e allo stesso tempo efficacemente comprensibile. Se l'improvvisazione \u00e8 invece destinata a risolvere un problema su base temporanea, la soluzione viene talvolta definita \"tappabuchi\". Un'altra tecnica di improvvisazione consiste nel cosiddetto brainstorming, che \u00e8 un'organizzazione in cui un gruppo di persone si riunisce per analizzare diverse idee che sopraggiungono al momento, a prescindere dalla reale praticit\u00e0 delle stesse."}
{"id": "5372801", "revid": "1428919", "url": "https://it.wikipedia.org/wiki?curid=5372801", "title": "Nakuru", "text": "Nakuru \u00e8 una citt\u00e0 del Kenya, capoluogo dell'omonima contea. \u00c8 situata nella Rift Valley."}
{"id": "5372804", "revid": "2111144", "url": "https://it.wikipedia.org/wiki?curid=5372804", "title": "Luca Pani", "text": " Dal 2016 \u00e8 Chief Scientific Officer di Edra. Dal 2017 \u00e8 professore ordinario di Psichiatria Clinica al Dipartimento di Psichiatria e Scienze Comportamentali dell'Universit\u00e0 di Miami e, dal dicembre del 2018, professore ordinario di Farmacologia e Farmacologia Clinica presso la Facolt\u00e0 di Medicina e Chirurgia dell'Universit\u00e0 di Modena e Reggio Emilia, a Modena.\nBiografia.\nDopo la laurea in medicina e chirurgia e la specializzazione in psichiatria, completa la sua formazione oltreoceano con un postdoc in neurobiologia e neurofarmacologia presso l'Universit\u00e0 dell'Illinois a Chicago (dal 1990 al 1992), quindi assume l'incarico di professore associato all'Universit\u00e0 di Georgetown a Washington (dal 1993 al 1994). Successivamente rientra in Italia dove continua la sua attivit\u00e0 di ricercatore sia all'Universit\u00e0 di Cagliari che presso il Consiglio Nazionale delle Ricerche di Cagliari, raggiungendo il ruolo di Dirigente di Ricerca nel 2001, senza mai interrompere il legame con gli USA, dove infatti sposta la sua residenza permanente nell'agosto del 2010 e dove diviene, nel 2011, Voluntary Professor all'Universit\u00e0 di Miami.\n\u00c8 dirigente di ricerca al CNR dal 2002 e, dallo stesso anno fino al 2010, ricopre la carica di Presidente e Amministratore Delegato di \"Neuroscienze PharmaNess Scarl\", una struttura consortile partecipata dall'Universit\u00e0 di Cagliari e dal CNR, dedicata alla valutazione preclinica di nuovi principi farmacologici attivi. Nello stesso periodo \u00e8 anche Responsabile dell'Unit\u00e0 Operativa dell'Istituto di Tecnologie Biomediche, prima, e dell'Istituto di Farmacologia Traslazionale, poi, della sede del CNR localizzata presso il Parco Scientifico e Tecnologico della Sardegna, presso Pula (Cagliari).\nNel 2008 \u00e8 il principale ideatore (e tra i fondatori) della prima societ\u00e0 a capitale interamente pubblico (Regione Autonoma della Sardegna) dedicata alla Farmacologia Traslazionale di studi di Fase-1 per la scoperta di nuovi farmaci.\nLa sua competenza unica nella valutazione preclinica di nuovi principi attivi associata a una lunga esperienza clinica come specialista dei disturbi dell'umore, dell'ansia e della depressione gli vale la nomina, nel 2010, a Rappresentante Permanente per l'Italia presso il Comitato per i Medicinali ad Uso Umano (Committee for Medicinal Products for Human Use CHMP) dell'European Medicines Agency (EMA), incarico che gli viene riconfermato nel 2013 e nel 2016. Dal Novembre del 2011 all'Ottobre del 2016 ricopre l'incarico di Direttore Generale dell'Agenzia Italiana del Farmaco (AIFA). Presso l'EMA \u00e8 anche componente permanente del Gruppo di Lavoro per le Consulenze Scientifiche (Scientific Advice Working Party), e partecipa al Gruppo di Lavoro sul Sistema Nervoso Centrale (CNSWG). Dal 2013 al 2016, Luca Pani \u00e8 il Chair del Management Board Telematics Committee (MBTC) e del European Risk Management Strategy Group (ERMS). Da gennaio del 2017 diventa il Chief Scientific Officer presso EDRA-LSWR, Publishing Company a Milano e da giugno dello stesso anno svolge lo stesso incarico presso Inpeco, societ\u00e0 italo-svizzera leader nel settore della meccatronica e automazione di laboratorio in ambito medicale con sede a Novazzano. Dalle fine del 2017 Luca Pani accetta il ruolo di Executive Director di Neurocog Trial con sede a Durham in North Caroline, USA. Un anno dopo, Ottobre 2018, NeuroCog Trials diventa VeraSci e il ruolo di Luca Pani quello di VP for Regulatory Strategy and Market Access Innovation."}
{"id": "5372809", "revid": "287204", "url": "https://it.wikipedia.org/wiki?curid=5372809", "title": "Piacenza Football Club 1932-1933", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 1932-1933.\nStagione.\nNella stagione 1932-1933 il Piacenza ha disputato il girone E del campionato di Prima Divisione. Con 21 punti si \u00e8 piazzato in ottava posizione di classifica; il torneo \u00e8 stato vinto dalla Spal con 34 punti in classifica ed \u00e8 stata ammessa al girone finale per la promozione."}
{"id": "5372810", "revid": "300067", "url": "https://it.wikipedia.org/wiki?curid=5372810", "title": "Derrick Nix", "text": ""}
{"id": "5372816", "revid": "37401", "url": "https://it.wikipedia.org/wiki?curid=5372816", "title": "Athenaion di Siracusa", "text": ""}
{"id": "5372817", "revid": "37401", "url": "https://it.wikipedia.org/wiki?curid=5372817", "title": "Athenaion di Imera", "text": ""}
{"id": "5372819", "revid": "1573940", "url": "https://it.wikipedia.org/wiki?curid=5372819", "title": "Palazzo Bonaparte (Firenze)", "text": "Palazzo Bonaparte (oggi \"Hotel Westin Excelsior\") \u00e8 un edificio storico di Firenze situato in piazza Ognissanti 3.\nStoria e descrizione.\nErano qui in origine alcune propriet\u00e0 dei Della Rena, compreso un palazzo segnalato per una serie di decorazioni murali a quadratura realizzate attorno al 1730 da Lorenzo Del Moro, e che forse aveva il prospetto principale su borgo Ognissanti.\nL'incisione di Giuseppe Zocchi del 1744 che illustra la chiesa e la piazza Ognissanti mostra su questo lato un esteso fabbricato, alto tre piani e sviluppato per almeno quindici assi (quanti se ne contano nella veduta), con un solo e modesto ingresso dal lato prospiciente l'Arno. Fu probabilmente parte di questo l'edificio che Carolina Bonaparte vedova di Gioacchino Murat, gi\u00e0 re di Napoli, acquist\u00f2 nel 1832 e \u00ab...fece ridurre per sua abitazione all'architetto Giuseppe Martelli l'anno 1835, e il 18 maggio 1839 vi termin\u00f2 i suoi giorni\u00bb.\nSuccessivamente l'intero complesso venne ridotto ad alberghi (probabilmente a formare due distinte strutture ricettive), modificando radicalmente la costruzione del Martelli. Al tempo di Federico Fantozzi abbiamo testimonianza della presenza qui dell'Hotel d'Italie (dove nel 1871 avrebbe soggiornato la scrittrice inglese Maria Louisa de la Ram\u00e9e, nota con lo pseudonimo Ouida) affiancato (sempre se intendiamo bene) dall'Hotel de la Ville. Walther Limburger segnala invece qui l'Hotel Excelsior d'Italie.\nCerto \u00e8 che nel 1927 (poco dopo un ulteriore intervento di ristrutturazione degli interni condotto su progetto dell'architetto Ugo Giusti) l'albergatore svizzero G\u00e9rard Kraft era proprietario di ambedue le precedenti strutture e gi\u00e0 l'albergo si era imposto in citt\u00e0 come Excelsior. A questo periodo, negli anni compresi tra il 1927 e il 1930, fu progettata nuovamente - in relazione alla nuova gestione - tutta la decorazione degli spazi interni affidando i lavori a Ezio Giovannozzi, del quale ci restano il notevolissimo lucernario del salone interno e le vetrate della sala da pranzo, e ancora due affreschi (firmati) con scene allegoriche.\nAl 1951 si data il progetto per il \"roof garden\" redatto da Nello Baroni, Maurizio Tempestini e Pietro Porcinai. Acquistata nel 1958 dalla Ciga la struttura fu interessata da imponenti opere di ristrutturazione. Attualmente \u00e8 sede del Westin Excelsior.\nTra le firme degli ospiti dell'albergo alcune dei nomi pi\u00f9 illustri del Novecento, da Arthur Rubinstein a Charlie Chaplin, da Fran\u00e7oise Sagan a Orson Welles a Henry Ford.\nSull'angolo tra la piazza e il borgo d'Ognissanti \u00e8 un tabernacolo in pietra settecentesco (datato 1771), evidentemente qui rimontato dopo i lavori ottocenteschi di risistemazione del luogo: conserva un pregevole stucco policromato da ricondurre alla seconda met\u00e0 del Quattrocento raffigurante la \"Madonna col Bambino\", restaurato nel 2009 per interessamento del \"Lions Club\" Firenze di Bagno a Ripoli."}
{"id": "5372828", "revid": "287204", "url": "https://it.wikipedia.org/wiki?curid=5372828", "title": "Piacenza Calcio 1982-1983", "text": "Questa pagina raccoglie le informazioni riguardanti il Piacenza Calcio nelle competizioni ufficiali della stagione 1982-1983.\nStagione.\nNella stagione 1982-83 il Piacenza ha disputato il girone A del campionato di Serie C1. Con 32 punti ha ottenuto il quindicesimo posto in classifica e non ha potuto evitare la retrocessione in Serie C2 con Mestre, Pro Patria e Forl\u00ec pi\u00f9 staccate. Il torneo \u00e8 stato vinto dalla Triestina con 47 punti davanti al Padova con punti 43, entrambe promosse in Serie B.\nLa stagione piacentina si riapre con le dimissioni del presidente Gian Mario Mori, gli subentra Luciano Angelini, 39enne commerciante di stoffe. Gli unici acquisti di peso sono Vittore Erba e Maurizio Gaiardi, in panchina Pier Luigi Meciani, a novembre arriva l'attaccante Roberto Mandressi, ma la squadra fatica, dopo la battuta d'arresto di Treviso (2-0) il tecnico Pisano viene sostituito con Stefano Angeleri, anche con lui la musica non cambia, si infortuna seriamente Armando Mulinacci. A met\u00e0 aprile altro ribaltone, la dirigenza esonera Stefano Angeleri, tocca a Sergio Montanari cercare una salvezza che avrebbe del miracoloso, arriva un buon finale di torneo con tre vittorie di fila, non basta per\u00f2 a mantenere la categoria, cinque squadre arrivano a 32 punti quart'ultime, la classifica avulsa condanna proprio il Piacenza alla Serie C2.\nNella Coppa Italia di Serie C il Piacenza disputa e vince il girone E qualificazione a quattro squadre, poi cede il passo alla Spal nel doppio turno dei sedicesimi di finale."}
{"id": "5372841", "revid": "16758", "url": "https://it.wikipedia.org/wiki?curid=5372841", "title": "Kim Ngoc Lam", "text": ""}
{"id": "5372844", "revid": "47767", "url": "https://it.wikipedia.org/wiki?curid=5372844", "title": "Massima (nome)", "text": "Origine e diffusione.\n\u00c8 la forma femminile del nome Massimo, che si basa sul latino \"maximus\" (\"il pi\u00f9 grande\").\nOnomastico.\nL'onomastico si pu\u00f2 festeggiare in memoria di diverse sante, alle date seguenti:"}
{"id": "5372847", "revid": "47767", "url": "https://it.wikipedia.org/wiki?curid=5372847", "title": "M\u00e1xima", "text": ""}
{"id": "5372848", "revid": "767487", "url": "https://it.wikipedia.org/wiki?curid=5372848", "title": "Phyllodontosuchus lufengensis", "text": "Il fillodontosuco (Phyllodontosuchus lufengensis) \u00e8 un rettile estinto, appartenente ai crocodilomorfi. Visse nel Giurassico inferiore (circa 198 - 192 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale \u00e8 noto per un cranio frantumato, dalle caratteristiche insolite. La mascella superiore era dotata di 17 o 18 denti su ogni ramo. Questi denti erano differenziati: i primi cinque erano appuntiti, conici e ricurvi all'indietro. I successivi dodici erano a forma di foglia, o di vanga, sottilmente crenulati nella parte posteriore. Questi denti sono simili a quelli di alcuni dinosauri prosauropodi e dei dinosauri ornitischi, ma differiscono in alcune importanti caratteristiche. Ad esempio, i denti di \"Phyllodontosuchus\" erano privi delle creste e delle scanalature tipiche dei denti degli ornitischi arcaici come \"Lesothosaurus\", e dei grandi dentelli tipici dei denti degli ornitischi e dei prosauropodi. \"Phyllodontosuchus\" era inoltre privo dell'osso predentale, che si rinviene in ogni dinosauro ornitischio. Il cranio, lungo poco pi\u00f9 di 7 centimetri, era molto simile a quello degli sfenosuchi, un gruppo di crocodilomorfi basali, e nonostante le piccole dimensioni sembra fosse sprovvisto di suture: si pensa quindi che fosse appartenuto a un animale adulto. \"Phyllodontosuchus\" non doveva superare i 50 centimetri di lunghezza. \nClassificazione.\n\"Phyllodontosuchus\" venne descritto per la prima volta nel 2000, sulla base di un cranio ritrovato nella formazione Lufeng nei pressi di Dawa (Yunnan, Cina). Il nome scientifico significa \"coccodrillo dai denti a foglia\", a causa dei caratteristici denti dell'animale. La caratteristica di avere denti diversi (eterodontia) \u00e8 nota in altri sfenosuchi, come \"Dibothrosuchus\", \"Pedeticosaurus\", \"Hesperosuchus\" e \"Sphenosuchus\". Queste forme avevano una simile divisione tra i denti anteriori appuntiti e ricurvi e quelli posteriori meno appuntiti; questa potrebbe essere stata la condizione ancestrale di \"Phyllodontosuchus\". \nPaleobiologia.\nPiccoli crocodilomorfi eterodonti sono inoltre conosciuti in altre linee evolutive, come \"Chimaerasuchus\", \"Malawisuchus\" ed \"Edentosuchus\". Si ritiene che questi animali avessero una dieta diversa da quella carnivora/piscivora dei moderni coccodrilli, ed \u00e8 possibile che vi fosse un certo grado di dieta erbivora. Se \"Phyllodontosuchus\" si fosse nutrito di piante, non era probabilmente in grado di masticarle. "}
{"id": "5372849", "revid": "22356", "url": "https://it.wikipedia.org/wiki?curid=5372849", "title": "Phyllodontosuchus", "text": ""}
{"id": "5372852", "revid": "33751", "url": "https://it.wikipedia.org/wiki?curid=5372852", "title": "Atl\u00e9tico Petr\u00f3leos de Luanda", "text": "L'Atl\u00e9tico Petr\u00f3leos de Luanda \u00e8 una societ\u00e0 polisportiva con sede a Luanda, in Angola. \u00c8 nota anche come Petro Atl\u00e9tico, Petro de Luanda o semplicemente Petro.\nFondata il 14 gennaio 1980, la polisportiva \u00e8 attiva nei seguenti sport:"}
{"id": "5372867", "revid": "834", "url": "https://it.wikipedia.org/wiki?curid=5372867", "title": "Atl\u00e9tico Petr\u00f3leos Luanda Basquetebol", "text": ""}
{"id": "5372868", "revid": "298229", "url": "https://it.wikipedia.org/wiki?curid=5372868", "title": "Sabri Ko\u00e7i", "text": "Biografia.\nDal 1990 fino alla sua morte ha guidato la comunit\u00e0 sunnita albanese servendo come Gran mufti. Educato a Scutari, divenne Imam di Drivasto nel periodo 1938 - 1939 prima di tornare a Scutari a svolgere lo stesso compito. Divenne muft\u012b di Croia nel 1955, stesso ruolo che assunse a Kavaj\u00eb l'anno dopo.\nVenne arrestato dal regime comunista albanese con l'accusa di resistenza alla secolarizzazione il 14 giugno 1966, e usc\u00ec di prigione solo il 26 ottobre 1986. Dopo che, nel 1991, la comunit\u00e0 musulmana albanese venne riconosciuta dallo stato, serv\u00ec come Gran mufti d'Albania, ruolo che alla sua morte venne assunto da Selim Mu\u00e7a."}
{"id": "5372873", "revid": "297031", "url": "https://it.wikipedia.org/wiki?curid=5372873", "title": "Cowes week", "text": ""}
{"id": "5372875", "revid": "834", "url": "https://it.wikipedia.org/wiki?curid=5372875", "title": "Petro de Luanda", "text": ""}
{"id": "5372879", "revid": "15756", "url": "https://it.wikipedia.org/wiki?curid=5372879", "title": "Associazione Calcio Spezia 1988-1989", "text": "Questa voce raccoglie le informazioni riguardanti l'Associazione Calcio Spezia nelle competizioni ufficiali della stagione 1988-1989.\nStagione.\nNella stagione 1988-1989 lo Spezia ha disputato il quinto campionato di Serie C1 della sua storia. Con 42 punti raccolti, ha ottenuto il terzo posto. A due punti dalla promozione diretta, infatti sono state promosse la Reggiana con 46 punti e la Triestina con 44 punti. Dopo trent'anni di attesa lo Spezia torna ad assaporare la Coppa Italia maggiore, le avversarie si chiamano Napoli di Diego Armando Maradona, Bari, Bologna ecc., arrivano certo delle batoste, ma questa \u00e8 linfa vitale per il calcio spezzino. L'allenatore Sergio Carpanesi \u00e8 sempre pi\u00f9 saldo sulla panchina delle aquile, mentre la Serie B torna ad essere un sogno per i tifosi bianconeri. Se ne vanno Giuseppe Pillon e Sergio Ferretti, ma gli arrivi sono importanti, la punta Oscar Tacchi in arrivo dall'Ancona che segna 14 reti, l'esperto difensore toscano Giuliano Giorgi preso dal Barletta, i centrocampisti Marco Marocchi preso dal Livorno e Bruno Russo preso dal Taranto. In campionato la partenza \u00e8 ottima, al giro di boa lo Spezia \u00e8 campione d'inverno, ma il girone di ritorno riserva agli aquilotti tutti gli scontri diretti in trasferta, e molti di questi saranno sconfitte. Comunque si chiude il torneo, vicino due soli punti al sogno cadetto.\nMaglie.\nLo sponsor di maglia per la stagione 1988-1989 fu Formaggino d'Oro Gr\u00fcnland.\nOrganigramma societario.\nArea direttiva\nArea tecnica"}
{"id": "5372880", "revid": "1543377", "url": "https://it.wikipedia.org/wiki?curid=5372880", "title": "Leggenda della Bell'Alda", "text": "La leggenda della Bell'Alda (Auda in piemontese) \u00e8 legata al monumento della Torre della Bell'Alda, parte del complesso della Sacra di San Michele, e a Sant'Ambrogio di Torino.\nStoria.\nNon si sa con certezza a quale periodo storico far risalire la leggenda. Secondo alcuni, l'ambientazione sarebbe da collocarsi durante il regno del Barbarossa; nel 1699 lo storico P. Gallizia scriveva in merito: \u00abTanto ci raccontavano i vecchi che erano coetanei ai tempi ne' quali ci\u00f2 successe\u00bb, lasciando intendere che gli eventi fossero a lui poco antecedenti.\nIn un periodo in cui la Valle di Susa era percorsa da mercenari e conquistatori dediti ad ogni sorta di razzia, la gente terrorizzata si rifugiava sul monte Pirchiriano, dove tuttora \u00e8 sita la Sacra di San Michele. Durante una di queste incursioni, un gruppo considerevole di valligiani si rifugi\u00f2 nel complesso religioso sperando di trovarvi protezione: tra di loro, vi era anche una giovane di nome Alda, tanto bella da essere chiamata \"La bell'Alda\". Dopo aver saccheggiato le case dei villaggi a valle, i soldati si misero sulle tracce dei fuggiaschi, arrivando alla Sacra: qui saccheggiarono tutto il possibile, uccisero i monaci e gli sfollati e oltraggiarono le donne. \nAlda riusc\u00ec a sottrarsi alle violenze rifugiandosi nella torre che ancora oggi porta il suo nome: inizi\u00f2 a pregare intensamente la Madonna e, quando i soldati la raggiunsero, raccomand\u00f2 la sua anima alla Vergine gettandosi nel vuoto, piuttosto di finire tra le grinfie degli assalitori. La sua fede cos\u00ec viva la salv\u00f2: la Madonna mand\u00f2 in suo soccorso due angeli che presero per mano Alda e l'accompagnarono nel volo, depositandola dolcemente a terra. \nAndati via i soldati, passata la paura e tornata la serenit\u00e0, Alda inizi\u00f2 a vantarsi di quanto le era accaduto, ma nessuno dei paesani volle crederle. Allora Alda si infuri\u00f2 per tanta incredulit\u00e0 e sfid\u00f2 tutti riproponendo il salto nel vuoto. Tanta superbia, per\u00f2, fu punita: lanciatasi di nuovo dal torrione, si sfracell\u00f2 sulle rocce sottostanti, tra lo sbigottimento degli astanti. Tale fu l'impatto, da lasciarne memoria nella cultura orale piemontese: un proverbio ne riverbera l'effetto, recitando \u00ab'l t\u00f2ch pi gr\u00f2ss a l'\u00e9 l'orija\u00bb, ossia \u00abil pezzo pi\u00f9 grosso \u00e8 l'orecchio\u00bb.\nA Sant'Ambrogio di Torino, accanto alla partenza della Via ferrata Carlo Giorda, \u00e8 presente una croce in pietra risalente al 1726 - a sostituzione di una precedente in legno - denominata \"Croce della bell'Alda\", in ricordo del fatale salto di Alda.\nSempre in Piemonte, \u00e8 attestata una simile leggenda legata al torrente Oropa: una fanciulla era insidiata da un dissoluto signorotto locale, per sfuggire al quale si lanci\u00f2 nel vuoto ma fu aiutata dalla Vergine e sopravvisse; ritent\u00f2 inorgoglita ma questa volta mor\u00ec precipitando in un ruscello che da allora fu detto \u00abaqua mass\u00e0\u00bb (acqua ammazzata). Altra simile leggenda \u00e8 legata a san Valeriano a Cumiana che, in preghiera sui Tre Denti, per fuggire ai Romani che lo braccavano spicc\u00f2 un salto fino a una collina sottostante, rimanendo incolume."}
{"id": "5372881", "revid": "834", "url": "https://it.wikipedia.org/wiki?curid=5372881", "title": "Atl\u00e9tico Petr\u00f3leos Luanda", "text": ""}
{"id": "5372882", "revid": "1543377", "url": "https://it.wikipedia.org/wiki?curid=5372882", "title": "Pugilato ai Giochi della XV Olimpiade - Pesi superwelter", "text": "La competizione della categoria pesi superwelter (fino a 71\u00a0kg) di pugilato ai Giochi della XV Olimpiade si \u00e8 svolta dal 29 luglio al 2 agosto 1952 al Messuhalli Hall di Helsinki."}
{"id": "5372892", "revid": "254401", "url": "https://it.wikipedia.org/wiki?curid=5372892", "title": "Leggenda sulla fondazione della Sacra di San Michele", "text": "Esiste una leggenda sulla fondazione della Sacra di San Michele, abbazia dalla forma assai caratteristica, fondata verso il 1000 da San Giovanni Vincenzo, gi\u00e0 arcivescovo di Ravenna, in sostituzione forse di un tempietto longobardo dedicato all'Arcangelo Michele. \nStoria.\nLa leggenda dice che la cappella sia stata eretta pezzo a pezzo da angeli e da colombe, trasportando il materiale di una chiesetta preesistente sull'opposto monte Caprasio. \nSi narra che Giovanni Vincenzo volesse edificare una chiesa a Celle (attuale frazione del comune di Caprie), dove si era ritirato come eremita, e mentre di giorno preparava i materiali per la costruzione, di notte qualcuno portava via questi materiali.\nStanco di vedere annullate di notte tutte le sue fatiche diurne, decise una notte di vegliare per vedere chi portasse via i suoi materiali da costruzione, e con grande stupore vide degli Angeli che prendevano questi materiali e li trasportavano sulla cima del monte Pirchiriano nel lato opposto della Valle di Susa.\nAccett\u00f2 quindi questo \"segno divino\" e inizi\u00f2 a costruire la prima antica cappella dove poi sorse la Sacra di San Michele.\nIn realt\u00e0 quest'enorme complesso di edifici fu fatto erigere intorno al Mille dall'alverniate Hugon di Montboissier per i monaci benedettini."}
{"id": "5372900", "revid": "297031", "url": "https://it.wikipedia.org/wiki?curid=5372900", "title": "SMS Greif", "text": "Il SMS \"Greif\" fu una corvetta avviso della Marina imperiale austriaca nel XIX secolo.\nVapore a pale \"Jupiter\".\nIl natante era stato costruito nel 1857 come battello a pale con il nome di \"Jupiter\". Aveva un dislocamento di 1.260 Tonnellate. Nel 1859 fu acquistato dalla Marina austriaca e affond\u00f2 davanti all'imboccatura di Malamocco, mentre stava entrando nella laguna di Venezia.\nBattaglia di Lissa.\nNel 1866 la nave fu recuperata dalla Marina imperiale e convertita in avviso a pale con il nome di \"Greif\" (\"grifone\"), dotato di motore della potenza di 400 cavalli vapore, armato di due cannoni da 12 libbre, e servito da un equipaggio di 102 uomini.\nIl 20 luglio 1866 il \"Greif\" prese parte alla Battaglia di Lissa agli ordini del capitano di fregata Kronowetter nella terza divisione del contrammiraglio Wilhelm von Tegetthoff.\nPanfilo imperiale.\nSuccessivamente la nave fu riconvertita in panfilo imperiale e nel 1869, scortato dalla corvetta \"Helgoland\", fu utilizzato dall'imperatore Francesco Giuseppe per la sua lunga crociera nel Vicino Oriente occasionata dall'inaugurazione del canale di Suez. Prima di arrivare in Egitto Francesco Giuseppe approfitt\u00f2 del viaggio per restituire la visita di stato al sultano ottomano Abd\u00fclaziz a Costantinopoli; e successivamente per visitare la Citt\u00e0 Santa di Gerusalemme. Il panfilo con a bordo l'Imperatore era la pi\u00f9 grande delle navi che componevano l'imponente corteo che percorse il Canale per inaugurarlo da Porto Said a Suez fra il 17 ed il 20 novembre 1869.\nNel 1884 il \"Greif\" fu posto fuori servizio."}
{"id": "5372901", "revid": "1543377", "url": "https://it.wikipedia.org/wiki?curid=5372901", "title": "Pugilato ai Giochi della XV Olimpiade - Pesi medi", "text": "La competizione della categoria pesi medi (fino a 75\u00a0kg) di pugilato ai Giochi della XV Olimpiade si \u00e8 svolta dal 29 luglio al 2 agosto 1952 al Messuhalli Hall di Helsinki."}
{"id": "5372906", "revid": "767487", "url": "https://it.wikipedia.org/wiki?curid=5372906", "title": "Nicole (cantante cilena)", "text": "Carriera.\nHa pubblicato il suo primo album ad appena dodici anni: \"Tal vez me estoy enamorando\" \u00e8 uscito nel 1989. Nel novembre 1994 ha pubblicato \"Esperando nada\", seguito da \"Sue\u00f1os en tr\u00e1nsito\" (1997), disco prodotto da Gustavo Cerati e registrato a Londra. Appare nel film \"La amiga\".\nNel 2002 ha pubblicato \"Viaje infinito\" per la Maverick Records uscito anche negli Stati Uniti. Il successivo \"APT\" ha ulteriormente ampliato il suo successo."}
{"id": "5372909", "revid": "709406", "url": "https://it.wikipedia.org/wiki?curid=5372909", "title": "Gentobiosio", "text": ""}
{"id": "5372910", "revid": "107831", "url": "https://it.wikipedia.org/wiki?curid=5372910", "title": "Pugilato ai Giochi della XV Olimpiade - Pesi mediomassimi", "text": "La competizione della categoria pesi mediomassimi (fino a 81\u00a0kg) di pugilato ai Giochi della XV Olimpiade si \u00e8 svolta dal 29 luglio al 2 agosto 1952 al Messuhalli Hall di Helsinki."}
{"id": "5372920", "revid": "1543377", "url": "https://it.wikipedia.org/wiki?curid=5372920", "title": "Emergency Ward!", "text": "Emergency Ward! \u00e8 un album della cantante e pianista jazz Nina Simone pubblicato nell'agosto del 1972."}
{"id": "5372922", "revid": "1347902", "url": "https://it.wikipedia.org/wiki?curid=5372922", "title": "Nikolaj Ostrovskij", "text": "Esponente del realismo socialista, movimento nato nell'Unione Sovietica negli anni '30, e militante nel Partito comunista sovietico, rimase ferito nella guerra civile russa prima di diventare paralitico e cieco. Nel 1935 pubblic\u00f2 il libro autobiografico, anche se non narrato in prima persona, \"Kak zakaljalas\u00b4 stal\u00b4\" (trad. \"Come fu temprato l'acciaio\", 1945), considerato uno dei romanzi pi\u00f9 importanti della letteratura comunista. Lasci\u00f2 incompiuto un secondo romanzo (\"Ro\u017edenie burej\", ossia \"Nascita della tempesta\")."}
{"id": "5372926", "revid": "1776051", "url": "https://it.wikipedia.org/wiki?curid=5372926", "title": "Filippo Savorgnan di Brazz\u00e0", "text": "Biografia.\nNato a Roma nel 1842 da Ascanio e Giacinta Simonetti, fu sindaco di Manzano, in Friuli, tra il 1901 e il 1909, anno in cui divenne senatore. Mor\u00ec a Soleschiano, frazione di Manzano, nel 1925. Ebbe due figli, Ascanio e Margherita.\nBotanico, il suo ricordo \u00e8 legato alla violetta di Udine, doppia e ricca di petali color zaffiro, da lui ottenuta incrociando la violetta di Tolosa con quella di Parma."}
{"id": "5372929", "revid": "729019", "url": "https://it.wikipedia.org/wiki?curid=5372929", "title": "Type 3 (mitragliatrice aeronautica)", "text": "La Type 3 era una mitragliatrice pesante aeronautica della seconda guerra mondiale, utilizzata dalla \"Dai-Nippon Teikoku Kaigun K\u014dk\u016b Hombu\", l'aviazione della Marina imperiale giapponese. Era una copia della Browning M2 statunitense, ma camerata per la munizione da 13,2 mm francese.\nStoria.\nLa \"Type 3\" era una copia della mitragliatrice pesante americana Browning M2. Essa era camerata per\u00f2 per la munizione 13,2 \u00d7 96 mm di progettazione francese, adottata dal Giappone con la mitragliatrice antiaerea Type 93, copia della Hotchkiss Mle 1929. L'arma venne prodotta dal 1943 al 1945 in due versioni leggermente diverse, ovvero una per installazione fissa in caccia ed una per impianti brandeggiabili.\nLa versione fissa venne montata sui caccia Mitsubishi A6M \"Zero\" a partire dalla versione \"Otsu\" e Kawanishi N1K3. La versione brandeggiabile sostitu\u00ec progressivamente, verso la fine della guerra, la Type 2."}
{"id": "5372932", "revid": "775372", "url": "https://it.wikipedia.org/wiki?curid=5372932", "title": "Giorni festivi in Groenlandia", "text": "Questa \u00e8 una lista dei giorni festivi in Groenlandia."}
{"id": "5372935", "revid": "118247158", "url": "https://it.wikipedia.org/wiki?curid=5372935", "title": "GP2 Series 2015", "text": "La stagione 2015 del Campionato FIA di GP2 Series \u00e8 stata, nella storia della categoria, la 11\u00aa ad assegnare il Campionato Piloti e la 11\u00aa ad assegnare il Campionato Scuderie. \u00c8 iniziata il 18 aprile con un weekend di gare sul Bahrain International Circuit di Manama, e si \u00e8 conclusa il 29 novembre, sul Circuito di Yas Marina, negli Emirati Arabi Uniti, per un totale di 11 doppi appuntamenti. La serie \u00e8 stata vinta dal pilota belga Stoffel Vandoorne, mentre la classifica riservata alle scuderie \u00e8 stata vinta dalla scuderia francese ART Grand Prix.\nLa pre-stagione.\nCalendario.\nIl calendario \u00e8 stato ufficializzato il 10 dicembre 2014. Il 20 marzo 2015 viene comunicata la decisione definitiva di cancellare la gara tedesca dal calendario iridato della Formula 1, ci\u00f2 comporta la cancellazione anche della tappa della GP2. Il 30 luglio \u00e8 stato annunciato che il round previsto in Germania \u00e8 sostituito con una gara, da tenersi sul Circuito di Manama, il 20 e 21 novembre, in contemporanea con una gara del Mondiale Endurance; il tracciato che gi\u00e0 ha ospitato la gara inaugurale della stagione.\nTest.\nLa prima sessione di test si \u00e8 svolta sul Circuito di Yas Marina, tra il 9 e l'11 marzo 2015. La seconda \u00e8 stata tenuta, dal 1\u00b0 al 3 aprile, presso il Bahrain International Circuit di Al Sakhir.\nPiloti e team.\nScuderie.\nIl team canadese Status Grand Prix, impegnato in GP3 Series, espande la sua attivit\u00e0 anche in GP2, sostituendo il team malese Caterham Racing, il cui materiale tecnico venne spostato nella sede di quello canadese, a Silverstone, gi\u00e0 nel corso della parte finale della stagione 2014. Il team Russian Time termina la collaborazione con la iSport International, per sostituirla con la Virtuosi Racing.\nDopo aver saltato la prima gara, in Bahrain, la Hilmer Motorsport prende parte alla stagione a partire dalla gara di Barcellona. La scuderia tedesca salta anche la trasferta in Russia, cos\u00ec come le ultime due trasferte in Medio Oriente.\nPiloti.\nPierre Gasly e Rio Haryanto, i due piloti impegnati con la Caterham nella parte finale della stagione precedente, si accasano, rispettivamente, alla DAMS e alla Campos Racing. Nel primo team Gasly fa coppia col britannico Alex Lynn, promosso dalla GP3 Series, in cui correva con la Carlin, mentre nel secondo l'indonesiano trova il confermato Arthur Pic. L'altro pilota della Campos, Alexander Rossi, passa all'altro team spagnolo Racing Engineering. La Racing ingaggia anche il britannico Jordan King, proveniente dalla F3 europea.\nRaffaele Marciello, impegnato per la Racing nel 2014, oltre a diventare tester per la Sauber nel mondiale di F1, corre ancora nella categoria, ma per la Trident Racing. La stessa scuderia ingaggia l'austriaco Ren\u00e9 Binder, che nel 2014 corse per la Arden International. Dalla Trident Sergio Canamasas passa alla MP Motorsport, ove prende il posto di Marco S\u00f8rensen, passato alla Carlin Motorsport.\nProvenienti dalla F. Renault 3.5 Zo\u00ebl Amberg, pilota elvetico, e Norman Nato, francese, fanno il loro esordio nella categoria: il primo con la Team Lazarus, il secondo con la Arden International. Anche l'esordiente russo Sergey Sirotkin proviene da tale categoria, e viene ingaggiato dalla Rapax Team. Nel team italiano \u00e8 presente anche il rumeno Robert Vi\u0219oiu, gi\u00e0 pilota di GP3. Altro esordiente \u00e8 il nipponico Nobuharu Matsushita, che nel 2014 si \u00e8 aggiudicato la F3 giapponese. Trova un volante alla ART Grand Prix.\nRichie Stanaway viene promosso in GP2, dalla Status Grand Prix, con cui correva in GP3, almeno per la gara inaugurale. Il team ingaggia anche il pilota svizzero Marlon St\u00f6ckinger, che aveva gi\u00e0 corso per la scuderia in GP3.\nLa Hilmer ingaggia, dalla gara di Barcellona, secondo appuntamento stagionale, Johnny Cecotto Jr. e Nick Yelloly.\nSono usciti dalla categoria il brasiliano Felipe Nasr, ingaggiato quale pilota in F1 dalla Sauber, e il campione 2014 Jolyon Palmer, divenuto terzo pilota della Lotus, sempre nel massimo campionato.Takuya Izawa \u00e8 stato ingaggiato nella Super Formula, mentre Stefano Coletti \u00e8 passato in IndyCar.\nDalla gara del Red Bull Ring la Hilmer sostituisce Cecotto con Simon Trummer, mentre Sergio Canamasas non viene impiegato dalla MP Motorsport. Dal round di Silverstone Marco S\u00f8rensen abbandona le competizioni a ruote scoperte: la Carlin Motorsport ingaggia perci\u00f2 Cecotto, appena uscito dalla Hilmer. Sempre da quel weekend di gara Canamasas viene ingaggiato dal Team Lazarus, che prende il posto di Zo\u00ebl Amberg, non in perfette condizioni fisiche. La MP Motorsport sostituisce lo spagnolo con Oliver Rowland, pilota che comanda la classifica nella F. Renault 3.5.Jon Lancaster sostituisce Trummer alla Hilmer Motorsport.\nDall'appuntamento di Budapest l'indonesiano Sean Gelael debutta nella categoria con la Carlin, scuderia per la quale corre in F. Renault 3.5. Prende il volante di Cecotto. Il canadese Nicholas Latifi, dopo aver gi\u00e0 gareggiato nel 2014 con la Hilmer, viene ingaggiato dalla MP Motorsport, al posto di Rowland, impiegato solo a Silverstone. Lo spagnolo Sergio Canamasas cambia la terza scuderia in tre appuntamenti: in l'Ungheria corre per la Hilmer Motorsport, dove affianca Yelloly. Alla Lazarus rientra Amberg.\nIn Belgio rientra Rowland, sempre con la MP, al posto di Latifi. La gara \u00e8 invece saltata dall'austriaco Binder, per un'infezione. Al suo posto, la Trident, schiera l'esordiente svedese Gustav Malja. A Monza fanno il loro esordio l'ex pilota di GP3 Patrick Niederhauser, che prende il posto di Berton al Team Lazarus, mentre il britannico Jann Mardenborough, impegnato in GP3 con la Carlin, \u00e8 promosso in GP2 per sostituire Gelael, impegnato della World Series. Nella stessa gara rientrano Johnny Cecotto Jr., che torna alla Trident, in luogo di Gustav Malja e Simon Trummer, impiegato dalla Hilmer al posto di Yelloly, che passa in F. Renault 3.5.\nLa MP Motorsport cambia entrambi i piloti: de Jong \u00e8 infortunato, dopo l'incidente di Spa, mentre Rowland rientra nel campionato di F. Renault. Vengono ingaggiati Ren\u00e9 Binder (gi\u00e0 presente in stagione con la Trident) e Meindert van Buuren, quest'ultimo esordiente in categoria.\nLa Carlin sostituisce entrambi i piloti per la gara russa: Sean Gelael e Dean Stoneman sono impiegati al posto di Juli\u00e1n Leal, finora sempre presente, e Jann Mardenborough, che aveva corso a Monza al posto proprio di Gelael. Alla MP Latifi, gi\u00e0 impiegato a Budapest, sostituisce van Buuren, mentre Nathana\u00ebl Berthon riprende il suo posto alla Lazarus, in luogo di Niederhauser.\nDani\u00ebl de Jong, dopo essere stato impiegato nei primi 7 appuntamenti con la MP, rientra nel campionato, per il penultimo \"weekend\", quello in Bahrain. L'olandese prende il posto di Cecotto, alla Trident. Rientra in campionato anche lo svedese Gustav Malja: dopo lo sporadico impegno, per la gara di Spa, trova un ingaggio alla Rapax, in sostituzione dell'infortunato Visoiu.Oliver Rowland viene ingaggiato dalla Status, per correre gli ultimi due doppi appuntamenti. A Shakir prende il posto di Stanaway, impegnato nella concomitante gara del WEC.\nCircuiti e gare.\nCon la sparizione dal calendario del Gran Premio di Germania di F1 nessuna gara della categoria \u00e8 pi\u00f9 prevista in quella nazione. Le restanti gare, e sedi di corsa, sono confermate rispetto al 2014. Per mantenere 11 doppi appuntamenti, viene aggiunta una seconda gara da disputare sul circuito di Manama, in corrispondenza della tappa del WEC.\nModifiche al regolamento.\nLa serie continua a utilizzare il modello di vettura introdotto nel 2011, ma da questa stagione i piloti potranno utilizzare, come avviene in F1, il Drag Reduction System, con le stesse regole previste nel massimo campionato, ovvero l'opportunit\u00e0 di suo uso solo in punti determinati del tracciato, e quando la distanza con il pilota che precede \u00e8 inferiore al secondo.\nSistema di punteggio.\nI punti vengono assegnati ai primi dieci classificati in gara-1 (detta anche \"gara lunga\" o \"feature race\") e ai primi otto in gara-2 (detta anche \"gara corta\" o \"sprint race\"). Colui che conquista la pole position riceve 4 punti, mentre 2 sono assegnati a chi fa il giro pi\u00f9 veloce, ma solo se si trova all'interno della top ten, sia in gara-1 che in gara-2. Non sono assegnati punti extra al poleman di gara-2 poich\u00e9 si tratta semplicemente dell'8\u00ba arrivato in gara-1 che si trova catapultato in prima posizione a causa della regola della griglia invertita. Per quel che riguarda la classifica a squadre, il punteggio \u00e8 dato dalla somma dei punti ottenuti dai due piloti appartenenti al team.\nI punti sono assegnati ai primi otto classificati.\nTest post-stagionali.\nIl Circuito di Yas Marina ospita dei \"test\" tra il 2 e il 4 dicembre."}
{"id": "5372936", "revid": "767487", "url": "https://it.wikipedia.org/wiki?curid=5372936", "title": "Wanda Nevada", "text": "Wanda Nevada \u00e8 un film del 1979 diretto da Peter Fonda.\nTrama.\nArizona, primi anni cinquanta. Beaudray Demerille, un giocatore d'azzardo, baro e senza fissa dimora, vince al poker Wanda Nevada, una ragazzina orfana di 13 anni il cui sogno \u00e8 quello di cantare al Grand Ole Opry. Nonostante i tentativi di Beaudray di sbarazzarsene, Wanda resta accanto a lui.\nIn un bar, nel quale Beaudray sta giocando a biliardo scommettendo su se stesso, Texas Curly, un vecchio cercatore d'oro brillo, dice agli avventori di aver scoperto una miniera d'oro nel Grand Canyon; il vecchio viene deriso. Curly esce dal bar e lascia cadere un sacchetto; Wanda lo raccoglie, segue il vecchio e vede due delinquenti, Strap Pangburn e Ruby Muldoon, aggredire il cercatore per costringerlo a rivelare loro la sede della miniera. I due uccidono Curly; poi si accorgono della presenza di Wanda e la inseguono. Wanda si nasconde nell'automobile di Beaudray poco prima che questi parta. Strap e Ruby vedono Wanda nell'automobile, cercano di inseguirla, ma la perdono di vista. Wanda racconta a Beaudray della morte di Curly; nel sacchetto di Curly trovano una mappa e i due decidono di dirigersi verso il Grand Canyon alla ricerca della miniera. Anche Strap e Ruby si dirigono verso il Grand Canyon alla ricerca di Wanda e Beaudray.\nGrand Canyon: Mentre Beaudray e Wanda stanno procedendo su dei muli in un territorio sacro agli Indiani d'America, si imbattono in Dorothy Deerfield, una fotografa di \"Life\". Dorothy e Beaudray simpatizzano e si appartano, ma Wanda si intromette fra di loro. Rimasta sola con Dorothy, Wanda le confessa di amare Beaudray. L'indomani mattina Beaudray e Wanda ripartono alla ricerca della miniera. Trovano una fune e decidono di utilizzarla per scendere verso l'apertura di una grotta posta in basso. Prima di scendere, Wanda dice a Beaudray di amarlo. Mentre Wanda scende aggrappata alla fune, un gufo si avventa su di lei e la fa cadere; Beaudray si affretta a scendere in basso, scopre che Wanda ha perso conoscenza e, cullandola, dice che anch'egli la ama. Poi, mentre Wanda \u00e8 ancora priva di conoscenza, Beaudray esplora la grotta e trova una vena d'oro. Ritorna da Wanda, la sveglia e le mostra una grossa pepita.\nIl giorno successivo Wanda e Beaudray ritornano al campo base con alcuni sacchi pieni d'oro, ma non trovano pi\u00f9 i loro muli. Beaudray decide di disfarsi dell'oro, nel caso qualcuno li stia inseguendo. Poco dopo giungono Strap e Ruby i quali chiedono l'oro; nasce una sparatoria che tuttavia lascia tutti illesi. Strap e Ruby scappano. Il mattino seguente Wanda e Beaudray trovano Strap e Ruby morti, crocifissi a un palo. Poco dopo Wanda e Beaudray ritrovano i sacchi d'oro nel deserto; li trasportano sulla riva di un fiume, dove trovano infine una barca sepolta nella sabbia che utilizzano per andare via con l'oro. Sulla barca, mentre Wanda dorme e Beaudray conta le pepite d'oro, appare nuovamente il gufo e una freccia si conficca nel petto di Beaudray. Quando si sveglia, Wanda trova Beaudray morente che, prima di perdere i sensi, dichiara il suo amore alla ragazza.\nQualche tempo dopo, Wanda \u00e8 in un albergo in attesa di essere riportata in un orfanotrofio. \u00c8 circondata da molti giornalisti che cercano di ottenere da lei l'esclusiva della sua storia. Una cabriolet, con Beaudray alla guida, si ferma; Wanda salta sull'automobile. Prima di ripartire con Wanda, Beaudray dice ai giornalisti che nel Grand Canyon non c'\u00e8 mai stato dell'oro. Wanda e Beaudray se ne vanno via insieme in automobile verso il sole che tramonta.\nProduzione.\nNel film appare, in una parte secondaria, Henry Fonda, padre del regista. \"Wanda Nevada\" \u00e8 l'unico film nei quali i due compaiono.\nColonna sonora.\nNella colonna sonora, alla fine del film, appare \"Morning Sun\" di Carole King."}
{"id": "5372938", "revid": "574302", "url": "https://it.wikipedia.org/wiki?curid=5372938", "title": "Young Artist Awards 2014", "text": "La 35\u00aa edizione della cerimonia di premiazione dei Young Artist Awards ha avuto luogo il 4 maggio 2014 alla Sportsmen's Lodge a Studio City, California.\nCategorie.\nI vincitori sono indicati in grassetto. Per ogni film viene inoltre indicato tra parentesi il titolo originale."}
{"id": "5372940", "revid": "287204", "url": "https://it.wikipedia.org/wiki?curid=5372940", "title": "Suddhodana", "text": "Biografia.\nSuddhodana era figlio del re Sihahanu e della regina Kaccana. Spos\u00f2 una donna di grande bellezza, Maya. La coppia non ebbe figli per molti anni, finch\u00e9 la donna non sogn\u00f2 che un elefante bianco la trafisse nel fianco. La regina rimase incinta e partor\u00ec un figlio maschio, che fu chiamato Siddharta Gautama. Dopo la nascita, furono invitati a corte i brahmani per una cerimonia di buon auspicio. Uno di essi fece l'oroscopo del neonato e disse che se fosse salito al trono sarebbe diventato un monarca universale, ma se avesse abbracciato la vita religiosa sarebbe diventato un Buddha. La regina Maya mor\u00ec dopo pochi giorni e il bambino fu affidato alla sorella di Maya, Mah\u0101praj\u0101pat\u012b Gautam\u012b, che divenne la seconda moglie del re. Da Pajapati Suddhodana ebbe altri due figli, il principe Nanda e la principessa Sundari Nanda. \nIn seguito, Suddhodana cerc\u00f2 di evitare che Siddharta abbracciasse la vita religiosa e lo fece crescere al palazzo reale tra le comodit\u00e0 e i lussi, facendolo partecipare alla vita di corte. Il re favor\u00ec anche il matrimonio del figlio con la cugina Yasodhara, da cui Siddharta ebbe un figlio, R\u0101hula. Nonostante le precauzioni paterne, Siddharta lasci\u00f2 la famiglia e si diede alla vita religiosa. \nSuddhodana mantenne la sua opposizione alla scelta del figlio e mand\u00f2 un messaggero con una numerosa scorta per convincere Siddharta a ritornare, ma gli inviati si convertirono e diventarono suoi discepoli. Infine mand\u00f2 un grande amico di Siddharta, Kaludayi, con l'incarico di farlo ritornare. Kaludayi si fece monaco, tuttavia mantenne la promessa ed invit\u00f2 Siddharta, divenuto Buddha, a tornare a casa. Quando Buddha ritorn\u00f2 a Kapilbastu, Suddhodana minacci\u00f2 di morte Yasodhara se avesse rivelato a Rahula che Buddha era suo padre. Suddhodana si incontr\u00f2 con Buddha, che gli rivel\u00f2 che anche nelle vite precedenti erano stati padre e figlio. Non avendo potuto evitare che il nipote Rahula diventasse seguace di Buddha, Suddhodana strapp\u00f2 al figlio la promessa che in seguito non avrebbe accettato nessun giovane come seguace senza il consenso dei genitori. Buddha poi and\u00f2 via da Kapilbastu e vi ritorn\u00f2 molti anni dopo, quando ebbe notizia dell'imminente morte di Suddhodana e assistette spiritualmente il padre predicandogli mentre era sul letto di morte."}
{"id": "5372941", "revid": "729019", "url": "https://it.wikipedia.org/wiki?curid=5372941", "title": "Type 2 (mitragliatrice aeronautica)", "text": "La Type 2 \u00e8 stata una mitragliatrice pesante aeronautica, utilizzata dalla \"Dai-Nippon Teikoku Kaigun K\u014dk\u016b Hombu\", l'aviazione della Marina imperiale giapponese nel corso della seconda guerra mondiale. Si trattava di una copia su licenza della MG 131 tedesca, camerata per la cartuccia 13 \u00d7 64 mm B che fu mantenuta dalle forze armate nipponiche.\nLa mitragliatrice fu accettata in servizio nel 1942 e fu denominata \"Type 2\" dall'ultimo numero del corrispondente anno sul calendario imperiale, ovvero il 2602. L'unica modifica rilevante apportata dai giapponesi al progetto tedesco fu l'eliminazione del congegno di sparo elettrico e il ritorno a quello pi\u00f9 convenzionale a percussione, ritenuto pi\u00f9 idoneo per i climi tropicali dei teatri di guerra del Pacifico e dell'Asia. Il ciclo di sparo si basava sulla sottrazione di gas e garantiva un rateo di fuoco di 900 colpi al minuto, con velocit\u00e0 iniziale di 750\u00a0m/s e una gittata utile di 900 metri; erano disponibili cartucce con proiettili ad alto esplosivo oppure perforanti, questi ultimi del peso di 38,5 grammi. La Type 2 pesava 17 chili in assetto di combattimento."}
{"id": "5372943", "revid": "1111355", "url": "https://it.wikipedia.org/wiki?curid=5372943", "title": "R.L. Stine's The Haunting Hour", "text": ""}
{"id": "5372944", "revid": "107831", "url": "https://it.wikipedia.org/wiki?curid=5372944", "title": "Pugilato ai Giochi della XV Olimpiade - Pesi massimi", "text": "La competizione della categoria pesi massimi (oltre 81\u00a0kg) di pugilato ai Giochi della XV Olimpiade si \u00e8 svolta dal 29 luglio al 2 agosto 1952 al Messuhalli Hall di Helsinki."}
{"id": "5372946", "revid": "1111355", "url": "https://it.wikipedia.org/wiki?curid=5372946", "title": "Episodi di R.L. Stine's The Haunting Hour (prima stagione)", "text": ""}
{"id": "5372947", "revid": "1111355", "url": "https://it.wikipedia.org/wiki?curid=5372947", "title": "Episodi di R.L. Stine's The Haunting Hour (seconda stagione)", "text": ""}
{"id": "5372948", "revid": "1111355", "url": "https://it.wikipedia.org/wiki?curid=5372948", "title": "Episodi di R.L. Stine's The Haunting Hour (terza stagione)", "text": ""}
{"id": "5372958", "revid": "339392", "url": "https://it.wikipedia.org/wiki?curid=5372958", "title": "Protide", "text": ""}
{"id": "5372960", "revid": "124123", "url": "https://it.wikipedia.org/wiki?curid=5372960", "title": "Gianni Gianese", "text": "Biografia.\nNato a Roma da famiglia di origine veneta, \u00e8 stato uno scultore italiano per il cinema e il teatro, autore anche di diversi monumenti di citt\u00e0 italiane.\nA causa del conflitto bellico in corso, trascorse la sua giovinezza con le zie in Veneto, nella zona del Polesine. Durante questo periodo si appassion\u00f2 all'osservazione della natura, con particolare interesse per gli animali, che ha iniziato subito a rappresentare con disegni e dipinti.\nSi trasfer\u00ec a Roma solo alla fine della Seconda Guerra Mondiale e la sua produzione artistica, realizzata durante il soggiorno nel Polesine, convinse la famiglia a iscriverlo al liceo artistico di Via Ripetta a Roma. Complet\u00f2 i suoi studi all'Accademia di Belle Arti.\nSin dai tempi dell'Accademia lavor\u00f2 nel campo della decorazione grazie alla stima del suo insegnante di ornato e, parallelamente, a ideare strisce di fumetto sui periodici.\n\u00c8 della seconda met\u00e0 degli anni Quaranta l'invenzione del personaggio di Lindoro il castoro pubblicato su L'Ometto Pic, edito dal tipografo romano Fausto Capriotti.\nLa maggior parte della sua attivit\u00e0 fu quella di scultore per il cinema e il teatro per oltre sessant'anni. Lavor\u00f2 per Fellini, Pasolini, Terry Gilliam, Martin Scorsese, Steven Spielberg, Luchino Visconti, Elio Petri, Lina Wertm\u00fcller, Franco Zeffirelli. \nRealizz\u00f2 anche fontane, monumenti e sculture sacre in bronzo per l'arredo urbano.\nNel teatro collabor\u00f2 tra gli altri con Luca Ronconi, Carmelo Bene, Mauro Bolognini, Gabriele Lavia, Liliana Cavani, Giorgio Ferrara, Robert Carsen, Grahm Vik. Realizz\u00f2 sculture per il Teatro alla Scala di Milano, il Festival di Salisburgo, per l'Op\u00e9ra di Parigi, di Nanterre, di Zurigo e per i principali teatri italiani. Intensa fu anche la sua collaborazione con lo scenografo italiano Dante Ferretti.\nOggi alcune sue maquettes di studio in sezione dell'Op\u00e9ra Garnier di Parigi sono esposte stabilmente al Museo d'Orsay, altre al Louvre. Numerose sue opere sono esposte, infine, anche a Sidney in Australia, negli Stati Uniti, in America Latina."}
{"id": "5372962", "revid": "709565", "url": "https://it.wikipedia.org/wiki?curid=5372962", "title": "Episodi di R. L. Stine's The Haunting Hour (quarta stagione)", "text": "La quarta stagione della serie televisiva R. L. Stine's The Haunting Hour \u00e8 stata trasmessa in prima visione assoluta dal canale televisivo statunitense Discovery Family a dal 4 ottobre 2014 al 29 novembre 2014."}
{"id": "5372963", "revid": "228587", "url": "https://it.wikipedia.org/wiki?curid=5372963", "title": "Gaetano Invernizzi", "text": "Biografia.\nNato ad Acquate presso Lecco in una famiglia artigiana, si arruola nel regio esercito per partecipare come volontario alla prima guerra mondiale.\nFervente antifascista, emigra in Francia, dove si avvicina all'impegno sindacale e dove, nel 1925, sposa Francesca Ciceri. Si trasferisce in Unione Sovietica, per rientrare come clandestino in Italia nel 1935.\nNel 1936 viene arrestato e condannato a 14 anni di reclusione. Viene scarcerato il 14 luglio 1943; dopo l'armistizio si rifugia con la moglie sulle montagne del lecchese. Qui i coniugi Invernizzi organizzano la prima formazione partigiana della zona, la Brigata \"Carlo Pisacane\". Annientata dal primo scontro con le forze nazifasciste, la Brigata si scioglie e Invernizzi trova riparo a Milano. Continua nel capoluogo lombardo la sua attivit\u00e0 organizzativa, fino alla Liberazione.\nViene eletto deputato nella I Legislatura nelle file del Partito Comunista Italiano, e chiamato da Giuseppe Di Vittorio a dirigere il sindacato alimentaristi. Nel 1954 gli viene riscontrato un tumore che lo allontana definitivamente dalla vita politica."}
{"id": "5372965", "revid": "1924342", "url": "https://it.wikipedia.org/wiki?curid=5372965", "title": "Peaches N Cream", "text": "Peaches N Cream \u00e8 un brano musicale del rapper statunitense Snoop Dogg, singolo che anticipa l'uscita del tredicesimo album del rapper Bush. Il ritornello del brano \u00e8 stato realizzato in featuring con Charlie Wilson ed \u00e8 stato prodotto da Pharrell Williams, il quale appare nel video musicale ad intervalli irregolari.\nVideo musicale.\nIl lyric video del brano \u00e8 stato pubblicato il 9 marzo 2015, mentre il video ufficiale il 18 marzo 2015. Quest'ultimo, con scenografie psichedeliche, mostra Snoop che canta la canzone con Pharrell e Charlie Wilson, circondato da ragazze in bikini. Entrambi i video sono stati caricati sull'account VEVO ufficiale del rapper.\nPerformance dal vivo.\nLa canzone \u00e8 stata eseguita dal vivo per la prima volta in anteprima mondiale il 5 febbraio 2015 a Los Angeles, durante la cerimonia dei Grammy Awards; Snoop Dogg l'ha cantata con Charlie Wilson anche il 29 marzo 2015 all'iHeartRadio Music Awards."}
{"id": "5372966", "revid": "1494169", "url": "https://it.wikipedia.org/wiki?curid=5372966", "title": "Don Giovanni Tenorio (disambigua)", "text": ""}
{"id": "5372968", "revid": "287204", "url": "https://it.wikipedia.org/wiki?curid=5372968", "title": "Don Giovanni Tenorio (opera)", "text": ""}
{"id": "5372970", "revid": "15756", "url": "https://it.wikipedia.org/wiki?curid=5372970", "title": "SDSS J0100+2802", "text": "SDSS J0100+2802 \u00e8 un quasar iperluminoso situato vicino al confine delle costellazioni dei Pesci e Andromeda. Ha un redshift di 6,30 che corrisponde ad una distanza di 12,8 miliardi di anni luce dalla Terra e si \u00e8 formato 900 milioni di anni dopo il Big Bang. Produce una quantit\u00e0 immensa di energia equivalente a 420.000 miliardi di volte la luminosit\u00e0 del Sole, e 40.000 volte pi\u00f9 luminosa dei 400 miliardi di stelle della Via Lattea combinate. \nSDSS J0100+2802 \u00e8 circa quattro volte pi\u00f9 luminoso di SDSS J1148+5251, e sette volte pi\u00f9 luminoso di ULAS J1120+0641, il quasar pi\u00f9 lontano noto. Ha per\u00f2 meno di un quarto della luminosit\u00e0 di HS 1946+7658, il quasar pi\u00f9 luminoso attualmente conosciuto. Esso ospita un buco nero con una massa 12 miliardi di volte la massa del sole, il pi\u00f9 massiccio buco nero nato in un periodo ravvicinato al Big Bang, anche se ha una massa pari ad un terzo di S5 0014 + 81, il buco nero con la maggiore massa attualmente conosciuto. Il diametro di SDSS J0100+2802 \u00e8 di circa 70,9 miliardi di km, sette volte il diametro dell'orbita di Plutone. L'elevato rapporto tra i parametri fisici e la relativamente giovane et\u00e0 sta mettendo in discussione gli attuali modelli scientifici sullo sviluppo fisico di questi corpi.\n\u00c8 considerato uno degli oggetti pi\u00f9 antichi dell'universo in quanto si \u00e8 formato 900 milioni di anni dopo il Big Bang.\nIl suo diametro e' stimato in 70.9 miliardi di Chilometri (7 volte l'orbita di plutone) e la sua luminosit\u00e0 \u00e8 pari a 40.000 volte la somma delle stelle della Via Lattea.\nPer un breve periodo \u00e8 stato considerato il pi\u00f9 grande buco nero dell'universo, battuto da TON 618 che ha una massa 5 volte superiore."}
{"id": "5372971", "revid": "287204", "url": "https://it.wikipedia.org/wiki?curid=5372971", "title": "Don Juan Tenorio (film)", "text": ""}
{"id": "5372972", "revid": "1543377", "url": "https://it.wikipedia.org/wiki?curid=5372972", "title": "Roland Sol\u00e8re", "text": "Biografia.\nFormazione professionale.\nDopo aver conseguito il diploma di stato in Fisioterapia, nel 1975 a Montpellier, cerca nelle varie espressioni della medicina un'integrazione ai propri studi, orientando il suo interesse soprattutto verso i disturbi funzionali, analizzati anche dal punto di vista della medicina non convenzionale.\nSuccessivamente a differenti percorsi formativi, e dopo aver conseguito i titoli e le certificazioni riconosciute dallo Stato francese, dal 1981 svolge la libera professione in osteopatia e agopuntura, . Il filo conduttore dei suoi studi \u00e8 rappresentato dal voler decodificare il meccanismo delle regolazioni in seno alla funzionalit\u00e0 del corpo umano, fino a poter comprendere come l'alterazione delle stesse possa creare problemi all'individuo, che in conseguenza pu\u00f2 perdere il benessere pur senza sviluppare una malattia. Questa condizione, non classificabile secondo l'[eziologia] o la [patogenesi], rappresenta comunque un'alterazione dello stato di salute cos\u00ec come definito dall'Organizzazione Mondiale della Sanit\u00e0 (OMS). \nStudi e Carriera.\nPer oltre venti anni porta avanti un intenso lavoro di osservazioni cliniche e di differente ricerca basata sul rendiconto di trattamenti, fino a poter redigere 332 quaderni di laboratorio che racchiudono le basi su cui si fonda la R\u00e9\u00e9quilibration Fonctionnelle \u2013 M\u00e9thode Sol\u00e8re. \nAlla domanda su come possa esistere, in un individuo, un quadro clinico sfuggente agli esami biochimici e strumentali, Sol\u00e8re cerca risposte che gli consentano di comprendere l'organizzazione logica del problema in essere, attraverso lo studio approfondito dei sistemi in relazione biodinamica. \nLe sue osservazioni riguardano la biomeccanica, le azioni muscolari, le implicazioni tissutali, circolatorie, le possibili perturbazioni neurologiche associate: tutti aspetti che i classici esami radiologici strumentali, condotti in assenza di movimento e mirati a rilevare differenze strutturali, non possono evidenziare. \nAttraverso il suo lavoro descrive l'esistenza di varie forme di sindromi dolorose esterne alle note patologie organiche, nelle quali \u00e8 possibile identificare le componenti con funzionamento perturbato. Quanto riscontra Sol\u00e8re, \u00e8 che il trattamento delle stesse deve permettere la reversibilit\u00e0 del problema con conseguente miglioramento/scomparsa della sintomatologia. \nCosciente di aver ideato un metodo originale, decide di svolgere principalmente attivit\u00e0 di formatore: \u00e8 registrato ufficialmente in Francia ed insegna il metodo anche in Italia. \nIl metodo Sol\u00e8re.\nMetodo Sol\u00e8re, o pi\u00f9 propriamente R\u00e9\u00e9quilibration Fonctionnelle \u2013 M\u00e9thode Sol\u00e8re, \u00e8 un metodo di cura costituito da modelli terapeutici di natura non farmacologica, che rappresentano delle alternative alla fisioterapia e all'osteopatia, nel campo dei dolori muscolo-scheletrici e in altri piccoli disturbi associati. \u00c8 stato sviluppato da Roland Sol\u00e8re.\nViene praticato da fisioterapisti ed osteopati, in Belgio, Francia, Italia, Lussemburgo, Marocco, Spagna e Svizzera.\nCampo d'azione.\nIn differenti quadri della medicina specialistica esistono molte situazioni cliniche con disturbi o sofferenze, in cui non \u00e8 possibile fare una diagnosi.\nA volte si tratta di patologie rare per le quali deve essere perfezionata l'indagine diagnostica, ma in altre occasioni la sintomatologia non riconduce a nessuna malattia o trauma perch\u00e9 \u00e8 la semplice manifestazione di disturbi funzionali. In quest'ultimo caso le indagini strumentali possono eventualmente mostrare aspetti non specifici (atipie, fisiologica usura delle strutture), presenti anche in individui che non manifestano nessuna sintomatologia problematica per cui, la loro eventuale presenza, non sempre pu\u00f2 essere causa dei sintomi percepiti.\nIn questo ambito di disturbi non patologici, definibile anche come una \u201czona d'ombra della medicina\u201d, le differenti sintomatologie possono essere motivo di consulto presso il medico, il fisioterapista, l'osteopata o altri operatori della medicina non convenzionale.\nLe indicazioni del Metodo Sol\u00e8re non rientrano nell'area della medicina fisica e riabilitazione, che comprende prevalentemente differenti disabilit\u00e0 dovute a patologia. \u00c8 per\u00f2 nella stessa area che si trovano numerosi individui che lamentano un problema con caratteristiche inquadrabili con il metodo.\nPrincipi teorici.\nIl Metodo Sol\u00e8re introduce un modello di valutazione ed analisi che porta a scindere le varie sintomatologie in componenti:\nPer ogni caso clinico che rientri nelle possibilit\u00e0 di trattamento, la valutazione di queste caratteristiche, associata al luogo della manifestazione, all'analisi del dolore ed alla sua modalit\u00e0 di comparsa, pu\u00f2 permettere all'operatore di individuare l'indicazione per uno dei modelli terapeutici di natura non farmacologica.\nIl trattamento.\nPer evitare che ciascun caso venga preso in carico con tecniche applicate soggettivamente, Sol\u00e8re ha codificato un Referenziale che riassume, per ogni quadro clinico non patologico e potenzialmente trattabile, una serie di segni e caratteristiche individuabili con una certa facilit\u00e0 nel Paziente, attraverso una valutazione funzionale. \nLa finalit\u00e0 \u00e8 quella di razionalizzare l'approccio terapeutico, analogamente a ci\u00f2 che fanno le linee guida nel campo della medicina, per ogni patologia.\nI modelli terapeutici orientano verso lo schema di trattamento da seguire, basato su tecniche manuali non forzate e sulla stimolazione di punti riflessi attraverso il massaggio. Per ognuno di questi sono evidenziati i criteri di differenziazione tra lesione organica e perturbazioni funzionali, condizione che permette di considerare questo tipo di terapia come una cura, nel quadro delle competenze del fisioterapista e dell'osteopata.\nEvidenza scientifica.\nNon trattandosi di patologie, n\u00e9 di terapie farmacologiche o chirurgiche, n\u00e9 di cicli di rieducazione protratti nel tempo, tutte condizioni per le quali \u00e8 doveroso valutare il rischio/beneficio, il Metodo Sol\u00e8re propone la riproducibilit\u00e0 del fenomeno terapeutico come parametro di evidenza clinica, ottenuta da operatori differenti, su casi non omogenei, per i quali \u00e8 stato applicato lo stesso modello di analisi/trattamento. L'assenza di parametri oggettivabili con esami diagnostici infatti, rende di difficile attuazione il tipico studio clinico applicato nella valutazione dei farmaci.\nIl principio che Roland Sol\u00e8re vuole trasmettere attraverso il suo insegnamento, al di la delle tecniche normalizzazione, \u00e8 cos\u00ec riassumibile: quando un determinato problema, che non risulta inquadrabile con la diagnosi medica, non rientra neanche nella psicosomatica, pu\u00f2 essere analizzato con una differente chiave di lettura. La condizione necessaria \u00e8 quella di identificarne le componenti che, nel campo dei disturbi funzionali, sono spesso sregolazioni del funzionamento in uno o pi\u00f9 sistemi, senza lesioni documentabili."}
{"id": "5372973", "revid": "599013", "url": "https://it.wikipedia.org/wiki?curid=5372973", "title": "Mladen Majdak", "text": "Gioca nel ruolo di schiacciatore e opposto nel Grand Nancy Volley-Ball.\nCarriera.\nDopo aver mosso i primi passi nel mondo della pallavolo con l'Odbojka\u0161ki Klub Novi Pazar, Mladen Majdak si trasferisce all'Odbojka\u0161ki klub Budvanska rivijera Budva a 17 anni: con il club di Budua esordisce nel campionato serbo-montenegrino e vince uno scudetto e due coppe nazionali, entrando anche nel giro della nazionale. Dopo cinque annate passa all'Odbojka\u0161ki klub Budu\u0107nost Podgorica, dove ottiene il suo secondo titolo di campione di Serbia e Montenegro.\nNel 2004-05 si trasferisce nel campionato cadetto italiano con la Dorica Pallavolo Ancona, chiudendo per\u00f2 la stagione con la retrocessione in Serie B1. Successivamente passa all'Erdemir Spor Kul\u00fcb\u00fc, militante nel campionato turco, prima di giocare per l'Athlitikos Syllogos Aris Thessalonikis in Grecia; segue una breve parentesi nell'Al-Arabi Sports Club, in Qatar.\nTerminata questa esperienza arriva la chiamata del Foyer La\u00efque Saint-Quentin Volley-Ball, che disputa il Pro A francese: nei tre anni trascorsi con il club riesce a raggiungere i \"play-off\" scudetto in una sola occasione, nel 2010-11. I suoi continui trasferimenti lo portano poi in Russia, al Volejbol'nyj klub Tjumen', squadra di Vys\u0161aja Liga A, secondo livello del campionato russo; segue un breve ritorno alla squadra dei suoi esordi, l'Odbojka\u0161ki Klub Novi Pazar, prima del rientro in Francia, questa volta al Tourcoing Lille M\u00e9tropole Volley-Ball.\nDurante la stagione 2014-15, iniziata nel campionato montenegrino nelle file dell'Odbojka\u0161ki klub Budvanska rivijera Budva, viene ingaggiato dal Lausanne Universit\u00e9 Club, impegnato nella Lega Nazionale A svizzera, per sostituire l'infortunato Jirayu Raksakaew.\nNella stagione 2015-16, poco dopo l'inizio del campionato, si accasa alla neopromossa Emma Villas Volley di Siena, militante nella Serie A2 italiana, mentre nella stagione successiva \u00e8 nuovamente in Francia per giocare nel Grand Nancy Volley-Ball, in Ligue B."}
{"id": "5372974", "revid": "584834", "url": "https://it.wikipedia.org/wiki?curid=5372974", "title": "Gola\u0161", "text": ""}
{"id": "5372975", "revid": "584834", "url": "https://it.wikipedia.org/wiki?curid=5372975", "title": "Golas", "text": ""}
{"id": "5372976", "revid": "339392", "url": "https://it.wikipedia.org/wiki?curid=5372976", "title": "Michael Koukoulakis", "text": ""}
{"id": "5372978", "revid": "73843", "url": "https://it.wikipedia.org/wiki?curid=5372978", "title": "It Is Finished", "text": "It Is Finished \u00e8 un album della cantante e pianista jazz Nina Simone pubblicato nel 1974."}
{"id": "5372980", "revid": "1111355", "url": "https://it.wikipedia.org/wiki?curid=5372980", "title": "Law &amp; Order - Unit\u00e0 speciale", "text": ""}
{"id": "5372999", "revid": "118871623", "url": "https://it.wikipedia.org/wiki?curid=5372999", "title": "Giancarlo Esposti", "text": "Biografia.\nEra figlio del titolare di una concessionaria Fiat di Lodi. Simpatizzante dei movimenti eversivi di estrema destra, che non si riconoscevano pi\u00f9 nei disciolti Ordine Nuovo e Avanguardia Nazionale, da giovanissimo entr\u00f2 in contatto con altri estremisti come Gianni Nardi e Carlo Fumagalli.\nPi\u00f9 volte arrestato per possesso di armi ed esplosivi, fu incarcerato nel febbraio 1972, dopo aver partecipato a una serie di attentati dinamitardi organizzati dalle Squadre d'azione Mussolini.\nIn carcere fece conoscenza con Franco Freda.\nA partire dal 12 maggio 1974 si diede alla latitanza assieme ai camerati Alessandro D'Intino, Umberto Vivirito e Alessandro Danieletti. I quattro neofascisti, a bordo di un fuoristrada, partirono da Milano diretti verso la montagna reatina, e dopo varie peregrinazioni si accamparono presso l' Altopiano di Rascino fra l'Abruzzo e il Lazio, luogo dove poi fu ritrovato un gran numero di armi e esplosivi.\nIn seguito alla Strage di Piazza della Loggia, un identikit sembr\u00f2 indicare l'attentatore in un uomo con le fattezze di Esposti. Due giorni dopo, in seguito a una segnalazione, un gruppo di carabinieri controll\u00f2 la tenda in cui Esposti e gli altri latitanti erano accampati. Esposti tent\u00f2 di fuggire ma fu colpito con un colpo di pistola dal carabiniere Antonio Filippi, dopo che Esposti apr\u00ec per primo il fuoco. In seguito si \u00e8 ipotizzato che i carabinieri presenti all'evento fossero membri dei servizi segreti e che quello in cui Esposti fu ucciso non fu un semplice campo paramilitare ma una base per un progettato colpo di stato. Il deputato del MSI Sandro Saccucci in un'intervista rilasciata nel 1976 suggel\u00f2 l'ipotesi. Dalle testimonianze dei suoi complici emerse inoltre che Esposti aveva progettato di assassinare il presidente della Repubblica durante la parata del 2 giugno, in collegamento col previsto piano di golpe."}
{"id": "5373000", "revid": "38120", "url": "https://it.wikipedia.org/wiki?curid=5373000", "title": "Don Giovanni Tenorio (Goldoni)", "text": ""}
{"id": "5373001", "revid": "1305887", "url": "https://it.wikipedia.org/wiki?curid=5373001", "title": "Monthly Sh\u014dnen Magazine", "text": " \u00e8 una rivista giapponese di manga sh\u014dnen pubblicata da K\u014ddansha. Lanciata originariamente nel 1964 con il nome , poi rinominata nel 1969 a causa del passaggio dalla cadenza trimestrale a quella mensile, dopo una sospensione avvenuta nel 1974 la rivista \u00e8 stata infine chiamata col nome attuale dal 1975 in poi."}
{"id": "5373004", "revid": "767487", "url": "https://it.wikipedia.org/wiki?curid=5373004", "title": "Kevin Hamilton", "text": ""}
{"id": "5373006", "revid": "287204", "url": "https://it.wikipedia.org/wiki?curid=5373006", "title": "A Modern Don Juan (film)", "text": ""}
{"id": "5373012", "revid": "1534511", "url": "https://it.wikipedia.org/wiki?curid=5373012", "title": "Carta (matematica)", "text": "Una carta, informalmente, \u00e8 un oggetto matematico usato in matematica discreta che rappresenta un'astrazione combinatorica di molti problemi riguardanti il contare una quantit\u00e0 \"scomponibile\" in pi\u00f9 parti dette carte attraverso degli enumeratori delle mani e dei deck fissata una determinata famiglia esponenziale (o nel caso di carte non etichettate prefab).\nL'idea \u00e8 quella di unificare molti problemi di matematica discreta studiando una teoria pi\u00f9 astratta e generale, come accade in altre branche della matematica, facendo in questo caso molto uso delle funzioni generatrici.\nDefinizione.\nSia formula_1 un insieme di configurazioni (\"pictures\").\nCarte etichettate.\nUna carta (etichettata) formula_2 \u00e8 una coppia ordinata di elementi tali che formula_3 \u00e8 un insieme finito, detto label set, e formula_4 \u00e8 una configurazione.\nUna carta formula_2 viene detta di peso formula_6 se formula_7.\nInfine una carta formula_2 di peso formula_6 \u00e8 chiamata standard se formula_10.\nCarte non etichettate.\nUna carta (non etichettata) formula_11 \u00e8 una coppia ordinata di elementi tale che formula_6 \u00e8 un intero positivo, detto peso, e formula_4 \u00e8 una configurazione.\nRelabeling di una carta.\nIl relabeling di una carta etichettata formula_2 con un insieme formula_15 tale che formula_16 \u00e8 la carta formula_17.\nEsempi.\nPrendiamo le consuete carte da gioco francesi e ne prendiamo un sottoinsieme composto in questo modo:\nAllora:\nCaso carte etichettate.\nDato formula_18 le successive sono carte:\nformula_19 di peso 1;\nformula_20 di peso 3;\nformula_21 standard di peso 4.\nCaso carte non etichettate.\nDato formula_18 le successive sono carte:\nformula_23;\nCostituiscono tutte la stessa carta formula_24"}
{"id": "5373019", "revid": "1315817", "url": "https://it.wikipedia.org/wiki?curid=5373019", "title": "Albert Curtz", "text": "Nei suoi lavori utilizz\u00f2 lo pseudonimo \"Lucius Barrettus\", che \u00e8 un anagramma del suo nome latino.\nBiografia.\nCurtius fu uno dei primi studiosi della Luna assieme a Johann Deckers, Keplero, Francesco Maria Grimaldi e Giambattista Riccioli. La sua opera principale \u00e8 una compilazione di tutti i dati astronomici a lui noti pubblicata col titolo: \"Historia coelestis [ex libris commentariis manuscriptis observationum vicennalium viri generosi Tichonis Brahe]\" stampata nel 1666 in Augusta (\"Augusta Vindelicorum\") da \"Simonem Utzschneiderum\". Come spiega il sottotitolo, l'opera \u00e8 costituita soprattutto dai dati raccolti da Tycho Brahe durante un ventennio di accuratissime osservazioni e rimasti sino ad allora manoscritti.\nCurtius si interess\u00f2 anche di altri argomenti, fra cui l'esegesi biblica e l'arte militare.\nIntitolazioni.\nIl cratere Curtius sulla Luna \u00e8 stato dedicato a lui."}
{"id": "5373022", "revid": "287204", "url": "https://it.wikipedia.org/wiki?curid=5373022", "title": "No Limit", "text": "No Limit, in lingua inglese significa \"nessun limite\"."}
{"id": "5373024", "revid": "1501558", "url": "https://it.wikipedia.org/wiki?curid=5373024", "title": "Klei Entertainment", "text": "Klei Entertainment \u00e8 una casa di sviluppo di videogiochi con sede a Vancouver conosciuta soprattutto per aver creato giochi come \"Mark of the Ninja\" e \"Don't Starve\".\nStoria.\nLa Klei Entertainment \u00e8 stata fondata nel 2005 da Jamie Cheng. Prima della realizzazione dell'azienda, Cheng lavor\u00f2 negli studi della Sega, dove svolgeva il ruolo di programmatore. Nel 2009 Ottobre, assunse undici impiegati.\nIl loro primo titolo, \"Eets\" \u00e8 stato pubblicato nel 2007, 2006 per Microsoft Windows, poi nel 9 Dicembre per PlayStation 3, nel 2010. Dopo altri due rilasci fu anche attuata la combatibilit\u00e0 per la Xbox, in occasione della Xbox Live Arcade. Nel sequel \"Eets: Chowdown\", furono aggiunti nuovi 120 livelli.\nLa compagnia entr\u00f2 in collaborazione con la Slick Entertainment per la realizzazione di \"N+\". Nel 2008 annunci\u00f2 l'idea di Sugar Rush. Lo fecero di nuovo 2010, dicendo per\u00f2 che il progetto fu annullato. Il quarto principale titolo dell'azienda, \"Shank\", fu annunciato nel 2009. Fu rilasciato nel 24 Agosto 2010 per la PlayStation 3, il giorno dopo per la Xbox e il 26 Ottobre per Microsoft Windows.\nLa Klei \u00e8 conosciuta specialmente per il suo videogioco Don't Starve, un gioco di sopravvivenza annunciato nel 2013 e successivamente rilasciato."}
{"id": "5373029", "revid": "112130792", "url": "https://it.wikipedia.org/wiki?curid=5373029", "title": "No Limit (serie televisiva)", "text": "No Limit \u00e8 una serie televisiva francese prodotta dal 2012 al 2015 che mescola elementi di azione, commedia e humor. Ideata da Luc Besson e interpretata da Vincent Elbaz, \u00e8 incentrata sulle avventure di Vincent Lib\u00e9rati, agente segreto colpito da un male incurabile che tra una missione e l'altra cerca di ricostruire i rapporti con la difficile figlia adolescente e con l'ex moglie.\nLa serie ha debuttato in prima visione mondiale sul canale belga RTL-TVI il 5 novembre 2012, mentre in Francia \u00e8 stata trasmessa dal 15 novembre 2012 al 29 gennaio 2015 sul canale TF1; in Italia \u00e8 andata in onda la sola prima stagione nel 2014 sui canali del gruppo Mediaset.\nTrama.\nL'agente segreto Vincent Lib\u00e9rati scopre di avere un glioblastoma inoperabile al cervello che gli lascia pochi mesi di vita. Gli viene proposto un trattamento sperimentale sviluppato dall'esercito utile a rallentare l'avanzamento del tumore, in cambio del quale viene richiesto il suo arruolamento nel dipartimento segreto Hydra, divisione non riconosciuta dal governo francese impegnata in operazioni clandestine. Fingendo di essere un installatore di sistemi di sicurezza e senza svelare nulla della propria malattia ai suoi parenti, Vincent si stabilisce a Marsiglia, intenzionato a riallacciare i rapporti con la turbolenta figlia Lola e con l'ex moglie Alexandra, della quale \u00e8 ancora innamorato. Nella stessa citt\u00e0 \u00e8 stata da poco trasferita sua sorella Juliette, Commissario della locale polizia, i cui casi spesso si intrecciano con quelli del fratello.\nProduzione.\nOrigine.\n\"No Limit\" \u00e8 la prima serie televisiva realizzata da Luc Besson nella quale il regista e produttore sia stato concretamente coinvolto nella preparazione dello spettacolo. Per quasi sette anni il canale francese TF1 gli aveva proposto di realizzare una serie, ma il regista aveva sempre rifiutato a causa della poca familiarit\u00e0 col mezzo televisivo. Le cose cambiarono quando nell'aprile del 2010 la sua azienda EuropaCorp acquist\u00f2 la casa di produzione Cipango Films, realizzatrice di serie televisive come \"Les Bleus\" e \"XIII\", con l'intento di diversificare le attivit\u00e0 del gruppo. Le prime indiscrezioni sullo spettacolo cominciarono a filtrare nel marzo del 2011 e in settembre la controllata \u2013 divenuta nel frattempo EuropaCorp T\u00e9l\u00e9vision \u2013 annunci\u00f2 un accordo di collaborazione con TF1 per la realizzazione di serie TV in lingua inglese mirate al mercato internazionale. Nonostante \"No Limit\" non abbia queste caratteristiche, costituisce la prima opera nata dalla partnership delle due societ\u00e0. Nell'ottica del canale questo prodotto costituisce un tassello, assieme a \"Falco\", \"Jo\", \"Crossing Lines\" e \"Brooklyn Taxi\" della nuova strategia mirata a fare un salto di qualit\u00e0 nel mercato francese ed internazionale. Il budget della prima stagione si aggirava attorno ai nove milioni di euro, il 33% in pi\u00f9 rispetto ai prodotti di TF1 e il 50% in pi\u00f9 rispetto alla media delle produzioni francesi.\nConcezione.\nNata da un'idea di Luc Besson, la serie \u00e8 stata creata assieme allo sceneggiatore Franck Philippon con l'obiettivo di sorprendere lo spettatore attraverso un prodotto che si differenziasse dagli altri spettacoli francesi. Besson partecip\u00f2 anche come sceneggiatore, prima volta in ambito televisivo, scrivendo con Philippon i primi due episodi e contribuento all'adattamento e ai dialoghi dei successivi due. Per la scelta del titolo si prese ispirazione dalla disciplina dell'apnea No-Limits (il regista ha una nota passione per le immersioni: i genitori erano istruttori subacquei, lui stesso avrebbe voluto diventare biologo marino e il suo terzo film \"Le Grand Bleu\" \u00e8 dedicato all'argomento). Si volle anche sfruttare l'internazionalit\u00e0 delle parole come strumento per attirare il pubblico, ma anche come riferimento alla condizione del protagonista. Per descrivere tale situazione gli sceneggiatori presero spunto da altre serie, prima fra tutte \"Breaking Bad\". Il rapporto padre-figlia costituisce l'elemento cardine sul quale \u00e8 stato sviluppato il prodotto, a cui vengono aggiunti elementi di azione spettacolare e commedia in dosi bilanciate. Nella prima stagione la struttura di ogni missione \u00e8 basata su due episodi della durata di poco pi\u00f9 di 50 minuti (fa eccezione l'episodio pilota della durata di circa 70 minuti), mentre nelle successive una trama principale si estende per tutta la stagione, con sottotrame secondarie che si concludono in ogni episodio.\nCasting.\nPer interpretare il personaggio di Lib\u00e9rati fu scelto Vincent Elbaz, gi\u00e0 protagonista di commedie e film d'azione (\"Troppo amici\", \"The Assault - Il volo del terrore\"), per la prima volta nel cast principale di una serie televisiva. Convinto dalla presenza di Besson e dalle ambizioni del progetto, l'attore dovette allenarsi molto dal punto di vista fisico e imparare gli stili di combattimento Pencak Silat e Krav Maga sotto la guida dello specialista in coerografie di combattimento Alain Figlarz. Vinto il proprio timore per l'altezza, Elbaz svolse la maggior parte delle scene pericolose senza controfigura. Ha definito il suo personaggio \"una sorta di James Bond alle prese con i problemi quotidiani\" e si \u00e8 dichiaratamente ispirato a Bruce Willis nel film \"Trappola di cristallo\".\nIl ruolo di Juliette Lambert fu assegnato ad Anne Girouard, reduce dal successo della serie umoristica fantasy \"Kaamelott\" e gi\u00e0 interprete di personaggi secondari in commedie francesi per il cinema e la televisione. L'attrice, incinta durante le riprese della prima stagione, dovette rinunciare alle scene pi\u00f9 impegnative.\nPer il personaggio di Lola Lib\u00e9rati fu scelta la diciannovenne Sarah Brannens. La giovane attrice, per la prima volta nel cast principale di una serie televisiva, aveva fino ad allora partecipato ad un paio di episodi di due serie TV e ad un film per la televisione, oltre ad aver fornito la propria voce per il doppiaggio in francese di alcuni lungometraggi esteri (\"Tamara Drewe - Tradimenti all'inglese\", \"La solitudine dei numeri primi\").\nIl personaggio secondario di Tony Massart, inizialmente previsto solamente per i primi due episodi, divenne parte del cast fisso quando l'attore Damien Jouillerot impression\u00f2 a tal punto i produttori con la propria interpretazione da far decidere loro di modificare la sceneggiatura, cancellando la morte dello spacciatore.\nLocation.\nLa serie \u00e8 ambientata a Marsiglia e dintorni, nella regione Provenza-Alpi-Costa Azzurra, dove hanno luogo le riprese.\nAccoglienza.\nIl 5 novembre 2012 la serie and\u00f2 in onda per la prima volta sul canale belga RTL-TVI, anticipando di dieci giorni la messa in onda di TF1. In entrambi i Paesi ogni episodio della prima stagione \u00e8 diventato il programma pi\u00f9 visto della giornata, superando in Francia i sette milioni di spettatori per quanto riguarda la prima puntata e ottenendo ottimi riscontri sul pubblico femminile con meno di 50 anni. \"No Limit\" si \u00e8 cos\u00ec collocato al secondo posto tra le serie francesi pi\u00f9 seguite in patria nel 2012. Le stagioni successive hanno invece evidenziato un costante calo degli ascolti.\nConclusione.\nNonostante fosse in corso di sviluppo una quarta stagione, non fu trovato un accordo per portarne avanti la produzione. La serie si conclude quindi con un cliffhanger non risolto."}
{"id": "5373030", "revid": "767487", "url": "https://it.wikipedia.org/wiki?curid=5373030", "title": "Gradur", "text": ""}
{"id": "5373031", "revid": "1543377", "url": "https://it.wikipedia.org/wiki?curid=5373031", "title": "Episodi di No Limit (prima stagione)", "text": "La prima stagione della serie televisiva No Limit \u00e8 composta da 6 episodi.\nLe riprese si svolsero dal 9 aprile 2012 fino all'agosto dello stesso anno a Marsiglia e dintorni.\nAnnunciata il 24 ottobre 2012, la trasmissione della stagione ebbe luogo sul canale francese TF1 dal 15 al 29 novembre 2012. La prima visione mondiale fu per\u00f2 anticipata di dieci giorni dal canale belga RTL-TVI.\nTra i due debutti si sono svolte due serate inaugurali con cast e produttori, una in un cinema di Marsiglia l'8 novembre e un'altra a Parigi cinque giorni dopo.\nIn Italia i primi due episodi sono andati in onda il 14 maggio 2014 su Rete 4. I restanti episodi sono stati trasmessi dal 18 agosto all'8 settembre dello stesso anno sul canale a pagamento Premium Action. In chiaro sono stati trasmessi da TOP Crime il 17 ed il 24 febbraio 2015.\nIdentit\u00e0 segreta.\nTrama.\nDopo aver saputo di avere un tumore inoperabile al cervello, al militare Vincent Lib\u00e9rati viene offerta una cura sperimentale per rallentare il decorso della malattia. Il farmaco \u00e8 sviluppato dall'esercito, che in cambio gli chiede di mettere le sue capacit\u00e0 professionali al servizio di una squadra altamente segreta - chiamata Hydra - in lotta contro il crimine. L'agente ottiene di essere dislocato in Costa Azzurra per poter stare vicino alla difficile figlia adolescente Lola, con la quale cerca di ricostruire un rapporto segnato in passato dalle continue assenze dell'uomo. Nel corso di una missione Vincent si introduce nella casa di un trafficante di droga alla ricerca di prove delle sue attivit\u00e0. Poich\u00e9 la sortita non ha prodotto risultati utili a scoprire i suoi prossimi scambi, Lib\u00e9rati segue gli spostamenti del suo obiettivo, che raggiunge un suo spacciatore, Tony Massard, e senza alcuna spiegazione lo rinchiude vivo in un loculo tombale. Intanto la polizia di Marsiglia guidata dal commissario Juliette Lambert, sorella di Vincent, trova il cadavere di una ragazza apparentemente morta per overdose, ma alcune incongruenze rivelano che si tratta di una messinscena.\nPartita doppia.\nTrama.\nRicevuta la richiesta di aiuto della figlia, Vincent riesce a fuggire dalla villa del trafficante e a raggiungere il locale dove alcuni ragazzi stanno trascinando Lola verso i bagni dopo averla drogata. Salvata la ragazza, Lib\u00e9rati torna sulle tracce del malavitoso. Nel frattempo anche Juliette indagando sul proprio caso si avvicina sempre di pi\u00f9 al criminale.\nPadri e figli.\nTrama.\nLa squadra indaga su un gruppo criminale dedito al contrabbando di armi. Mentre Vincent sta spiando le trattative per la vendita di alcuni fucili d'assalto ad un cliente, Aziz Achouri, i malviventi sorprendono e catturano Eric Delfaux, un ex giornalista appostato nei paraggi. Per capire cosa c'entri, Lib\u00e9rati perquisisce la sua abitazione ma viene interrotto dall'arrivo di Juliette e Bago, impegnati nelle ricerche di Delfaux. La moglie racconta loro come Eric fosse determinato a fare luce sul misterioso omicidio del figlio e stesse seguendo le mosse del suo migliore amico Aziz. Trovata nella cassaforte una foto del ricco Victor Cerda, la polizia interroga infruttuosamente l'uomo. Per scovare prove utili a collegarlo all'organizzazione, Lib\u00e9rati viene affiancato da Marie Dulac, prostituta d'alto bordo prestata allo spionaggio. Usando le proprie doti di seduzione, la donna piazza alcune cimici all'interno dell'appartamento di Cerda. Contravvenendo agli ordini del suo superiore, Vincent rintraccia il luogo in cui Eric \u00e8 tenuto prigioniero e lo libera, ma durante la fuga Delfaux viene ferito gravemente. Nel frattempo Alexandra, esasperata dai pessimi voti di Lola, affida la figlia all'ex marito. La presenza di Marie, nuova vicina di casa di Vincent, accende la gelosia della donna.\nTraffico d'armi.\nTrama.\nJuliette e Bago giungono alla tipografia abbandonata dove Cerda e i suoi uomini stanno interrogando Vincent e Marie. L'arrivo della polizia mette in fuga i criminali. Vincent stordisce la sorella per non farsi riconoscere, si libera e si nasconde, mentre Marie viene arrestata e condotta in commissariato. Con una sceneggiata Lib\u00e9rati le permette poi di fuggire. Dai dati sottratti a Cerda, Vincent e Marie scoprono che il giudice Castelli viene ricattato per mezzo di alcune fotografie compromettenti. Il sequestro del giudice ed un poco ortodosso interrogatorio permettono loro di scoprire le prossime mosse dei malviventi. Intanto Lola si sente male nel corso di una scampagnata con gli amici alle gole del Verdon.\nClandestini.\nTrama.\nMentre indaga su alcuni traffici illegali al porto di Marsiglia, Vincent viene notato e inseguito da un portuale, che perde la vita nel tentativo di raggiungerlo. Prima di allontanarsi, libera un gruppo di clandestini cinesi dal container in cui sono rinchiusi. Una di loro riesce a fuggire, mentre gli altri quattordici vengono presi in carico dall'Hydra. Per la morte del portuale vengono chiamati Juliette e Bago, che trovano sul posto Vincent nelle vesti di appaltatore incaricato del potenziamento del sistema di videosorveglianza. Tornato a casa, Lib\u00e9rati scopre che il colonnello de Boissieu ha piazzato i clandestini nel suo appartamento. Alla sera arriva Lola in lacrime, annunciando che sua madre e Bertrand sembrano propensi a trasferirsi oltreoceano. Interrogata direttamente dal suo ex marito, Alexandra aggiunge di aver ricevuto anche una proposta di matrimonio. In assenza di Bertrand per\u00f2 i due finiscono a letto insieme. Il professor Grimberg annuncia a Lib\u00e9rati che il tumore sta resistendo al farmaco e che sar\u00e0 necessario aumentare i dosaggi, con pi\u00f9 gravi effetti collaterali, in attesa di sviluppare un'altra cura. Devastato dalla notizia, Vincent pensa di abbandonare lavoro e terapia.\nDenaro sporco.\nTrama.\nCon l'aiuto della squadra Vincent mette insieme i frammenti della memoria, ricordando di aver seguito Sabatini ad un incontro con Bertrand. Capisce cos\u00ec che il compagno della sua ex moglie \u00e8 il riciclatore di denaro sporco e che Lola \u00e8 stata rapita per fare pressione su di lui. Intanto Bago scopre che Lib\u00e9rati ha manomesso la videosorveglianza del porto. Prova quindi ad arrestarlo, ma la spia riesce a fuggire. Seguendo Bertrand ad un incontro in cimitero, Vincent trova un uomo della Sverdenko, lo cattura e si fa condurre al luogo dove la figlia \u00e8 tenuta prigioniera."}
{"id": "5373032", "revid": "729019", "url": "https://it.wikipedia.org/wiki?curid=5373032", "title": "Morgan Singer", "text": "Carriera.\nEntr\u00f2 nella Royal Navy e nel 1908 divenne capitano della nave da crociera HMS Roxburgh.\nServ\u00ec nella Prima guerra mondiale e fu nominato direttore della Naval Ordnance nell'agosto 1914 assumendosi la responsabilit\u00e0 per l'intera fornitura di cannoni, siluri e mine per l'Ammiragliato, carica che mantenne fino al 1917.\nPromosso a vice ammiraglio nel febbraio 1919, divenne comandante in capo del North America and West Indies Station nello stesso mese. Fu comandante in capo delle guardie costiere e riserve nel 1921. Nel 1924 divenne ammiraglio.\nMorte.\nNel 1899 spos\u00f2 Emily Mary Desborough.\nMor\u00ec il 27 aprile 1938 a Winchester."}
{"id": "5373035", "revid": "192549", "url": "https://it.wikipedia.org/wiki?curid=5373035", "title": "Distintivi per gli agenti delle ferrovie", "text": "I distintivi per gli agenti delle ferrovie furono un pubblico attestato di benemerenza istituito dal Regno d'Italia per i ferrovieri esposti ai rischi ed ai disagi inerenti al servizio delle linee ferroviarie pi\u00f9 a contatto con le operazioni di guerra durante la prima guerra mondiale.\nTali distintivi andavano ad affiancare il distintivo per le fatiche di guerra ed il distintivo per gli equipaggi delle navi mercantili ma, a differenza di questi, non furono mai trasformati in medaglie.\nCiononostante, e pur in mancanza di qualsiasi tipo di autorizzazione, furono spesso indossati con la medaglia commemorativa della guerra italo-austriaca 1915 - 1918.\nAgenti delle ferrovie dello Stato.\nGli agenti delle ferrovie dello Stato esposti ai rischi ed ai disagi inerenti al servizio delle linee ferroviarie pi\u00f9 a contatto colle operazioni di guerra, con regio decreto 3 maggio 1918, n. 665, furono autorizzati a fregiarsi di un \"distintivo speciale\" destinato a valere come pubblico attestato di benemerenza.\nInsegne.\nIl distintivo consiste in un nastrino di seta della lunghezza di 37\u00a0mm, avente tre fasce rosse larghe 9\u00a0mm ciascuna, alternate con due fasce bianche della larghezza di 5\u00a0mm ciascuna.\nAndava portato sul lato sinistro del petto.\nCriteri di eleggibilit\u00e0.\nAvevano diritto a fregiarsi del distintivo speciale gli agenti che, a far tempo dal 1\u00ba maggio 1916, avevano risieduto e prestato servizio per almeno dodici mesi, dei quali almeno sei dal 1\u00ba ottobre 1917 in poi, sulle linee ferroviarie Peri-Ala-Schio-Vicenza-Padova-Venezia e sulle altre al nord di esse, nonch\u00e9 gli agenti pure residenti su dette linee che, senza aver compiuto il detto periodo di servizio, ebbero a dare prestazioni eccezionali, meritevoli di speciale considerazione.\nErano considerati residenti anche gli agenti in missione continuativa per disposizione del Consiglio di amministrazione delle Ferrovie dello Stato.\nIl diritto poteva essere esteso agli agenti che, per lo stesso periodo di dodici mesi a decorrere dalla data che sarebbe stata determinata, avessero risieduto e prestato servizio su altre linee eventualmente designate con decreto del Ministero per i trasporti marittimi e ferroviari.\nIl distintivo non poteva essere portato dagli agenti delle Ferrovie dello Stato che avevano o avrebbero avuto diritto al distintivo per le fatiche di guerra istituito con regio decreto 21 maggio 1916, n. 641 e a chi non dava prova di buona condotta e diligenza.\nPerdevano il diritto di fregiarsi del distintivo coloro ai quali veniva inflitta la destituzione o la revocazione.\nConcessione.\nIl diritto a fregiarsi del distintivo doveva risultare da apposita autorizzazione del direttore generale delle Ferrovie dello Stato.\nI nomi degli agenti autorizzati a fregiarsi del distintivo dovevano essere pubblicati nel Bollettino ufficiale delle Ferrovie delle Stato.\nContro il rifiuto dell'autorizzazione a fregiarsi del distintivo era ammesso ricorso al Consiglio di amministrazione delle Ferrovie dello Stato, che giudicava definitivamente.\nAgenti delle ferrovie concesse e delle tranvie.\nCon regio decreto del 27 luglio 1919 fu istituito un \"distintivo speciale\" destinato a valere come pubblico attestato di benemerenza anche per gli agenti addetti alle ferrovie concesse ed alle tranvie a trazione meccanica, esistenti in zona di guerra ed esercitate dalla \"Societ\u00e0 veneta per costruzione ed esercizio di ferrovie secondarie italiane\", dalla \"Societ\u00e0 anonima per la ferrovia Padova-Piazzola\", nonch\u00e9 dalla \"Societ\u00e0 anonima per le tranvie vicentine\".\nIl provvedimento istitutivo prevedeva che le modalit\u00e0 del distintivo e del conferimento dello stesso dovevano essere determinate con decreto dei Ministeri della guerra e dei lavori pubblici.\nCriteri di eleggibilit\u00e0.\nPotevano fregiarsi del distintivo solo gli agenti dipendenti delle tre aziende indicate che, a far tempo dal 1\u00ba marzo 1916, avevano risieduto e prestato servizio per almeno dodici mesi, dei quali almeno sei successivi al 30 settembre 1917, su linee concesse a privati a nord delle ferrovie Peri-Ala-Schio-Vicenza-Padova-Venezia.\nAvevano diritto al distintivo pur senza aver compiuto il detto periodo di servizio gli agenti residenti sulle accennate linee che avevano dato prestazioni eccezionali, meritevoli di speciale considerazione.\nIl distintivo non poteva essere conferito agli agenti delle tre aziende indicate che avevano ottenuto o avevano diritto al Distintivo per le fatiche di guerra e a chi non dava prova di buona condotta e solerzia.\nPerdevano il diritto di fregiarsi del distintivo coloro ai quali veniva inflitta la destituzione o la revocazione."}
{"id": "5373040", "revid": "247222", "url": "https://it.wikipedia.org/wiki?curid=5373040", "title": "Io sono (singolo)", "text": ""}
{"id": "5373048", "revid": "173006", "url": "https://it.wikipedia.org/wiki?curid=5373048", "title": "Lucius Barrettus", "text": ""}
{"id": "5373050", "revid": "173006", "url": "https://it.wikipedia.org/wiki?curid=5373050", "title": "Albertus Curtius", "text": ""}
{"id": "5373060", "revid": "247222", "url": "https://it.wikipedia.org/wiki?curid=5373060", "title": "Questo sono io (Bruno Lauzi)", "text": "Questo sono io \u00e8 un album raccolta di Bruno Lauzi, pubblicato dalla Ariston nel 1971.\nTracce.\nBrani composti da Bruno Lauzi, eccetto dove indicato"}
{"id": "5373063", "revid": "1096485", "url": "https://it.wikipedia.org/wiki?curid=5373063", "title": "Hayce Lemsi", "text": " \nDiscografia.\nMixtapes"}
{"id": "5373068", "revid": "110157", "url": "https://it.wikipedia.org/wiki?curid=5373068", "title": "Poro (demo)", "text": "Poro () era un demo dell'Attica. Non si sa con certezza dove fosse situato e, nonostante i tentativi di collocarlo nel Laurio o nella Metropisi, queste proposte non sono generalmente accettate.\nDel demo si sa solo che ebbe delle \"demosiai\", propriet\u00e0 al di fuori del suo territorio, ma non si sa se questi terreni fossero direttamente dipendenti dal demo o dai suoi buleuti. Probabilmente l'economia di Poro poggiava sull'agricoltura."}
{"id": "5373074", "revid": "306856", "url": "https://it.wikipedia.org/wiki?curid=5373074", "title": "Rudolf Kinsky von Wchinitz und Tettau", "text": "Infanzia.\nRudolf nacque a Praga nel regno di Boemia come il maggiore dei due figli maschi di Ferdinand, V Principe Kinsky von Wchinitz und Tettau e della Baronessa Maria Charlotte von Kerpen. Divent\u00f2 principe all'et\u00e0 di 9 anni, in seguito alla morte del padre nel 1812.\nMatrimonio e figli.\nRudolf spos\u00f2 il 12 maggio 1825 a Praga la Contessa Wilhelmine Elisabeth von Colloredo-Mannsfeld (1804\u20131871), unica figlia femmina del conte Hieronymus von Colloredo-Mansfeld e di sua moglie, la contessa Wilhelmine von Waldstein.\nEbbero tre figli:\nLa Rudolf\u016fv k\u00e1men nella Svizzera boema a Jet\u0159ichovice \u00e8 stata chiamata in suo onore. Fu proprietario del Castello di Choce\u0148 dal 1824 fino alla sua morte nel 1836, fu succeduto dal suo unico figlio maschio Ferdinand Bonaventura."}
{"id": "5373077", "revid": "158913", "url": "https://it.wikipedia.org/wiki?curid=5373077", "title": "Farley McGill Mowat", "text": ""}
{"id": "5373079", "revid": "1543377", "url": "https://it.wikipedia.org/wiki?curid=5373079", "title": "Supercoppa italiana 2003 (pallavolo femminile)", "text": "La Supercoppa italiana di pallavolo femminile 2002 si \u00e8 svolta il 3 dicembre 2003: al torneo hanno partecipato due squadre di club italiane e la vittoria finale \u00e8 andata per la prima volta all'Asystel Volley.\nRegolamento.\nLe squadre hanno disputato una gara unica."}
{"id": "5373082", "revid": "1305772", "url": "https://it.wikipedia.org/wiki?curid=5373082", "title": "Tokyo Dome Live in Concert", "text": "Tokyo Dome Live in Concert \u00e8 un album dal vivo del gruppo musicale statunitense Van Halen, pubblicato il 31 marzo 2015 dalla Warner Bros. Records.\nIl disco.\n\u00c8 il secondo album dal vivo del gruppo - il primo fu \"\" con Sammy Hagar alla voce - ma il primo che vede il ritorno del cantante originario David Lee Roth.\nL'uscita dell'album \u00e8 stata anticipata dalle tracce \"Runnin' with the Devil\" e \"Panama\", rese disponibili su iTunes e pubblicate in formato video sul canale YouTube del gruppo.\nTracce.\nTesti e musiche dei Van Halen, eccetto dove indicato."}
{"id": "5373092", "revid": "767487", "url": "https://it.wikipedia.org/wiki?curid=5373092", "title": "Aldo Bergonzoni", "text": "Frequent\u00f2 la scuola d'arte di Vindizio Nodari Pesenti. Nel 1921 a Milano conobbe e divent\u00f2 amico di Angelo Del Bon e di Umberto Lilloni, esponenti della corrente artistica del Chiarismo lombardo."}
{"id": "5373095", "revid": "228587", "url": "https://it.wikipedia.org/wiki?curid=5373095", "title": "TCR International Series 2015", "text": "La stagione 2015 delle TCR International Series \u00e8 stata la prima edizione del campionato organizzato da Marcello Lotti. \u00c8 iniziata il 29 marzo a Sepang ed \u00e8 terminata il 22 novembre a Macao. Stefano Comini, su SEAT Le\u00f3n Cup Racer, si \u00e8 aggiudicato il titolo piloti, mentre la sua scuderia, la Target Competition, ha vinto il titolo scuderie.\nRisultati e classifiche.\nClassifiche.\nClassifica piloti.\n\u2020 \u2013 Ritirato ma classificato\nClassifica scuderie.\n\u2020 \u2013 Ritirato ma classificato"}
{"id": "5373105", "revid": "466539", "url": "https://it.wikipedia.org/wiki?curid=5373105", "title": "The Jinx - La vita e le morti di Robert Durst", "text": "The Jinx - La vita e le morti di Robert Durst (\"The Jinx: The Life and Deaths of Robert Durst\") \u00e8 una miniserie televisiva-documentario statunitense in sei puntate, co-prodotta, creata, scritta e diretta da Andrew Jarecki nel 2015.\nTrama.\nLa miniserie ripercorre l'intera vita del multimilionario Robert Durst, focalizzandosi specialmente negli ultimi 20 anni e sui suoi problemi con la legge. \u00c8 stato infatti processato per tre differenti omicidi: quello di sua moglie Kathie, quello di Susan Berman (una sua strettissima amica giornalista) e quello del suo vicino di casa Morris Black (il cui corpo \u00e8 stato smembrato e gettato nel mare a Galveston, in Texas, dallo stesso Durst). Le puntate alternano interviste a Robert Durst (intervistato da Andrew Jarecki, regista e creatore della miniserie), ricostruzioni basate sui resoconti, foto e video d'archivio e interviste a varie altre persone coinvolte nelle indagini.\nConseguenze.\nNell'ultima puntata del documentario, il giornalista mostra a Durst due indirizzi scritti a mano, in stampatello. La calligrafia \u00e8 simile ed entrambi contengono lo stesso errore (\"Beverly Hills\" scritto \"Beverley Hills\"). Durst ammette di averne scritto uno (quello sulla busta indirizzata a Susan Berman, un nuovo reperto), ma nega di aver scritto l'altro (quello sulla busta indirizzata alla polizia, contenente la lettera che segnalava il cadavere di Susan Berman e che Durst, durante l'intervista, dichiar\u00f2 dover essere opera di chi l'aveva uccisa). Al termine dell'intervista, Durst si reca alla toilette e, non accorgendosi di essere ancora microfonato, dice a se stesso: \"Ha ragione. Mi ha incastrato. Ma non lo sa. Cosa diavolo ho fatto? Li ho uccisi tutti e tre, ovvio\".\nIn seguito a questi nuovi elementi, un giudice di Los Angeles ha emesso un ordine d'arresto contro Durst per l'omicidio di Susan Berman avvenuto nel 2000. Il 14 marzo 2015 Durst \u00e8 stato arrestato a New Orleans, in Louisiana. Il 18 agosto 2016 Durst \u00e8 stato trasferito in una prigione federale della California, in attesa del processo per l'omicidio Berman. Se verr\u00e0 condannato, rischia la pena di morte. In una dichiarazione resa alla corte da parte dei suoi avvocati Durst ha infine ammesso di essere l'autore della seconda nota. Il processo, inizialmente programmato per l'estate 2020, \u00e8 stato posticipato ad aprile 2021 a causa della pandemia di COVID-19. Il 14 ottobre 2021 Durst \u00e8 stato condannato all'ergastolo senza possibilit\u00e0 di condizionale per omicidio di primo grado (omicidio premeditato) ai danni di Susan Berman.\nPuntate.\nLa miniserie \u00e8 andata in onda sul canale statunitense HBO dall'8 febbraio al 15 marzo 2015. In Italia \u00e8 stata trasmessa su Sky TG24 dal 2 dicembre 2015 al 6 gennaio 2016.\nSigla.\nIl brano musicale utilizzato per la sigla \u00e8 \"Fresh Blood\" degli Eels."}
{"id": "5373108", "revid": "436907", "url": "https://it.wikipedia.org/wiki?curid=5373108", "title": "A Sunday Night Above the Rain", "text": "A Sunday Night Above the Rain \u00e8 il ventesimo album dal vivo del gruppo musicale britannico Marillion, pubblicato il 19 maggio 2014 dalla Racket Records.\nDescrizione.\nEsistono due versioni dell'album: la \"Holland\" e la \"Montreal\". La \"Holland\" \u00e8 la pubblicazione del concerto tenuto il 10 marzo 2013, durante il \"Marillion Weekend\" al Center Parcs di Port Z\u00e9lande, nei Paesi Bassi. La \"Montreal\" \u00e8 la pubblicazione del concerto tenuto il 24 marzo 2013, durante il \"Marillion Weekend\" al teatro Olympia di Montr\u00e9al, in Canada. Le due versioni differiscono solo nell'ordine dei brani ed entrambi i concerti fanno parte del tour di supporto al diciassettesimo album in studio \"Sounds That Can't Be Made\" del 2012.\nIl concerto tenuto nei Paesi Bassi \u00e8 stato ripubblicato il 27 giugno 2014 dalla earMUSIC in vari formati, tra cui anche in triplo vinile."}
{"id": "5373110", "revid": "729019", "url": "https://it.wikipedia.org/wiki?curid=5373110", "title": "Type 97 (mitragliatrice aeronautica)", "text": "La Type 97 \u00e8 stata una mitragliatrice leggera aeronautica utilizzata dalla \"Dai-Nippon Teikoku Kaigun K\u014dk\u016b Hombu\", l'aviazione della Marina imperiale giapponese, nel corso della seconda guerra sino-giapponese e della seconda guerra mondiale. Sviluppata da una mitragliatrice britannica e in calibro 7,7\u00a0mm, quest'arma non \u00e8 da confondersi con l'omonima Type 97 dell'Esercito imperiale giapponese, una mitragliatrice da carro armato.\nStoria.\nEntro il 1937 sia l'aviazione della marina, sia il servizio aeronautico dell'esercito avevano acquistato dal Regno Unito, o prodotto su licenza, 2.000 mitragliatrici Vickers, tra le quali il modello Class E: da quest'ultima versione l'arsenale di Kokura (fornitore dell'esercito) svilupp\u00f2 la mitragliatrice aeronautica Type 89 in forza al Servizio aeronautico dell'esercito. Sempre nel 1937 la marina trasse dalla Vickers un'ulteriore mitragliatrice da aereo, la cui produzione in massa fu demandata all'arsenale di Yokosuka e anche all'azienda KK Nippon Seikosho. Immessa in servizio quell'anno, fu designata \"Type 97\", che riprendeva le ultime due cifre dell'anno corrispondente nel calendario imperiale giapponese (il 2597).\nDescrizione e uso.\nLa nuova Type 97 era una mitragliatrice funzionante a corto rinculo di canna, pesante 11,8 chili e camerata per la cartuccia 7,7 \u00d7 56 mm Type 89, versione giapponese della .303 British. L'alimentazione avveniva tramite nastro metallico ed erano disponibili cartucce a proiettili incendiari e perforanti, questi ultimi del peso di 11,3 grammi. Il rateo di fuoco arrivava a 900 colpi al minuto con una velocit\u00e0 iniziale di 750\u00a0m/s; il tiro utile era pari a 600 metri. COme la precedente Type 89, anche la Type 97 era una mitragliatrice da installazione fissa e fu progettata con sistema di sincronizzazione con il disco dell'elica. Equipaggi\u00f2 numerosi velivoli della marina, tra i quali il noto Mitsubishi A6M \"Zero\".\nL'adozione della Type 97, peraltro, complic\u00f2 la logistica in seno alle forze armate imperiali nipponiche. Infatti, dando prova di scarsa o nulla collaborazione, la marina utilizz\u00f2 sulla Type 97 una munizione di due millimetri pi\u00f9 corta, e perci\u00f2 non intercambiabile, di quella in uso sulla Type 89 dell'esercito, ovvero la giapponese 7,7 \u00d7 58 mm Type 92."}
{"id": "5373113", "revid": "71433", "url": "https://it.wikipedia.org/wiki?curid=5373113", "title": "The Jinx", "text": ""}
{"id": "5373129", "revid": "830939", "url": "https://it.wikipedia.org/wiki?curid=5373129", "title": "Cecil Harcourt Smith", "text": "Biografia.\nEra il secondogenito di William Smith, e di sua moglie, Harriet Harcourt, figlia di Frederic Harcourt. Frequent\u00f2 il Winchester College.\nCarriera.\nNel 1879 entr\u00f2 a far parte del dipartimento di antichit\u00e0 greca e romana al British Museum. Presto divenne noto come un archeologo nascente e nel 1887 fu un fondatore, redattore e collaboratore per la \"Classical Review\".\nNel 1887 venne assegnato alla missione diplomatica in Persia. Nel 1892 spos\u00f2 Alice Edith, figlia di H. W. Watson, ebbero due figli: Simon e Gilbert.\nDal 1895 al 1897 gli fu concesso il congedo straordinario per assumere la direzione della scuola britannica di Atene. La scuola aveva appena ricevuto una sovvenzione annua dal Ministero del tesoro e fu in grado di estendere la propria attivit\u00e0. Inizi\u00f2 gli scavi sull'isola di Melos, che ha contribuito molto alla conoscenza della civilt\u00e0 egea. Mentre era ad Atene, Harcourt-Smith fu promosso custode assistente del suo reparto al British Museum.\nDirettore e segretario del Victoria and Albert Museum.\nNel 1908 Harcourt-Smith \u00e8 diventato presidente di una Commissione del Victoria and Albert Museum, istituito per esaminare le collezioni di arte applicata a South Kensington che era stato acquistato dal governo dopo la grande esposizione del 1851.\nNel 1909 accett\u00f2 la carica di direttore e segretario sotto la nuova organizzazione. Harcourt-Smith rimase al Victoria and Albert Museum fino al suo pensionamento nel 1924. Durante quel periodo ha introdotto molti miglioramenti. Ha generato lo status del personale tecnico e negoziato per loro lo stesso rango e pagare come i funzionari del British Museum. Era sotto la sua direzione che il museo ha acquistato la collezione George Salting, le sculture di Auguste Rodin (ora trasferite alla Tate Gallery), raccolta di costumi di Talbot Hughes, la biblioteca di Alma Tadema, ceramica coreana di Le Blon e le vetrate di John Pierpoint Morgan.\nUn anno dopo il suo ritiro Harcourt-Smith \u00e8 stato nominato Surveyor of the Royal Works of Art (1928-1936) fu anche geometra di opere d'arte reale. Ha giocato una parte importante nella fondazione del comitato centrale per la cura delle chiese, \u00e8 stato Presidente del Church Building Society e vicepresidente del British Institute of Industrial Art and the British Society of Master Glass Painters. \u00c8 stato anche vicepresidente della societ\u00e0 ellenica, presidente della Society of Civil Servants e British representative on the International Office of Museums. Egli fu membro onorario della British Drama League e un socio onorario del Royal Institute of British Architects.\nMorte.\nMor\u00ec il 27 marzo 1944.\nScrisse per le riviste d'arte e anche pubblicato una serie di monografie: \"The Collection of J. Pierpont Morgan\" (1913), \"The Art Treasures of the Nation\" (1929), e \"The Society of the Dilettanti: its Regalia and Pictures\" (1932)."}
{"id": "5373130", "revid": "287204", "url": "https://it.wikipedia.org/wiki?curid=5373130", "title": "Associazione Fascista Calcio Mestre 1941-1942", "text": "Questa voce raccoglie le informazioni riguardanti l'Associazione Fascista Calcio Mestre nelle competizioni ufficiali della stagione 1941-1942."}
{"id": "5373134", "revid": "73843", "url": "https://it.wikipedia.org/wiki?curid=5373134", "title": "Patto mondiale delle Nazioni Unite", "text": "Il Patto mondiale delle Nazioni Unite (\"United Nations Global Compact\" in inglese) \u00e8 un'iniziativa delle Nazioni Unite nata per incoraggiare le aziende di tutto il mondo ad adottare politiche sostenibili e nel rispetto della responsabilit\u00e0 sociale d'impresa e per rendere pubblici i risultati delle azioni intraprese. \u00c8 una cornice che riunisce dieci principi nelle aree dei diritti umani, lavoro, sostenibilit\u00e0 ambientale e anti-corruzione. Attraverso il Patto Mondiale, le aziende lavorano con le agenzie delle Nazioni Unite, i gruppi sindacali e la societ\u00e0 civile. Le citt\u00e0 possono aderire attraverso il Programma Citt\u00e0.\nI Dieci Principi.\nIl Patto Mondiale fu inizialmente lanciato con 9 principi. Il 24 giugno 2004, durante il primo Summit \"Global Compact Leaders\", Kofi Annan ha annunciato il decimo principio contro la corruzione secondo la Convenzione delle Nazioni Unite contro la Corruzione adottata nel 2003.\nIl Patto mondiale dell'ONU \u2013 Programma Citt\u00e0.\nNel 2001 la citt\u00e0 di Melbourne propose che anche le citt\u00e0 potessero entrare nel Patto mondiale, in modo tale che si potessero impegnare chiaramente per un cambiamento positivo verso i principi del Patto mondiale. La proposta fu accettata e il programma per le citt\u00e0 fu lanciato nel 2002. Melbourne fu la prima citt\u00e0 partecipante nel programma, che adesso vede 80 citt\u00e0 membri.\nIl Patto mondiale dell'ONU in Italia.\nIl network italiano Global Compact \u00e8 stato fondato nel 2002..\nPer quanto riguarda il Programma Citt\u00e0, hanno firmato il Global Compact Acerra, la Regione Toscana e Taranto.\nCitt\u00e0 del Vaticano.\nNel discorso al Corpo Diplomatico del 1\u00ba luglio 2019, papa Francesco ha dichiarato che \u00ab\"la Santa Sede si \u00e8 adoperata attivamente nei negoziati e per l\u2019adozione dei due Global Compacts\u00bb. Il 10 e 11 dicembre 2018, il Segretario di Stato vaticano card. Parolin era intervenuto a Marrakech durante i negoziati conclusivi del trattato."}
{"id": "5373141", "revid": "354397", "url": "https://it.wikipedia.org/wiki?curid=5373141", "title": "Inserzione migratoria", "text": "Con il termine inserzione migratoria, o anche pi\u00f9 semplicemente inserzione, in chimica organometallica si intende la reazione in cui due leganti presenti nella sfera di coordinazione di un complesso si combinano. Nello schema pi\u00f9 generale un legante insaturo A=B sembra inserirsi in un legame M\u2013X, formando una specie tipo M\u2013(AB)\u2013X. \nGeneralit\u00e0.\nNella reazione sono coinvolti due leganti. Il legante X deve essere di tipo anionico, e pu\u00f2 essere H\u2212 (idruro), R\u2212 (alchile), acile, Ar\u2212 (arile) o OR\u2212 (alcossido). Il legante insaturo pu\u00f2 essere carbonile, alchene, alchino o anche un carbene. \u00c8 d'uso classificare queste reazioni di inserzione in due tipologie principali, a seconda della natura del legante insaturo:\nIn entrambi i casi, il legante insaturo sembra migrare e inserirsi nel legame M\u2013X; da qui deriva il nome inserzione migratoria dato al processo. Perch\u00e9 la reazione sia possibile i leganti X e il legante insaturo devono essere vicini nella sfera di coordinazione del complesso. Si pu\u00f2 anche notare che lo stato di ossidazione del metallo non varia durante la reazione; di conseguenza se il complesso precursore \u00e8 coordinativamente saturo, dopo l'inserzione si ha un prodotto coordinativamente insaturo, cio\u00e8 con un sito di coordinazione libero (rappresentato in figura dal cerchio tratteggiato) disponibile per ulteriori reazioni.\nMeccanismo.\nInserzione 1,1.\nIl caso pi\u00f9 comune di inserzione 1,1 \u00e8 quello del carbonile, soprattutto nel legame metallo-carbonio (e raramente nel legame M\u2013H). L'inserzione di CO va quindi a formare un gruppo acile ed \u00e8 alla base della reazione di carbonilazione, utilizzata per ottenere molti prodotti commerciali. Il caso pi\u00f9 studiato \u00e8 quello di Mn(CO)5CH3. La figura seguente ne illustra il meccanismo di reazione, che \u00e8 considerato tipico delle inserzioni 1,1:\nIl meccanismo richiede che il CO e il gruppo alchilico siano entrambi coordinati al metallo. Il gruppo alchile migra su un CO adiacente nella sfera di coordinazione del metallo. Al termine della migrazione il metallo ha un sito di coordinazione libero e lega una molecola di CO libero. Il meccanismo \u00e8 stato confermato anche tramite reagenti marcati. Ad esempio facendo reagire 13CO con Mn(CO)5CH3 si forma esclusivamente Mn(CO)4(13CO)COCH3. Questo dimostra che il gruppo metile migra su un CO coordinato, ed esclude che sia il 13CO libero ad attaccare il metile.\nEsistono casi in cui l'inserzione di CO non richiede migrazione dell'alchile. Ad esempio la reazione di CpFe(L)(CO)CH3 con 13CO genera sia prodotti di migrazione dell'alchile e sia prodotti derivanti da una reale inserzione di CO coordinato nel legame Fe\u2013CH3.\nInserzione 1,2.\nL'inserzione 1,2 si osserva comunemente con alcheni e alchini, e avviene facilmente nel legame M\u2013H. Questa reazione, passaggio chiave dei processi di idrogenazione e idroformilazione, nel caso di alcheni avviene con il meccanismo illustrato nella figura seguente:\nIl meccanismo richiede che l'alchene e l'idruro siano entrambi coordinati al metallo, in posizioni adiacenti. La reazione procede attraverso uno stato di transizione a quattro membri (al centro nella figura). Normalmente nel prodotto l'atomo di carbonio che rimane legato al metallo \u00e8 quello meno sostituito. Al termine della migrazione il metallo ha un sito di coordinazione libero (non illustrato nella figura). \nLa reazione opposta dell'inserzione di una olefina \u00e8 detta beta eliminazione dell'idrogeno. In base al principio della reversibilit\u00e0 microscopica il meccanismo della beta eliminazione dell'idrogeno deve seguire in senso inverso il medesimo percorso dell'inserzione di alcheni nel legame M\u2013H. La beta eliminazione richiede la presenza di un idrogeno in \u00df rispetto al metallo, e la presenza di un sito di coordinazione libero sul metallo per accogliere l'idrogeno che viene eliminato.\nL'inserzione 1,2 di alcheni nel legame M\u2013C \u00e8 meno comune ma ugualmente importante. L'inserzione di etilene e propilene in legami titanio-alchile \u00e8 alla base dei catalizzatori di Ziegler-Natta, utilizzati nella produzione di polietilene e polipropilene. Nella maggior parte dei casi si utilizzano catalizzatori eterogenei, ma si ritiene che in sistemi eterogenei il meccanismo sia sostanzialmente analogo a quello dedotto da studi su sistemi omogenei, illustrato nella figura seguente: \nIl meccanismo \u00e8 simile a quello dell'inserzione nel legame M\u2013H. Nel passaggio \"i\" un alchene si lega sul sito di coordinazione libero del metallo. Nel passaggio \"ii\" si ha l'inserzione vera e propria, attraverso uno stato di transizione a quattro termini (non illustrato); normalmente l'atomo di carbonio che rimane legato al metallo \u00e8 quello meno sostituito. Nell'ultimo passaggio \u00e8 mostrata la coordinazione di un altro alchene, che rende possibile la polimerizzazione.\nApplicazioni industriali.\nCarbonilazione.\nDue applicazioni molto importanti della reazione di inserzione di CO sono l'idroformilazione e la produzione di acido acetico per carbonilazione del metanolo. L'idroformilazione produce aldeidi partendo da alcheni, idrogeno e monossido di carbonio. La produzione di acido acetico avviene con due processi industriali simili. Il processo Monsanto, pi\u00f9 tradizionale, trasforma metanolo in acido acetico tramite un catalizzatore rodio-iodio, l'anione \"cis\"-[Rh(CO)2I2]-. Pi\u00f9 recentemente \u00e8 stato introdotto il processo Cativa, che usa l'analogo catalizzatore di iridio \"cis\"-[Ir(CO)2I2]- (1). Nel 2002 la produzione mondiale di acido acetico \u00e8 stata di 6 milioni di tonnellate, di cui circa il 60% tramite il processo Cativa.\nL'immagine seguente schematizza il ciclo catalitico presente nel processo Cativa. Si possono osservare varie tipologie di reazione. La specie cataliticamente attiva \u00e8 il complesso \"cis\"-[Ir(CO)2I2]- (1), che d\u00e0 addizione ossidativa con lo iodometano per dare il complesso ottaedrico 2. Da 2 a 3 si ha una reazione di sostituzione dei leganti, con il CO che sostituisce lo ioduro. Da 3 a 4 c'\u00e8 un'inserzione 1,1 di CO nel legame iridio-carbonio. Infine, il complesso 4 d\u00e0 eliminazione riduttiva con riformazione della specie cataliticamente attiva 1. \nPolimerizzazione di alcheni.\nTra le varie applicazioni industriali che utilizzano l'inserzione di alcheni c'\u00e8 la sintesi di polietilene e polipropilene tramite catalizzatori di titanio. Tipicamente le reazioni avvengono con catalisi eterogenea, usando catalizzatori di Ziegler-Natta, ad esempio con tricloruro di titanio attivato con derivati organici dell'alluminio come il trietilalluminio. In queste reazioni l'etilene si coordina al metallo e quindi d\u00e0 inserzione 1,2; sul sito di coordinazione rimasto libero pu\u00f2 coordinarsi un'altra molecola di etilene, e il processo pu\u00f2 continuare fino a produrre polimeri ad alto peso molecolare. "}
{"id": "5373143", "revid": "1543377", "url": "https://it.wikipedia.org/wiki?curid=5373143", "title": "Capitulare de villis", "text": "Il Capitulare de villis vel curtis imperii, comunemente noto come Capitulare de villis (in italiano: \"Decreto sulle ville\"), \u00e8 un capitolare emanato negli ultimi anni del regno di Carlo Magno, verso la fine dell'VIII secolo, per disciplinare le attivit\u00e0 rurali, agricole e commerciali delle aziende agricole dell'impero o ville.\nIl manoscritto non \u00e8 datato, ma gli storici considerano che la sua stesura risalga ad un periodo compreso tra il 770 e l'813.\nAssieme ad altri 254 manoscritti custoditi presso la Herzog August Bibliothek in Germania, \u00e8 uno dei pochi documenti amministrativi sopravvissuti del regno di Carlo Magno e rappresenta un importante documento per la comprensione della cultura materiale e dell'amministrazione statale in epoca Carolingia.\nNel capitolo 70 del capitolare vengono nominati 73 ortaggi e 16 alberi che Carlo Magno voleva fossero coltivati nelle sue terre:\nIl capitolare disciplina anche il mondo del vino introducendo nuove regole per la vinificazione, come la pulizia dei vasi vinari e l'introduzione della torchiatura dell'uva per mezzo del torchio al posto della pigiatura con i piedi.\nOrtaggi.\nQui di seguito si elencano le essenze orticole citate nel capitolare con il corrispondente nome comune e nome scientifico."}
{"id": "5373145", "revid": "438678", "url": "https://it.wikipedia.org/wiki?curid=5373145", "title": "Associazione Calcio Stabia 1941-1942", "text": "Questa voce raccoglie le informazioni riguardanti l'Associazione Calcio Stabia nelle competizioni ufficiali della stagione 1941-1942."}
{"id": "5373147", "revid": "767487", "url": "https://it.wikipedia.org/wiki?curid=5373147", "title": "Supraphon", "text": "La Supraphon \u00e8 un'etichetta discografica ceca principalmente indirizzata alla pubblicazione di opere di musica classica.\nStoria.\nIl nome \"Supraphon\", (originariamente utilizzato per un giradischi elettrico, una meraviglia tecnica all'epoca), venne brevettato nel 1932 e dopo la fine della seconda guerra mondiale fu l'etichetta ceca per i dischi destinati sia al mercato interno che all'esportazione, giocando un ruolo significativo nel far conoscere le incisioni ceche di musica classica dei tardi anni 1940. \nIn Cecoslovacchia era una delle tre maggiori etichette discografiche di stato assieme alla Panton e Opus.\nCatalogo.\nVenivano privilegiati i repertori degli artisti cechi come Bed\u0159ich Smetana, Anton\u00edn Dvo\u0159\u00e1k, Leo\u0161 Jan\u00e1\u010dek, Bohuslav Martin\u016f e Jan Dismas Zelenka, oltre ad altri compositori sia cechi che stranieri. Le incisioni riguardavano celebri solisti, gruppi da camera e orchestre sinfoniche.\nGli archivi della Supraphon contengo registrazioni dell'Orchestra Filarmonica Ceca diretta da V\u00e1clav Talich, Karel An\u010derl, Karel \u0160ejna, V\u00e1clav Neumann ed altri direttori, con solisti come Svjatoslav Richter, \u0116mil' Gilel's, Mstislav Rostropovi\u010d, Ida Haendel, Henryk Szeryng, H\u00e9l\u00e8ne Boschi e Andr\u00e9 Gertler. Molte registrazioni sono state poi riedite sotto etichette \"Archive\", \"An\u010derl Gold Edition\", \"Talich Special Edition\". \nL'etichetta si occupava particolarmente di musica contemporanea, registrata dal Pavel Haas Quartet insignito del \"BBC Music Magazine\"' \"Chamber Choice\". Fra gli altri artisti che diressero per la Supraphon si ricordano Ji\u0159\u00ed B\u011blohl\u00e1vek e sir Charles Mackerras.\nNegli anni 1970 la Supraphon realizz\u00f2 alcune registrazioni in \"four channel stereo\" usando il sistema SQ.\nAd esempio: Due-LP con Bed\u0159ich Smetana: M\u00e1 Vlast - Orchestra Filarmonica Ceca, Direttore: V\u00e1clav Neumann.\nSupraphon Stereo/Quad 1410 2021/2 P 1976.\nNel 2013 la Supraphon \u00e8 distributore ufficiale per la Repubblica Ceca del Warner Music Group."}
{"id": "5373158", "revid": "599013", "url": "https://it.wikipedia.org/wiki?curid=5373158", "title": "Robert Jones (giocatore di football americano)", "text": " Al college gioc\u00f2 a football alla East Carolina University\nCarriera.\nJones fu scelto come 24\u00ba assoluto nel Draft NFL 1992 dai Dallas Cowboys. La squadra spost\u00f2 appositamente Ken Norton Jr. nel ruolo di outside linebacker per permettere a Jones di giocare come middle linebacker titolare gi\u00e0 nella sua prima stagione. Coi Cowboys vinse tre Super Bowl, nel 1992, 1993 e 1995. La migliore annata della sua carriera fu quella del 1994, in cui fu convocato per il Pro Bowl dopo avere messo a segno 162 tackle (allora quarto risultato di tutti i tempi della storia della franchigia) e 4 passaggi deviati, giocando tutte le 16 partite come titolare. Nel 1996 Jones pass\u00f2 ai St. Louis Rams dove gioc\u00f2 due stagioni anonime, dopo di che firm\u00f2 con i Miami Dolphins, contribuendo a rendere la loro difesa la migliore della lega per il minor numero di punti subiti, 265, con i primati personali di sack (5) e intercetti (2), di cui uno ritornato in touchdown. Chiuse la carriera giocando nel 2001 con i Washington Redskins."}
{"id": "5373170", "revid": "73843", "url": "https://it.wikipedia.org/wiki?curid=5373170", "title": "Diario (Kierkegaard)", "text": "Diario \u00e8 una delle tre sezioni dell'imponente opera del filosofo danese S\u00f8ren Kierkegaard intitolata \"Papirer\", ovvero \"Carte\", scritta fra il 1834 e l'anno della sua morte, il 1855.. Nel \"Diario\", il filosofo ha raccolto nel tempo i suoi pensieri e le sue profonde angosce, le sue considerazioni teologiche e filosofiche, nonch\u00e9 le ampie polemiche rivolte alla sua chiesa e ai suoi pi\u00f9 alti rappresentanti, non risparmiando i filosofi, in particolar modo quelli che si definivano cristiani.\nNota sull'opera.\nIl \"Diario\" di S\u00f8ren Kierkegaard, nell'edizione originale integrale danese \u00e8 composta da 22 volumi. La voce relativa a questa pagina \u00e8 basata sull'edizione \"ridotta\" o \"editio minor\" curata dal teologo e filosofo italiano Cornelio Fabro, uno dei massimi studiosi e commentatori delle opere del filosofo danese, e fa riferimento ad estratti della \"editio maior\" pubblicata nel 1962, e composta in italiano da 12 volumi.\nStruttura dell'opera.\nL'opera \u00e8 suddivisa in tre parti principali (vita, fede e pensiero), oltre a un'introduzione del curatore del Diario. Ha un totale di dodici temi centrali (quattro per parte) introdotti da una premessa fatta dal curatore. Ogni parte a sua volta ha diversi paragrafi numerati che affrontano temi diversi.\n\"Il Diario\" \u00e8 schematicamente cos\u00ec strutturato:\nOgni sezione segue l'ordine cronologico delle annotazioni di Kierkegaard, da quando cominci\u00f2 la scrittura del \"Diario\" fino alla morte, il che permette di conoscere l'evoluzione del suo pensiero nel tempo.\nRiassunto dell'opera.\nIntroduzione.\nDefinito \u00abuomo moderno, pi\u00f9 di quant'altri\u00bb che \u00absa avvertire con coscienza profetica e con occhio infallibile i \"segni dei tempi\"\u00bb, Kierkegaard ha il merito di aver previsto in anticipo \"la caduta dell'Occidente, che intravede come risvolto negativo, nell'avanzare dei nuovi idoli della scienza e della democrazia, distruttrici della trascendenza e della libert\u00e0\". Vissuto nell'epoca del \"razionalismo illuministico\" che vede incalzare il \"dominante romanticismo antropologico\", Kierkegaard \"sceglie l'isolamento\" nell'unico rifugio che \u00e8 la categoria del \"singolo\" dove intravede \"la possibilit\u00e0 del nulla\" \u00abche sottende la vita e la libert\u00e0\u00bb.\n\"L'intensit\u00e0 di concentrazione interiore\" di Kierkegaard, \u00e8 per il curatore dell'introduzione all'opera, una qualit\u00e0 che non trova riscontri \u00abnella storia spirituale dell'Occidente\u00bb, neppure fra grandi come lo furono Seneca, Agostino, Pascal, Vico, Nietzsche o Dostoevskij. Resa, la sua opera, inaccessibile per quasi un secolo, proprio per la ricchezza e la complessit\u00e0 dei temi, il presentatore dell'opera si augura che gli \u00abautentici kierkegaardiani\u00bb in un prossimo futuro riescano \u00aba dissipare la foschia\u00bb che la \"Kierkegaard Renaissance\" si ostina a mantenere intorno al filosofo.\nFra le molteplici opere di Kierkegaard suddivise in tre gruppi: opere pseudonime, opere pubblicate col suo nome e \u00abCarte\u00bb (\"Papirer\") \u00abdi cui la parte pi\u00f9 interessante \u00e8 data dal \"Journal\" o \"Diario\"\u00bb, il \"Diario\" \u00e8 \"l'opera che egli scrisse per s\u00e9\". Discontinuo sia come contenuto sia come compilazione, \u00e8 l'unica opera che rivela come nessun'altra il proprio animo. La sincerit\u00e0 e l'intimit\u00e0 del Kierkegaard interiore \"l'avvicinano per la commozione di stile alle \"Confessioni\" di Sant'Agostino\". L'opera inoltre rappresenta la chiave di lettura e di raccordo delle sue opere, dalle pseudonime a quelle pubblicate con il suo nome. La produzione di questi suoi appunti \u00e8 \"gigantesca\" proprio perch\u00e9 rappresenta i \"casi\" della \"sua vita\" che si concluderanno solo con la sua morte, e infatti il suo ultimo scritto risale solo a poche settimane prima del suo decesso, ed \u00e8 datato al 25 settembre 1855.\nLa selezione dell'edizione italiana (\"editio minor\") del \"Diario\" \u00e8 destinata per il suo carattere informativo, come osserva il curatore dell'introduzione, non agli specialisti di studi kierkegaardiani bens\u00ec a un \u00abpubblico di buona cultura\u00bb. In questa edizione si \u00e8 preferito all'ordine cronologico della disposizione dei testi (come nell'edizione originale), quello tematico diviso in tre parti: I. \"La crisi della vita\"; II. \"La crisi del pensiero\"; III. \"La crisi della fede\". All'interno di ognuna delle tre parti si \u00e8 per\u00f2 seguito l'ordine cronologico proprio per stabilire lo \"sviluppo\" nel tempo degli avvenimenti. Le note sono quelle \"brevi\" del filosofo, mentre sono state omesse le cosiddette note-commento contenute nell\"editio maior\". Questa edizione minore quindi si pone lo scopo di stimolare alla fine il lettore al passaggio della \"edizione maggiore\" \u00abper immergersi in quella dialettica della vita e della fede dove il mare, secondo l'espressione dello stesso Kierkegaard, misura la profondit\u00e0 di 70.000 piedi\u00bb.\nMa questa edizione del \"Diario\", pur cos\u00ec \"ridotta\", non \u00e8 da ritenersi di minore importanza, come scrive il curatore con una nota polemica. Nella parte conclusiva della sua introduzione infatti scrive: \u00abAnche cos\u00ec ridotto, tuttavia esso \u00e8 in grado di dissipare errori ed equivoci di interpretazioni aberranti da parte del positivismo e dell'idealismo, assorbiti passivamente anche dalla cultura filosofica italiana\u00bb.\nParte prima: La crisi della vita.\nPremessa.\nTutta la vita di Kierkegaard \u00e8 riflessa nella sua copiosa produzione, quindi a parte il \"Diario\", anche nei \"Discorsi edificanti\" e negli scritti pseudonimi (di cui il frammento 3064, riportato sopra nella citazione, \u00e8 un esempio).\nTroviamo da subito e gi\u00e0 nel 1843 con \"Aut-Aut\" accenni alla sua vita privata e alla sua malinconia. Nello stesso anno, con le opere \"Timore e tremore\" (1843) e \"La ripetizione\" (1843) (due opere dove usa gli pseudonimi Johannes de Silentio e Constantin Constantius), non \u00e8 tanto Abramo con il sacrificio di Isacco o Giobbe e le sue pene e \u00abneppure soltanto suo padre\u00bb l'unico tema degli scritti, bens\u00ec \u00ab\"\u00e8 lui stesso nel suo \"rapporto sacrificale\" al Cristianesimo ossia nel destino di vittima, della dedizione totale all'idea che questo esige\"\u00bb, vedi appunto il frammento 3064 della citazione, descritto come \"un racconto\" che narra \u00abcon un virtuosismo esasperante la forza di trascinamento che la dialettica delle idee aveva sul giovanetto alle prese con le prime impressioni della vita\u00bb. Due anni dopo, nel 1845 Kierkegaard riprende la stessa dialettica con l'opera: \"Gli stadi sulla via della vita\", che descrive momenti cruciali della sua esistenza, e lo fa con forti richiami al mondo biblico. Nelle opere \"Briciole di filosofia\" (1844) e \"Postilla conclusiva non scientifica alle briciole filosofiche\" (1846) (dove il filosofo usa lo pseudonimo Johannes Climacus), Kierkegaard \u00abesprime il suo impegno di chiarire, a soluzione e compimento della precedente dialettica della vita, la dialettica della ragione in direzione della fede\u00bb proprio come nella \"La malattia mortale\" (1849) ed \"Esercizio di cristianesimo\" (1850) dove viene mostrato \u00abl'impegno radicale che il Cristianesimo esige da un cristiano coerente\u00bb.\nQuesta prima parte del \"Diario\" quindi riveler\u00e0 \u00abil vero protagonista del suo aspirare, la fonte dei suoi turbamenti e delle sue speranze, che'\u00e8 Dio\u00bb e il suo rapporto con l'uomo, il tutto \u00abcome dialettica della libert\u00e0 nella tensione di finito-Infinito e di tempo-eternit\u00e0\u00bb\nSu me stesso.\nKierkegaard, solo, triste e riflessivo, parliamo di un Kierkegaard che ha solo 22 anni, in quella sua giovane esistenza ha solo pochi motivi di gioia. Uno di questi motivi gioiosi \u00e8 provato dai momenti in cui medita sui suoi cari morti, morti che sembravano tanto \"vivi\" da sembrare venirgli incontro. Questo gli procura una sensazione di \"vero riposo\". Un altro motivo era dato dalla sua permanenza sulla spiaggia del mare: \u00ab[...] mentre rimanevo cos\u00ec solo e abbandonato e l'impeto del mare e la violenza delle onde mi ricordavano il mio nulla e d'altra parte il volo sicuro degli uccelli mi faceva venire in mente la parola di Cristo che \"neppure un passero cade in terra senza la volont\u00e0 del Padre Celeste\" (Mt ) io provavo insieme e la mia grandezza e la mia piccolezza, e queste due grandi potenze l'orgoglio e l'umilt\u00e0 alla fine si fondevano in me armoniosamente.\u00bb Era poi il grido del gabbiano, scrive Kierkegaard, che lo scuoteva, riportandolo al mondo reale e ricordandogli che era solo, solitudine che il filosofo in tutti i casi preferisce al \u00abbrusio del mondo\u00bb cui \u00e8 costretto prima o poi a far ritorno. La riflessione sull'imponenza della natura, lo rende umile. Infatti per imparare la vera umilt\u00e0 (stava parlando dello stato interiore che il filosofo provava in quel momento di meditazione) l'uomo deve sottrarsi a quello che il filosofo chiama \u00abrumore del mondo\u00bb imitando proprio lo stesso Cristo che a volte si ritir\u00f2 (Mt ) anche quando il popolo lo voleva proclamarlo re (Gv ). Nella vera umilt\u00e0 l'uomo \u00absente ad un tempo la sua grandezza e la sua piccolezza, senza bisogno dell'osservazione di Fichte (nel suo \"Die Bestimmung des Menschen\") del granello di sabbia come costitutivo del mondo: frase che rasenta la pazzia\u00bb - \"29 luglio 1835\".\nIn questa data Kierkegaard fa un appunto sull'incomprensione della gente nei suoi confronti: \u00abLa gente mi comprende cos\u00ec poco che non comprende neppure i miei lamenti perch\u00e9 non mi comprende\u00bb - \"febbraio 1836\".\nIl filosofo annota di una riunione di \"salotto\" dove i \u00abmotti di spirito scoppiettavano\u00bb sulle sue labbra. Kierkegaard non \u00e8 nuovo a questo tipo di \"riunioni\" nella Copenaghen \"bene\", \u00abtutti ridevano e mi ammiravano - ma io me ne andai\u00bb - \"18 aprile 1836\".\nIl Diario prosegue con una carrellata di diversi incontri salottieri dove l'insofferente e irrequieto giovane filosofo giudica i suoi interlocutori: noiosi, frivoli, \u00abbriganti di mezza cultura\u00bb, dementi. \"Un mondo\" superficiale che non lo appaga e che funge da stimolo per le cose pi\u00f9 importanti come il suo rapporto con Dio ed il cristianesimo: \u00abO Dio, come facilmente si dimentica il proprio proposito!\u00bb Alla ricerca di una \"forza indicativa\" da Dio, onestamente ammette: \u00abIo credo che se un giorno diventer\u00f2 cristiano sul serio, dovr\u00f2 vergognarmi soprattutto, non di non esserlo diventato prima, ma di aver tentato prima tutte le scappatoie.\u00bb - \"13 giugno, 14 luglio, 1 ottobre, 29 ottobre, 8 dicembre 1837\".\nLe fiabe ristorano l'anima, perch\u00e9 da esse si attingono pace e forza, e sono paragonate dal filosofo ad \"un bagno ristoratore\". Temi di queste, quale l'amore, l'amicizia e la tristezza, affascinano il giovane Kierkegaard. - \"26 dicembre 1836\".\n\u00c8 il \"9 luglio 1838\" quando annota: \u00abSto cercando di stringere pi\u00f9 intimamente il mio rapporto con il cristianesimo\u00bb. Si paragona a Simone il Cireneo (Lc ) quando sinceramente scrive che il suo cristianesimo fino a quel momento \u00e8 stato solo formale ed esteriore.\nAssediato nella sua camera, vive con il timore che qualcuno possa fargli visita, cosa che il filosofo non gradisce, non ha voglia di vedere nessun, n\u00e9 vuole uscire di casa ed ammette: \u00abper non essere rovinato dall'inezia, mi metto a piangere fino all'esaurimento\u00bb - \"10 maggio 1839\".\nIn questa pagina del \"Diario\", esordisce: \u00abTutta l'esistente mi angoscia\u00bb, e ancora: \u00abVasto \u00e8 il mio dolore che non conosce confini\u00bb, e gli pare che Dio non vuole consolarlo. Simula quasi un colloquio con Dio, dove Dio stesso, a lui che si \u00e8 smarrito, lo invita a rivolgersi a Lui e alla Sua scuola per ricevere poi \u00abun aumento di vigore per l'attivit\u00e0 di uomo\u00bb - \"12 maggio 1839\".\n\u00c8 spesso preso da una strana inquietudine, non si identifica con la vita che vive, sembra che quella vita non sia realmente sua, ma quella di un altro, senza che potesse far nulla per impedirlo. La sua angustia consiste in questo: Prima vive un certo periodo della vita in un certo modo e solo poi si accorge che quel tratto di vita \u00e8 stato vissuto - \"24 maggio 1839\".\nLe riflessioni sulla sua vita continuano, Kierkegaard vorrebbe almeno per un anno \u00abscomparire sotto la terra\u00bb. \u00abIo provo poca soddisfazione nella vita\u00bb, \u00e8 da essa sopraffatto. \u00abE questa anticipazione, lungi dal trasfigurarmi l'esistenza, mi rende piuttosto impotente a trovare ci\u00f2 che le corrisponda nella vita, mi lascia troppo agitato e con i nervi troppo scossi per trovare il riposo\u00bb - \"25 luglio 1839\".\nIl \"16 agosto 1839\", Kierkegaard annota il grande turbamento spirituale che lo pervade. Mostrando una profonda conoscenza biblica, a ogni supplica o sua considerazione, cita un versetto biblico, spaziando dall'Antico Testamento al Nuovo: Chiede che Dio non allontani il Suo Volto da lui (Sal ). Lui vuole seguire la sua via e Lo supplica affinch\u00e9 lo aiuti a non \u00absmarrirsi\u00bb. Rivolgendosi a Ges\u00f9 Cristo che \u00e8 \u00abvenuto per salvare quelli che s'erano perduti\u00bb (Lc ) e che lasci\u00f2 tutte le altre pecore per salvare quella smarrita (Mt ), lo supplica che lo trovi, che trovi proprio lui che si \u00e8 nascosto a Cristo Pastore buono, e agli uomini, sui sentieri dei suoi \u00abtraviamenti\u00bb. Inoltre convinto della sua corruzione annota: \u00abTu, o Santo Spirito, intercedi per me con gemiti inenarrabili (Rm ), prega per me come Abramo per Sodoma corrotta (Gn e seguenti)\u00bb. Conoscendo il suo stato peccaminoso, il giovane filosofo chiede gli sia mostrata misericordia: \u00abE se c'\u00e8 in me anche un pensiero puro, soltanto un sentimento meno cattivo; che il tempo della prova mi possa essere prolungato come per l'albero sterile (Lc e seguenti)\u00bb. Chiede quindi di essere rinnovato e supplica che venga creato in lui \u00abun cuore nuovo\u00bb (Sal ). Chiede che possa essere \u00absempre pi\u00f9 attaccato a Lui (Cristo il Salvatore e Redentore)\u00bb e che \u00ab[...] una volta guarito io non lo dimentichi, ma torni indietro come quell'unico lebbroso (Lc e seguenti)\u00bb.\nIl turbamento interiore continua in uno scritto nel \"Diario\" di alcuni giorni dopo: Kierkegaard annota che il suo equilibrio spirituale \u00e8 ancora fragile: \u00abla mia anima oscilla in questo tempo come la tomba di Maometto fra due magneti [...] ambedue cercano di tirarla dalla propria parte\u00bb - \"30 agosto 1839\".\n\"Apatia\", \u00ab\"voglia di niente\"\u00bb, \"fiacchezza\", \"nulla che riesca a scuotermi\", nulla ha senso; Kierkegaard descrive in questo modo il vuoto che c'\u00e8 in lui. L'unica sua positiva considerazione \u00e8 religiosa: Nel vuoto generale si accorge infatti di quanto siano vere e sensate le parole che Cristo espresse nel Vangelo di Giovanni: \u00abLe mie parole sono vita e spirito\u00bb. La sua tristezza e il suo dolore sono comunque ben camuffati \u00abnell'intimo di se stesso\u00bb, infatti \u00e8 sempre pronto a distrarre gli altri con il riso, ed \u00e8 altruisticamente sollecito a consolare e incoraggiare chi soffre e chi ha bisogno di conforto. Si paragona al dio bifronte Giano: ha un volto per piangere e un altro per ridere. Lui che ha amici con i quali ha rapporti \u00abmolto esteriori\u00bb, si gongola nella sua vera e unica amicizia a cui tutto confida: la sua \"malinconia\", che paragona all'\u00abamante pi\u00f9 fedele\u00bb che abbia mai conosciuto.\nCosa ha riempito in effetti la sua vita? Alla sua morte, e questo lo consola, nessuno sapr\u00e0 mai trovare nelle sue carte la spiegazione e la ragione di ci\u00f2 che lui intimamente prova. Paragona la propria esistenza a una banconota del 1813, anno che a seguito di una crisi finanziaria in Danimarca, \u00abtante altre banconote\u00bb furono messe in circolazione. \u00abC'\u00e8 in me come un indizio di qualcosa di grande, ma a causa di certe disgraziate congiunture, io non ho che poco valore [...] \u00c8 cos\u00ec che ho capito me stesso in tutta la mia attivit\u00e0 di scrittore\u00bb.\nKierkegaard annota, definendosi \u00abun'individualit\u00e0 infelice\u00bb, rimanda questa suo attuale stato d'animo all'infanzia trascorsa in una sofferenza costante. \u00c8 stato suo padre, anch'egli malinconico, a trasmettergli questa \u00aberedit\u00e0\u00bb, anche se lui (Kierkegaard) ha \u00abun'elasticit\u00e0 di spirito\u00bb che gli permette di nascondere davanti agli altri questo disagio, \u00abspirito\u00bb che anche se non elimina la malinconia l'aiuta almeno a sopportarla.\nL'avvenimento principale che lo ha convinto a indirizzare la sua vita in una certa direzione \u00e8 stato la rottura del fidanzamento (allude al fidanzamento e alla \"rottura\" con Regina Olsen) e ai fraintendimenti e sofferenze che il seguito di questa sofferta decisione gli ha procurato. Un suo appunto su questo avvenimento infatti conclude: \u00abDa quel momento io dedico la mia vita, con tutte le mie pur povere energie, al servizio di un'idea\u00bb.\nSegue nei suoi appunti del \"Diario\", una confessione sincera e disarmante del filosofo danese: aveva fatto dei tentativi per poter condurre una \"vita normale\", sposarsi, diventare padre e formarsi una famiglia, avere un impiego, ovvero tutte quelle situazioni \"normali\" che lui annota come quello \"che \u00e8 il dovere etico \u00abgenerale\u00bb degli uomini\" e aveva chiesto al suo medico consigli se poteva realizzare tutto ci\u00f2. Kierkegaard rivolge queste domande al suo medico personale perch\u00e9 sa che esistono certe sproporzioni fisiche nel suo corpo. Il medico, scrive il filosofo, \u00abmise in dubbio\u00bb tutte le sue domande, non poteva condurre a suo giudizio una vita \"normale\", e a un'ulteriore domanda di un Kierkegaard incalzante e cio\u00e8 se la sproporzione del suo corpo poteva essere \"colmata\" dal suo spirito forte e dalla sua grande forza di volont\u00e0 (qualit\u00e0 dal medico riconosciute), rispose ancora di no \u00abperch\u00e9 in questo modo avrei potuto mandare tutto in pezzi\u00bb. Il risultato di questo colloquio \u00e8 cos\u00ec annotato: \u00abDa quel momento io ho scelto\u00bb. Quell'enorme sproporzione che probabilmente avrebbe spinto la maggioranza degli uomini a farla finita con un suicidio, \u00e8 ora da lui sopportata e considerata come \u00abil mio \"pungolo nella carne\", il mio limite, la mia croce\u00bb. Intravede in tutto questo un piano divino: \u00e8 stato Dio stesso, secondo il filosofo, a stabilire quel prezzo di vendita per la qualit\u00e0 della sua enorme forza di spirito che ha ora fra i contemporanei, una deficienza fisica sproporzionata contro una sproporzionata forza di spirito.\nL'aver capito questo proposito gli ha fatto decidere di cosa fare della sua vita: aiuter\u00e0 gli uomini a essere felici, a realizzare tutte quelle cose \"normali\" che a lui sono state negate. Sar\u00e0 al servizio \u00abdell'idea della verit\u00e0\u00bb. Sar\u00e0 cos\u00ec che sopporter\u00e0 il suo tormento, adempiere \u00abla cosa straordinaria\u00bb, al servizio di Dio.\nLungi dall'aver paura per alcuna \u00abresistenza esteriore\u00bb, \u00e8 \u00abla resistenza interiore\u00bb la sua vera sofferenza, sofferenza che il filosofo attribuisce a quel pungolo voluto da Dio.\nUna volta il suo unico desiderio, confessa Kierkegaard, era quello \u00abdi diventare funzionario di polizia\u00bb finch\u00e9 non si rese conto che la maggior parte di questi interventi si riducevano a \u00abcose misere e meschine\u00bb di poveri diavoli, anzich\u00e9 di criminali intelligenti. Poi ebbe il desiderio di diventare pastore per rendersi subito conto che coloro i quali realmente si preoccupavano del loro stato spirituale, erano pochissimi. Non intravedeva nemmeno una base su cui lavorare, bisognava cominciare proprio dal principio, sviluppando il bisogno di religione. Ma anche questo sembrava, a suo avviso, irrealizzabile infatti conclude: \u00abI pi\u00f9 non sentono nemmeno il bisogno di sviluppare il bisogno\u00bb.\nDivenne quindi scrittore, esistenza, come tale, sciagurata e miserabile anche se interessante. La sua esistenza per la Danimarca \u00e8 comunque considerata rimarchevole, e nell'avvenire predice: sar\u00e0 letto e studiato. Sar\u00e0 forza morale almeno per Copenaghen in contrasto con l'intera l'Europa che \u00ablavora\u00bb a una \u00abdemoralizzazione\u00bb. A Copenaghen in cui anche le persone distinte \u00abprendono parte al chiasso\u00bb e in cui la brutalit\u00e0 predomina in tutte le categorie, la normalit\u00e0 consiste nel non mostrare alcun \u00absentimento di decoro\u00bb. \u00abTutto \u00e8 camorra\u00bb.\nAl contrario della massa della gente, lui sente il bisogno di ritornare in se stesso, di avvicinarsi a Dio per meglio comprendersi. Deve rinnovarsi \u00abdal di dentro\u00bb mentre scandaglia pi\u00f9 a fondo la sua malinconia. \u00c8 fermamente convinto che Dio stesso benedica la sua attivit\u00e0 letteraria ed \u00e8 proprio questa convinzione che lenisce la sua coscienza tormentata dai peccati da lui precedentemente commessi. Vuole assumere il punto di vista di Dio e di come Lui vede le cose e avvicinarsi di pi\u00f9 alla realt\u00e0 cristiana. La missione della sua vita sar\u00e0 quella di \u00abannunziare agli altri consolazione e gioia\u00bb. Ammette che Dio gli ha concesso molto di pi\u00f9 di quello che poteva aspettarsi, per questo ringrazia Dio ogni giorno, pregandolo che proprio il mezzo della preghiera di ringraziamento gli venga sempre concesso.\nDopo queste considerazioni spirituali, Kierkegaard passa ad alcune di tipo economico. Le sue possibilit\u00e0 economiche ben presto si esauriranno, per cui valuta che il suo avvenire diventer\u00e0 sempre pi\u00f9 difficile. Vorrebbe essere pi\u00f9 spigliato nel linguaggio per tentare di trovare un lavoro, ma il suo mutismo gli \u00e8 d'ostacolo. Si augura che Dio lo continui ad aiutare nella sua attivit\u00e0 di scrittore, provvedendo al suo sostentamento, sperando che i suoi molti peccati gli siano rimessi e che Dio lo perdoni. Se Dio vorr\u00e0, permetter\u00e0 che il suo silenzio ostinato, il suo mutismo cesser\u00e0 proprio nel momento che trover\u00e0 un impiego. - \"Luned\u00ec di Pasqua, 24 aprile\".\n\u00abChiss\u00e0 se Dio non si adirer\u00e0 con me e mi abbandoner\u00e0\u00bb, \u00e8 questo il terribile dubbio che si pone Kierkegaard prima di intraprendere una qualsiasi azione, lui che si \u00e8 sempre sentito infelice verso gli altri uomini: sani, forti e senza pensieri. Le sofferenze della sua giovinezza, ammette, sono state tremende proprio perch\u00e9 voleva essere una persona fisicamente normale. Ma mentre soffre di questo complesso di inferiorit\u00e0 in senso fisico rispetto a tutti gli altri uomini, ammette anche che \u00abDio mi fornisce di doti cos\u00ec straordinarie che nessun contemporaneo mi pu\u00f2 tenere testa\u00bb. Ci\u00f2 nonostante sa che non deve inorgoglirsi, ma rimanere umilmente al servizio di Dio, Lui che educa e migliora tutti. Gli uomini del suo tempo, nonostante tutto, \"lo perseguitano\" ritenendolo vanitoso, orgoglioso, egoista e capriccioso, il che gli produce ulteriore sofferenza, anche perch\u00e9 fraintendono il rapporto che lui ha con Dio. In effetti il suo comportamento altro non \u00e8 che \u00abun misto o una sintesi di malinconia e di timor di Dio\u00bb. Lui che lungi da essere orgoglioso o vanitoso, dinnanzi a Dio si sente \"un nulla\", conclude che \u00abNon sono io il maestro: lungi da me questo pensiero, sono io che invece vengo educato\u00bb.\nVivendo in mezzo agli uomini ogni giorno, per quanto possano essere molti, non vorrebbe tacere di fronte al ghigno, alle chiacchiere e alla bestialit\u00e0 da cui \u00e8 circondato. Ma pensa piuttosto che \u00abDio nei Cieli\u00bb l'ascolta. \u00abDel resto io non mi rivolgo a queste migliaia ma al Singolo davanti a Dio\u00bb. Non teme la folla, anzi ha imparato, fin da piccolo, che \u00e8 stata \u00abla Folla\u00bb a sputare su Cristo. Pensa di essere sulla strada giusta, perch\u00e9 se quelle cose sono state fatte a Cristo dalla Folla, si incoraggia per il fatto che possano essere fatte a lui. Ora che \u00e8 pentito, avendo trascorso una vita nel peccato, considera un onore essere al servizio della verit\u00e0. Il suo compito sar\u00e0 premere \u00abcon maggior forza sulla Cristianit\u00e0\u00bb. Lui poeta, \u00e8 \u00abandato molto pi\u00f9 in l\u00e0 di un poeta. Era anche necessario per trovare il compito: cio\u00e8 il Cristianesimo, l'ideale di essere cristiani\u00bb. Lui che cristiano non \u00e8, in effetti \u00e8 \u00abun poeta ed un pensatore cristiano\u00bb. - \"25 aprile\" senza anno [ma 1948].\nLa sua disgrazia \u00e8 che la propria \u00abtensione \u00e8 di un tono pi\u00f9 alto di quella degli altri uomini\u00bb. Mentre la maggioranza pensa a una ragazza da sposare, lui ha riflettuto sull'essenza del matrimonio. \u00abE cos\u00ec in tutto\u00bb. Si sente impopolare non perch\u00e9 i suoi scritti siano difficili ma per il proprio modo di esistere. Quindi ha un dubbio che lo assilla costantemente: \u00abSe considero la mia esistenza personale, posso dire di essere un vero cristiano?\u00bb. Ci sono diverse situazioni che accentuano il dubbio. Si autorimprovera per le diverse volte che proprio nel \"Diario\" ha voluto esaltare il suo \"Io\", e per questo invoca il perdono divino.\nInoltre, pronto per la stampa \u00e8 il suo \"Esercizio di cristianesimo\", e questo saggio ha un grande significato personale per il filosofo, per cui si domanda se deve pubblicarlo subito o quando sar\u00e0 pronto a identificarsi con il contenuto del libro.\nIntanto uscir\u00e0 \"La malattia mortale\" che \u00e8 scritto \u00abper edificazione\u00bb, termine che ritiene appropriato a s\u00e9 dato che si autodefinisce poeta \u00abedificante\u00bb. Dopo la sua morte baster\u00e0 il suo saggio \"Timore e tremore\" a rendelo immortale: sar\u00e0 tradotto anche fuori dalla Danimarca e \u00abs'innorridir\u00e0 quasi per il tremendo 'pathos' che contiene\u00bb, ammettendo che dopotutto \"Timore e tremore\" riproduce in fondo la propria vita.\nUn'ulteriore nota passa in rassegna con ironia pungente le persone a lui invise, cominciando proprio dalla giornalista femminista svedese Fredrika Bremer che scrivendo di lui disse \u00abSoltanto il dott. Kierkegaard era malaticcio, irritabile e capace di montare su tutte le furie se il sole non mandava i raggi come voleva lui!...\u00bb. \u00abL'illibata pulzella\u00bb, \u00abla vagabonda pettegola\u00bb osserva il filosofo, che quella critica sulla sua persona, \u00abservir\u00e0 ad unire circoli, che forse non sono poi tanto diversi. Da una parte Martensen, Pauli, Heiberg ecc., dall'altra Goldschmidt, P.L. M\u00f8ller. Ironico commenta: era davvero un mondo gentile! Martensen ne deve dare testimonianza \"davanti a Dio ed alla sua coscienza\"; non ha anch'egli ottenuto le alte dignit\u00e0, non \u00e8 divenuto vescovo, e non ha avuto l'abito di velluto? E non correva la Fredrika da lui ogni giorno per studiare la \"Dogmatica\", della quale essa ha avuto le prime bozze?... (il fatto \u00e8 notorio!). E Goldschmidt dir\u00e0 \"che mondo gentile! io ho avuto, perbacco, 300 abbonati\". Tutti in coro: \"Che mondo gentile!\". Soltanto il dott. Kierkegaard era malaticcio, irritabile e capace di montare su tutte le furie se il sole non mandava i raggi come voleva lui!...\u00bb\nCambiando tema, il filosofo ammette che non ha mai preteso di essere cristiano in modo straordinario, se fosse stato un uomo ordinario senza fantasia e senza passione avrebbe certo dimenticato il Cristianesimo. Ma ha uno spirito e una forza notevoli nonostante si senta bloccato ogni giorno dal peso delle sue catene. D'altronde \u00e8 fornito di grandi doti, educato per bene da bambino nel Cristianesimo e padrone di tutte le caratteristiche richieste per esporre il Cristianesimo stesso non si \u00e8 sentito mai davvero libero come lo \u00e8 un uomo normale. Ripensando alla sua educazione cristiana molto severa, quasi scandalizzante, annota che non \u00e8 mai stato libero di dimenticare il Cristianesimo. \u00c8 grato a Dio per tutta la benignit\u00e0 dimostrata nei suoi confronti e per tutto quello che gli ha concesso e conclude che non potr\u00e0 mai ringraziarlo abbastanza.\nAnche se non ha mai pensato che il matrimonio fosse contro il Cristianesimo e il celibato una perfezione, nonostante consideri che sarebbe stato contento e gioioso di avere una fidanzata, medita ora che il celibato goda, in effetti, di un prestigio particolare nel Cristianesimo. Si sente per\u00f2 \u00abmalinconico fino al limite della pazzia\u00bb per cui \u00e8 certo che solo quello stato di solitudine, che molti hanno invece frainteso per \"orgoglio\", riesca a nascondere quel suo stato esistenziale. Si definisce un sostenitore fervente del matrimonio, gli sarebbe anche piaciuto affrontarne l'esperienza, ma \u00e8 stato costretto a fare una scelta contraria. \"La \u00abcategoria\u00bb per indicare la propria attivit\u00e0 \u00e8 \u00abrendere gli uomini attenti a ci\u00f2 che \u00e8 il Cristianesimo\u00bb, ma con degli espedienti. Vuole imitare Socrate \u00abche si dava per ignorante [...] invece di essere il maestro, esser colui che viene educato\u00bb. Si sente come Giovanni Battista il precursore di Cristo che affermava \u00abIo sono la voce\u00bb (Gv ), fa questo senza peccare di orgoglio, perch\u00e9 ha la capacit\u00e0 di riprendere se stesso, infatti ha sempre un uditorio pi\u00f9 vasto di quello di altri oratori, ha anche quando ha solo se stesso. L'\u00abessere sobri\u00bb della Prima lettera di Pietro (), inteso in senso cristiano, \u00e8 il suo versetto guida. Definito semplice e gigantesco allo stesso tempo quel versetto biblico, lo scombussola. Quanti abbienti ricchi e milionari hanno davvero capito il senso di Marco ? Quanti sarebbero in grado di comprendere che la vedova di quel racconto ha dato pi\u00f9 di loro, anche se avessero contribuito con 900.000 talleri? \u00ab\u00c8 un pensiero che mette i brividi quello dell'infinita immutabilit\u00e0 dello spirito con la quale Iddio fa questa differenza: per Lui l'aspetto etico ed etico-religioso \u00e8 l'unica cosa che abbia corso\u00bb.\nNon riesce a concepire la leggerezza di alcuni filosofi (\u00abe simili\u00bb) che introducono nell'ambito religioso le categorie differenti di genio e talento, Kierkegaard \u00e8 fermamente convinto che \"ogni uomo\" anche \u00abil pi\u00f9 semplice e sofferente possa concepire la cosa pi\u00f9 alta, cio\u00e8 la realt\u00e0 religiosa\u00bb. Cristo e la sua opera terrena ne fu esempio: Cristo non fece nessuna differenza fra uomini colti e \"semplici\", nessuna differenza fra anime elette per la salvezza e altri che non avrebbero potuto capire il suo messaggio. Cristo non inorrid\u00ec di nessuna sofferenza umana e di nessuna ristrettezza. Ma c'\u00e8 una cosa che gli avrebbe fatto senza dubbio orrore, secondo il giudizio molto critico di Kierkegaard: la combriccola degli intellettuali e l'alleanza della cultura. Lui, come Cristo, ha invece simpatia per le persone semplici, infelici, sofferenti, tardi di mente, spera che Dio gli consenta sempre di provare simpatia per questo genere di persone che poi \u00e8 l'uomo comune, anzi che questa simpatia cresca in lui.\nPer la propria attivit\u00e0 di scrittore (come \u00e8 scritto in \"Sulla mia attivit\u00e0 di scrittore\" - \"Om min Forfatter-Virksomhed\", 1851) ritiene compito principale servire la causa del Cristianesimo. Il filosofo ha maturato questa decisione non senza difficolt\u00e0. Nell'esplorazione doveva essere onesto, non doveva \u00abaccomodare\u00bb il Cristianesimo secondo i propri gusti, ma valutare cosa il Cristianesimo \u00e8 davvero in s\u00e9. Se dopo tale indagine avesse capito che il Cristianesimo era impraticabile per lui, lo avrebbe confessato pubblicamente. Nonostante tutto, se le cose fossero andate in quel modo, non avrebbe lasciato \u00abcadere in dimenticanza quell'affare\u00bb, il suo pensiero \u00e8 infatti che il Cristianesimo \u00e8 in divenire, un divenire che si realizza man mano nel tempo, tanto che anche una lunga vita non \u00e8 da considerarsi \u00abtroppo per quel compito\u00bb. Chiarisce queste sue convinzioni con un esempio: il proprio esame in teologia. Fece quell'esame solo \u00abper obbligo di piet\u00e0\u00bb verso il povero padre morto, cui l'aveva promesso. Tuttavia se non avesse dato l'esame non avrebbe smesso di studiare teologia e avrebbe continuato a studiare negli anni per l'esame, come educazione personale. Identico \u00e8 il suo rapporto con il Cristianesimo, dove continua a indagare nonostante ne sia convinto. L'\u00abimpressione esatta del Cristianesimo\u00bb, suggerita dalla Provvidenza, si snoda su tre principali punti:\nSenza di questo, ammette il filosofo, \u00abmi sarebbe francamente mancato il lato del Cristianesimo. Realizzare un atto generoso per amore degli altri, vederlo ricompensato a quel modo, sperimentare di essere tacciato per egoista proprio perch\u00e9 ero disinteressato; vedere tutto questo egoismo in cui in fondo risiede la forza vitale della societ\u00e0; dichiararmi egoista, proprio nel momento in cui ero assolutamente preso dalla simpatia [...] [rappresentandomi come] \"arresto\" che vuol troncare le riflessioni continuate di generazione in generazione e porre le qualit\u00e0 cristiane. Per riuscirvi ho dei buoni appoggi, perch\u00e9 io stesso, fino dalla mia prima et\u00e0, sono un \"arrestato\" stretto da pene indicibili, messo fuori dall'umano generale, ridotto soltanto al rapporto con Dio\u00bb.\nLa propria sofferenza in effetti dipende dal fatto che non \u00e8 uomo, lui \u00e8 troppo spirito. Non trova rifugio in nessun altro essere umano, cui non saprebbe confessare le proprie pene. L'unico suo rifugio \u00e8 Dio che lo tiene in suo potere, e di questo \u00e8 grato alla Provvidenza divina perch\u00e9 ha ricevuto pi\u00f9 di quanto potesse realmente aspettarsi.\nUna volta l'atteggiamento infantile prevaleva in Kierkegaard e credeva che l'amore divino si manifestasse anche nel mandare doni materiali, successo e fortuna. In quel tempo: \u00abl'anima mia era allora audace nel desiderare, nell'osare!\u00bb. Il pensiero era: non dobbiamo essere noi a rimpicciolire l'Onnipotente. E quindi pregava chiedendo di tutto, tranne la liberazione dalla profonda sofferenza che soffriva gi\u00e0 da bambino, convinto che quella provenisse dal suo rapporto con Dio. Quindi chiedeva di tutto, e tutto gli riusciva, per questo ringraziava con gratitudine Dio. Ora la pensa diversamente perch\u00e9 nel tempo ha riflettuto e concluso che tutti coloro che sono stati davvero amati da Dio, i modelli, hanno dovuto soffrire nella vita. La sofferenza quindi fa parte dell'amare Dio ed \u00e8 dottrina del Cristianesimo. Ha smesso di chiedere nelle preghiere doni materiali oltre che successo e fortuna, d'altra parte chiedere direttamente a Dio \"la sofferenza\" era come voler provocare Dio. La sua preghiera segue ora un metodo diverso: \u00c8 \u00abun tranquillo e dolce abbandono a Dio [...]\u00bb. \u00c8 fermamente convinto che amare Dio e godere appieno di questa vita siano inconciliabili. Amare Dio significa invece soffrire. Dio \u00e8 infinito amore ed \u00e8 certo di essere stato aiutato fin nelle pi\u00f9 \u00abminime cose\u00bb, inoltre \u00e8 certo che Dio si serva di lui in questo mondo. In tutti i casi, aspetta una rivelazione divina che sia pi\u00f9 chiara e precisa: deve avvicinarsi troppo a Dio senza essere chiamato?\nCritico verso la Cristianit\u00e0, a questo punto annota con disappunto: la Cristianit\u00e0 non parla di sofferenza; non insegna ad aspirare ai doni straordinari degli apostoli; parla di umilt\u00e0, ma stravolge questa qualit\u00e0 asserendo che il cristiano umile \u00e8 colui che non osa; invece bisognerebbe aspirare a divenire simili ai primi cristiani e agli apostoli, soffrendo, altrimenti \u00e8 una \u00abmanifesta ipocrisia\u00bb.\nUn ascetismo ora superato, perch\u00e9 secondo il filosofo nella prima fase il Cristianesimo lott\u00f2 contro le tendenze grossolane prima di educare le persone verso l'ascesi. Pensa inoltre che il proprio impegno nel Cristianesimo abbia un compito ben preciso, la battaglia in futuro sar\u00e0 proprio far valere \u00abl'eterogeneit\u00e0 del Cristianesimo di tener aperta la possibilit\u00e0 dello scandalo [...]\u00bb. Forse il suo compito nel Cristianesimo sar\u00e0 proprio quello di potenziare l'ascesi come base di formazione cristiana, perch\u00e9 il pensiero astratto a lui contemporaneo tendeva in maniera errata a identificare l'essere cristiano con la cultura e la prudenza. La battaglia, ribadisce, sar\u00e0 combattuta proprio sul fronte di far comprendere a tutti \"l'eterogeneit\u00e0 del Cristianesimo\". Lui stesso si ritiene eterogeneo, anche se non si aspetta pi\u00f9 come una volta che Cristo gli chiedesse l'impossibile (come imitarlo nelle sofferenze fino alla morte): ora ha capito che mentre Cristo ha dato la sua vita per tutti, non obbliga nessuno a dare la propria vita per Lui. Cristo non patteggia, non \u00e8 meschino ma Grazia infinita, per cui dice: \u00abprendila, ringraziami come piace al tuo cuore, ma liberamente e con franchezza\u00bb. Un uomo ordinario non ha con Dio un rapporto mediato come il Discepolo o l'Apostolo, \u00abe deve sotto la responsabilit\u00e0 di Dio, far uso della sua intelligenza: egli ha anche una responsabilit\u00e0, se non ne usa [...]\u00bb. Il filosofo, dal canto suo, ora si sente spiritualmente arricchito, ha anche acquistato la franchezza, ed \u00e8 Dio nel suo infinito amore che l'ha portato a questo punto felice anche se gli anni trascorsi sono stati tremendamente dolorosi - \"13 febbraio 1853\".\nKierkegaard inizia un altro appunto asserendo che, in 1800 anni di storia della Cristianit\u00e0, non ha trovato nessun modello da seguire come esempio di vero Cristianesimo da cui potesse imparare. Mentre uomini straordinari hanno diffuso il Cristianesimo, a lui toccher\u00e0 un compito diverso e ben pi\u00f9 arduo: arrestare la diffusione menzognera e far s\u00ec che la Cristianit\u00e0 si scuota di dosso una massa di persone che sono cristiani solo di nome e non di fatto. Sar\u00e0 un'opera immane, ma non importa, assolver\u00e0 tanto meglio il proprio compito.\nAnche se gracile, esile e debole, malinconico, sofferente di pene inferiori e ferito nell'intimo dell'anima, ritiene di essere stato dotato di intelligenza eccezionale, probabilmente per non essere completamente disarmato, ma poi scoprendo nel tempo che \u00abla legge della religiosit\u00e0 \u00e8 di agire contro l'intelligenza\u00bb. Il dono della sua intelligenza, comunque, non sarebbe servito a scopi propri e sarebbe stata invece un'arma per smascherare \"gli imbrogli\" che si volevano far passare per cristiani. Perci\u00f2 Kierkegaard \u00e8 stato un tormento per il Vescovo defunto di cui egli conosceva la legge della sua intelligenza, bench\u00e9 lui non conoscesse la propria. Contro la mediocrit\u00e0 \u00e8 essere di comprensione non facile. A molti, che lo fraintendono, non \u00e8 neppure noto l'uso che egli fa della sua intelligenza, n\u00e9 i contemporanei riescono a comprendere la sua sofferenza. Per questo: \u00ab[...] La mia vita \u00e8 immensamente tesa: mi sento estraneo, cos\u00ec troppo diverso da ci\u00f2 che occupa gli uomini in generale! [...] Sempre circondato da curiosi, sempre visto come un estraneo, ora oggetto d'invidia, ora di sghignazzamenti, ora di ammirazione, ora di bestiale stupore: si fa di tutto per impedirmi se fosse possibile di essere me stesso\u00bb. Molti lo trattano come un oggetto interessante. Accenna dunque a ci\u00f2 che Fredrika Bremer scrisse su di lui e alle caricature feroci pubblicate dal giornale satirico \"Il Corsaro\". Si sente completamente diverso da tutti gli altri uomini, molti di questi \u00absi servono della lingua in modo falso\u00bb, altri \u00abfanno finta di vivere per un ideale superiore pi\u00f9 alto, ma questo non \u00e8 che pura mistificazione\u00bb.\nIn uno degli ultimi scritti, pochi mesi prima della morte, il filosofo si paragona a \u00abun grosso cane da caccia ben addestrato\u00bb che interpreta lo sguardo del suo padrone e gli ordini impartiti dalle sue espressioni: \u00abcos\u00ec io seguo con la docilit\u00e0 di un cane, l'onnipotente Maest\u00e0 del Cielo e della terra, il Signore, unicamente preoccupato dello sguardi di Colui, al cui particolare servizio di buon'ora sono stato assunto\u00bb. Ragion per cui, sopporta la mediocrit\u00e0 della gente che lo circonda, gonfia di prudenza mondana, che si serve \u00abdella lingua in modo falso\u00bb, che non sa vivere per un ideale superiore e che male interpreta i decisi comandamenti di Dio che come risultato, dovrebbero appiccare il fuoco all'intera umanit\u00e0. La maggior parte degli uomini vive la propria vita lontana dal grande ideale facendo s\u00ec che la vita sia \u00abun inutile spreco\u00bb, \u00abuna genia che a lui non piace\u00bb, di contro, solo coloro che hanno un'attitudine simile agli Angeli sono da Dio tenuti in grande considerazione. Gli Angeli infatti lodano, adorano e ringraziano il loro Creatore. Un uomo che diventa simile ad un Angelo \u00e8 un uomo gradito a Dio, un uomo che \u00abnon crede a se stesso, ma soltanto a Dio\u00bb.\nIl rapporto al padre.\nDa luglio 1938, Kierkegaard nel suo \"Diario\" annota pensieri e considerazioni sul pur severo padre pietista Michael, ringraziando Dio di avergli dato un padre terreno di cui pu\u00f2 avere \u00abtanto bisogno\u00bb e verso cui mostra rispetto e grande considerazione. - \"9 luglio 1938\".\nL'11 agosto il filosofo scrive della morte del padre nella notte di mercoled\u00ec 8-9: \u00abIo considero la sua morte come l'ultimo sacrificio che nel suo amore egli ha fatto per me; poich\u00e9 con la morte non mi ha lasciato, anzi egli \u00e8 \"morto per me\", affinch\u00e9 si possa fare di me, se \u00e8 possibile, ancora qualcosa\u00bb. Di quanto ha ereditato dopo la sua morte, il ricordo e i molti tratti del carattere paterno, che solo ora si stanno delineando pi\u00f9 chiaramente e riesce a comprendere, saranno per lui le cose pi\u00f9 preziose. In questo momento di grande sconforto, sente che l'unica persona con cui pu\u00f2 condividere e parlare del suo dolore, \u00e8 solo il suo caro \u00abamico del cuore\u00bb [fa riferimento al suo amico Emil Boesen]. - \"11 agosto 1938\".\nScrive di un \u00abgran terremoto\u00bb arrivando a pensarsi soggetto di una maledizione divina, per un'imprecisata \"grave colpa\" commessa in passato da suo padre e convinto che non avrebbe avuto per questo una lunga vita sulla terra. Scrive di quel periodo come di un particolare tempo in cui era prevalente un \u00abfardello\u00bb di dubbi, preoccupazioni e inquietudini, mentre era alla ricerca di \u00abuna visione generale del mondo\u00bb. Riesce anche a ipotizzare un sacrificio \"diverso\", in cui si identifica, proponendo Abramo non come l'esecutore di un comando di Dio, bens\u00ec come un carnefice pronto a sacrificare il figlio per malvagia iniziativa personale. Strategia questa che avrebbe permesso a Isacco di maledire, tutto al pi\u00f9 il padre Abramo ma mai Dio.\nLa filosofia: forse sono molti a credere che essa nel suo tempo assolva dovutamente e pi\u00f9 che mai al compito di spiegare \u00abtutti gli enigmi\u00bb, ma Kierkegaard non \u00e8 d'accordo e definisce la filosofia del suo tempo \u00abstravagante\u00bb e \u00abconfusa\u00bb da cui viene la propria battaglia nel combattere \u00abil carattere della filosofia moderna\u00bb che definisce una \u00abfalsit\u00e0 abominevole\u00bb.\nGiovanni Climaco (Johannes Climacus): \u00abAnni fa\u00bb, scrive Kierkegaard, ad \u00abH[afnia]\u00bb, esisteva un giovane senza nessun'ambizione, ma che provava piacere nel condurre \u00abuna vita silenziosa e nascosta\u00bb. Molti confondevano questo suo atteggiamento come innamoramento per qualche ragazza. Giovanni invece non provava interesse per nessuna giovane, anche se innamorato lui in effetti lo era, \u00abera innamorato perdutamente, [...] del pensiero o piuttosto del pensare\u00bb, innamorato del \u00ab\"passaggio dei concetti\", in cui i concetti si concatenano gli uni gli altri\u00bb; in cui l'ascolto non \u00e8 quello della voce di una giovane amata, bens\u00ec \u00abil gorgogliare misterioso delle idee\u00bb; uno sguardo sognante, non per l'immagine di una probabile fidanzata, ma per \u00abil movimento delle idee [che] gli diveniva quasi visibile\u00bb.\nDi fatto, quindi, si sente estraneo al mondo. Non esce quasi mai, e siccome l'ambiente familiare non \u00e8 proprio ricco di distrazioni, si abitua a \u00aboccuparsi di s\u00e9 stesso e dei suoi pensieri\u00bb. La sua infanzia era stata molto rigida, controllata da un padre severo. Quando Giovanni chiedeva di uscire, il padre gli opponeva, quasi sempre, un rifiuto. In compenso, quel padre severo ma fantasioso e con \u00abuna dialettica irresistibile\u00bb, gli proponeva di passeggiare con lui nella stanza, tenendolo per mano e \"viaggiando\" in ogni luogo in cui Giovanni desiderava recarsi. In quei viaggi immaginari il padre si sforzava di essere il pi\u00f9 realistico possibile: salutava i passanti, illustrava la frutta della fruttivendola e raccontava piacevolmente ogni avvenimento insignificante colorandolo di molti particolari e contribuendo a sviluppare la fantasia di Giovanni. In tutto ci\u00f2 Giovanni non venne mai respinto, il padre gli dedicava tutto il tempo possibile e tutto questo con soddisfazione di Giovanni.\nIn quel periodo, mentre il padre di Giovanni contribuiva a sviluppare la sua fantasia, la scuola gli faceva provare altri piaceri come quello della grammatica latina e, in particolar modo, quella greca. In definitiva, \u00abtutta la sua vita non era che pensiero\u00bb.\nGiovanni Climaco \u00aband\u00f2 all'Universit\u00e0 e sostenne i primi esami\u00bb, e ormai ventenne, si accorse che nessun cambiamento era avvenuto in lui che rimaneva ancora estraneo al mondo ma interessato ai discorso degli altri \u00abfilosofanti\u00bb la cui compagnia cercava, anche se in cuor suo non aveva mai desiderato essere filosofo e consacrare la sua vita alla sola speculazione. Il pensiero restava la sua passione, anche se conscio di non aver \u00ababbastanza riflessione per raggiungere una consistenza pi\u00f9 profonda\u00bb, visto che dedicava tempo sia a cose insignificanti sia a cose davvero importanti. In tutto questo, Giovanni cercava in un certo senso di autodisciplinarsi e piegare la propria volont\u00e0, tanto che avendo imparato dal padre che \"volere \u00e8 potere\" ripeteva ad alta voce: \"voglio!\", in tutte quelle cose per cui la \"volont\u00e0\" era importante per conseguire un cambiamento.\nKierkegaard, annota a questo punto un'altra scena autobiografica che titola: \"La disperazione silenziosa. Un racconto\". Anche in questa scena parla di un padre e di un figlio, ambedue arguti e \u00abforniti di grandi doti di spirito\u00bb, ma ambedue \"malinconici\". Il padre si accorge che il figlio cova una \u00abdisperazione silenziosa\u00bb e ne prova piet\u00e0, piet\u00e0 che viene recepita dal figlio con molta commozione. Il padre si ritiene responsabile e colpevole della malinconia del figlio e il figlio, a sua volta, colpevole per quella del padre; ma \u00abun'angoscia imped\u00ec sempre che si confidassero l'uno con l'altro\u00bb.\nIn una sezione intitolata \"Carte sparse 1844\": \u00abIl figlio che scopre involontariamente tutto il retroscena, senza avere il coraggio di andare in fondo. Il padre \u00e8 un uomo stimato, pio e austero; solo una volta, in stato di ebrezza, gli sfuggono alcune parole che fanno sospettare la cosa pi\u00f9 orrenda\u00bb. Questa convinzione, basata solo su quella sporadica asserzione del padre che non os\u00f2 mai approfondire n\u00e9 con il padre n\u00e9 con qualsiasi altra persona, ha dato origine alla propria infelicit\u00e0.\nAlla morte del padre, annota il filosofo, Sibbern pensava che ormai avrebbe desistito dal dare l'esame di teologia. Aveva torto, Kierkegaard dette quell'esame che probabilmente non avrebbe mai dato se il padre fosse stato ancora in vita. Anche Pietro [suo fratello], sbagli\u00f2 previsione quando S\u00f8ren ruppe il fidanzamento con Regina, pensando che \"si sarebbe perso\". Invece fu grazie a quel passo, riconosce qui il filosofo, che \u00e8 diventato quello che \u00e8, \u00abimmergendomi nell'esistenza del puro spirito\u00bb. Se fosse diventato felice in amore probabilmente sarebbe stato un altro uomo, e invece \u00e8 diventato scrittore, ritrovando se stesso grazie all'assistenza e alla benevolenza di Dio. \u00abLa mia vita con Dio \u00e8 stata proprio quella di un figlio col padre\u00bb. Riconosce che, al padre terreno, ora morto, deve tutto perch\u00e9 fu lui a indirizzarlo spiritualmente sin dall'inizio; a raccomandargli, fin dall'infanzia, di amare davvero Ges\u00f9 Cristo. Per questo la morte del padre \u00e8 stata \u00abun colpo cos\u00ec tremendo che non ne ho mai parlato con nessuno\u00bb. Fu grazie al padre che nonostante si sentisse sul punto di scandalizzarsi del Cristianesimo, continu\u00f2 a essere cristiano e a impegnarsi nell'esporre il Cristianesimo come si conviene, nel modo pi\u00f9 veritiero possibile, in contrasto con tutte le chiacchiere che si dicono su di esso. \u00abE tuttavia mio padre era il padre pi\u00f9 amoroso: di lui sentivo e sento un'intima nostalgia, tanto che nessun giorno ho mai trascurato di ricordarlo mattina e sera\u00bb.\nRileva che nonostante lo stato delle sue finanze sia allarmante e la propria salute molto cagionevole, lui confida nell'altro Padre, quello celeste. Ricorda quindi che non ha mai provato la gioia d'essere bambino proprio per l'\u00abinquietudine interiore [che] mi portava ad essere sempre fuori di me stesso\u00bb. Nella propria \u00abmalinconica tristezza\u00bb e \u00abironia esuberante\u00bb, proprio per la severa educazione ricevuta, si sente di essere \u00abstato vecchio quando aveva appena otto anni e di non essere mai stato giovane\u00bb.\nLa parte finale di questa sezione del \"Diario\" si conclude con tre discorsi sulla parabola del figlio prodigo: \"Il Figliuol Prodigo\", \"Il Padre\" e \"Il Fratello\", quindi con una considerazione intitolata: \"Della mia situazione personale\" e una intitolata: \"Timore e tremore. Abramo\".\nPremette che si tratta di un racconto semplice con pochi personaggi principali: un padre, un figlio e un fratello, nessuna donna e nessuna parola d'amore, questa \u00e8 \"la parabola del Figliuol Prodigo\".\n\"Il Figliuol Prodigo\". Stufo di stare a casa e di condurre una vita ripetitiva fatta dalle stesse cose, il figlio vuole evadere, \u00abuna vecchia storia\u00bb, in cui la casa del padre diventa ben presto, per un giovane, troppo stretta. In contrasto con una figlia femmina che sospira dietro una finestra ma che nella casa del padre rimane tranquilla, un giovane deve uscire, andare via. Nonostante si possa contestarne il diritto, il padre non lo fa, non si oppone alla richiesta del figlio di ricevere la sua parte in denaro e quindi andare via. Il figlio va via in un altro paese, all'estero, e scialacqua in breve tempo il denaro datogli dal padre. Se fosse stato vicino al padre probabilmente non avrebbe speso tanto, e nemmeno cos\u00ec velocemente. Il fatto che il padre non gli stia vicino, \u00e8 visto da Kierkegaard come un vantaggio, una salvezza per il figlio irresponsabile e scialacquatore: permettere al figlio di fare esperienza nella scuola della vita. Il racconto continua con le compagnie di quel figlio, cattive fin dall'inizio e fatte di meretrici con cui ha dissipato tutto il denaro ricevuto dal benevolo padre. \u00abPoi egli ritorn\u00f2 in se stesso\u00bb e il viaggio all'estero termin\u00f2. Il filosofo fa notare che tale viaggio non finisce con il ritorno a casa del figlio, ma termina con \u00abil ritorno in se stesso\u00bb'.\n\"Il Padre\". Kierkegaard fa notare che in questa parabola molti focalizzano l'attenzione solo sul figlio, dimenticando il padre che \u00e8 invece una figura estremamente importante nella parabola. Lo definisce un padre \"molto strano\". Nota che questo padre diventa davvero padre nell'avere un figlio prodigo. Altri padri vogliono essere padri di figli senza difetti, virtuosi. Nessun padre preferirebbe essere padre d'un figlio prodigo, tranne il padre della parabola che il filosofo definisce un padre che \u00abvoleva essere proprio il padre del figlio prodigo\u00bb. Strano inoltre, ad avviso di Kierkegaard, \u00e8 il fatto che questo padre preferisca nelle attenzioni pi\u00f9 il figliuol prodigo che l'altro figlio. Il figlio prodigo non \u00e8 cosa rara al mondo, ma raro pu\u00f2 essere un padre che si comporta come questo della parabola, e infatti si sta parlando di ci\u00f2 che tale padre rappresenta, ovvero il Dio nei cieli. Ma conosciamo bene questo padre. Un figlio che vuole abbandonare un padre amorevole \u00e8 un figlio ingrato, ma questo padre non glielo fa pesare, non ci pensa perch\u00e9 \u00e8 troppo concentrato sul figlio prodigo. Inoltre \u00e8 ingiusto che il figlio chieda la propria parte d'eredit\u00e0 mentre il padre \u00e8 ancora in vita, perch\u00e9 cos\u00ec facendo \u00e8 come se lo considerasse gi\u00e0 morto. \u00abQuesto padre pu\u00f2 sopportare tutto e tuttavia continuare ad essere padre\u00bb. Sopporta il progetto del figlio che vuole partire, sopporta la sua partenza, sopporta la perdita del figlio e la sua cattiva condotta, ma rimane sempre \"suo padre\".\n\"Il Fratello\". Si considera per abitudine il fratello come il duro della parabola. Kierkegaard considera sbagliata questa valutazione. \u00abUmanamente parlando ha ragione lui\u00bb. Il suo malcontento, ad avviso del filosofo, \u00e8 ben giustificato. Questo figlio si sente quasi abbandonato perch\u00e9 vede le attenzioni del padre, gioioso, rivolte solo al figlio peccatore. \u00c8 come se questo padre rifiutasse di essere padre di un figlio che si \u00e8 comportato bene, favorendo solo il figlio degenere. Ma attenzione, sottolinea qui il punto principale: \u00abNel figliuol prodigo si ha una vera conversione\u00bb. Quindi Kierkegaard evidenzia un unico difetto nel ragionamento di questo figlio perbene: lui che ha sempre voluto bene al padre e proprio per la gioia e contentezza del padre, doveva essere felice come suo padre e non invece critico. In fondo, tra i due fratelli, \u00abuno disse di s\u00ec e non lo fece; l'altro disse di no e fece la volont\u00e0 del padre\u00bb.\nAnalizzando la sua situazione personale, Kierkegaard ribadisce \u00abla disgrazia\u00bb di aver ricevuto un'educazione cristiana severa, di essere \u00abumanamente infelice\u00bb, ma che proprio sulla base di \u00abquesto dolore potei esplicare poi un'eminente esistenza di scrittore\u00bb, per cui non avrebbe potuto mai ringraziare Dio nel modo dovuto. Ricorda del severo, ma amato padre, un aneddoto della sua infanzia, per cui pensava avesse usato due pesi e due misure: il mancato rimprovero alla sorella Nicolina per aver rotto una terrina di valore e la grossa sgridata a lui per aver rovesciato solo una saliera sulla tavola. Il padre, sempre pronto ad ascoltarlo, rispose alla protesta del piccolo S\u00f8ren in un modo che lo colp\u00ec grandemente, ovvero: \u00abEbbene, vedi, quello era un oggetto cos\u00ec prezioso che non c'era bisogno di sgridare. Tua sorella capiva bene da sola ch'era male. Ma quando si tratta di una cosa insignificante, \u00e8 allora che bisogna sgridare\u00bb. Kierkegaard trova in questa storia, apparentemente insignificante, \u00abla grandezza degli antichi\u00bb: \u00abquesta oggettivit\u00e0 che non sgrida a seconda dell'impressione individuale, ma in modo puramente oggettivo, secondo la sola necessit\u00e0 del rimprovero.\u00bb\nIpotizza una storia biblica diversa del sacrificio di Isacco fatto da Abramo. Abramo che sacrifica suo figlio vibrandogli un colpo di coltello e lo uccide e Dio che gli appare in forma corporea e gli dice: \u00abChe fai, povero vecchio? Non pretendevo da te una cosa simile! Tu eri il mio amico, ed io volevo solo provare la tua fede. Anche all'ultimo momento ti ho gridato: Abramo, Abramo fermati!\u00bb. Abramo che si giustifica asserendo di non aver sentito l'ulteriore comando di rettifica di Dio forse proprio perch\u00e9 stava compiendo un'azione insolita e tremenda ed era molto teso. Non solo, ma un comando di rettifica giunto all'ultimo momento, si giustifica Abramo, poteva prestarsi a fraintendimenti: giungeva davvero da Dio, o dal tentatore che voleva trattenerlo dal portare a termine l'iniziale volont\u00e0 divina? O avrebbe dovuto pensare che era invece il comando ricevuto in precedenza, quello che gli chiedeva di sacrificare Isacco, ad essere quello del tentatore? Il racconto ipotetico continua: Abramo che torna a casa e Dio che gli d\u00e0 un secondo Isacco ma non \u00e8 contento perch\u00e9 rileva che l'Isacco ricevuto non \u00e8 lo stesso dell'Isacco che aveva sacrificato. Tanto che si lamenta con Sara e gli dice: \u00abFu per\u00f2 una cosa strana che sia stato Iddio a volere che io sacrificassi Isacco: questo era certo, eternamente certo. Dio stesso non lo pu\u00f2 negare. E poi quando poi io lo feci per davvero ecco che era uno sbaglio da parte mia: non era pi\u00f9 volont\u00e0 di Dio...\u00bb. Una storia ipotetica per dimostrare che cosa? Il filosofo danese lo spiega. \u00abIl padre della fede Abramo\u00bb lungi da essere il personaggio di quell'ipotetico racconto, dimostr\u00f2 una fede incondizionata, senza riserve proprio perch\u00e9 fu pronto ad ubbidire immediatamente all'ultimo momento, senza chiedersi perch\u00e9 e per come. Era Dio a dare quell'ulteriore comando che stravolgeva il comando ricevuto in origine e quindi doveva ubbidire. Si, Abramo fu \u00abgrande\u00bb, e nessuno pu\u00f2 essere pi\u00f9 grande di lui.\nIl rapporto a Regina.\nIn questa sezione Cornelio Fabro ha scelto alcune pagine del \"Diario\" su Regine Olsen, la fidanzata di Kierkegaard dall'8 settembre 1840 all'11 agosto 1841, date ufficiali della promessa di matrimonio e della rottura da parte di lui. Vi ci sono raccolte espressioni da innamorato, elogi della bellezza e dell'innocenza di lei, considerazioni pi\u00f9 generali sulle donne, sull'infelicit\u00e0 e sulla felicit\u00e0, sulla differenza tra s\u00e9 e la ragazza. Racconta di un incontro casuale in chiesa, dove, salutandolo, le pare spavalda, si sfoga accusandola di vanit\u00e0, analizza il proprio comportamento, giustificandosi per aver agito con umilt\u00e0 nel porre l'esigenza religiosa prima di quella mondana. Fa riferimento a un proprio scritto (poi incluso negli \"Stadi\") non volendo per\u00f2 che la sua storia d'amore \"svapori\" in poesia. Sa di aver fatto quel che \"ben pochi avrebbero fatto al mio posto\", restandole fedele e leale, ma allo stesso tempo nascondendole di soffrire per lei, affinch\u00e9 lei potesse accettare il suo allontanamento senza sentirsi in colpa. L'incontro con lei, d'altra parte, l'ha aiutato a divenire scrittore, dando \"qualcosa da masticare\" alla propria malinconia: \"devo il mio meglio a una ragazza: non l'ho proprio imparato da lei, ma per causa di lei\".\nLa ragazza sposa un altro (il 3 novembre 1847), e Kierkegaard capisce che se lei sapesse quanto lui l'amava ancora, si pentirebbe del matrimonio: \"ci\u00f2 che la sostiene \u00e8 il pensiero che, malgrado le doti che riconosceva in me, nonostante l'ammirazione e l'amore che mi portava, io mi sarei comportato con lei in modo ignobile\". \"\"Aut Aut\" e specialmente il \"Diario del seduttore\" l'ho scritto per \"lei\", per svincolarla da me\". Aggiunge che avrebbe bisogno di essere buono con lei, ma non osa: \"potrei in verit\u00e0 dire che l'amavo, ch'era l'unica creatura che amavo sempre pi\u00f9, che l'amavo anche quando l'abbandonai e che non amer\u00f2 mai pi\u00f9 nessun'altra [...]. Darle una spiegazione, qualora la cosa fosse possibile, pu\u00f2 per essa divenir pericoloso, potrebbe disturbare l'illusione del suo matrimonio\".\nPi\u00f9 volte tenta di ripercorrere le tappe di questo fidanzamento riassumendole, ritiene di essersi sacrificato (\"esistono uomini il cui significato \u00e8 precisamente quello di esser sacrificati per gli altri\"), che lei, a sua volta, era disposta a sacrificarsi per lui (e di conseguenza lui si sarebbe sentito una \"canaglia\"), se si fosse sposato con lei l'avrebbe \"schiantata\", perch\u00e9 \"per lei io ero troppo pesante ed essa per me troppo leggera\" e quindi anche lui avrebbe fatto un capitombolo. Averla amata e aver lasciato che lei sposi un altro l'ha messa in condizione di non essere una \"mendicante\" della propria \"incorporeit\u00e0\". Invece in questo modo (l'unica cosa giusta) lei appartiene alla storia: \"la mia vita esprime ch'essa era l'unica amata: tutta la mia esistenza di scrittore la deve mettere in luce. E se non sar\u00e0 prima, nell'eternit\u00e0 essa certamente mi comprender\u00e0\" - \"7 settembre [1849]\"\nIn altre pagine, che ripercorrono la propria vita e ne tentano un bilancio, il riferimento a Regine \u00e8 d'obbligo: la consapevolezza della sofferenza, dell'orgoglio, della tentazione di cedere, della malinconia, si mescolano a pensieri sulla responsabilit\u00e0 nei confronti di lei. Racconta del rapporto con il padre della ragazza, che ha intercesso per lei (poi mor\u00ec il 26 giugno 1849), della propria decisione di passare per \"canaglia\" pur di \"rimetterla a galla, per renderla libera, e darle la spinta per il matrimonio\", considera il marito una brava persona, avrebbe piacere a parlare ancora con lei, ma non osa perch\u00e9 pensa che lei \"pu\u00f2 sorpassare il limite\", lei non capirebbe la propria gioia di avere un rapporto solo fraterno e di sola amicizia.\nRivela che di ogni propria opera fa stampare due copie speciali, una per s\u00e9 e l'altra per lei, chiudendola in un armadio, e di averle scritto una lettera da consegnarle solo dopo la propria morte, resta sorpreso di come lei dimentichi in fretta (un modo femminile di vivere nell'immediatezza): \"In un certo senso la donna \u00e8 un essere tremendo. C'\u00e8 in lei una forma di abbandono che mi spaventa, perch\u00e9 \u00e8 tanto contraria alla mia natura [...]: un essere dialettico, dotato di fantasia malinconica e con un fardello pesante di religiosit\u00e0\". Si rattrista per il fidanzamento della sorella di Cornelia, sorella di Regine, che con la sua \"femminilit\u00e0 d'eccezione\" aveva detto, mentre tutti lo consideravano una canaglia, che, pur non capendolo, credeva fosse \"un brav'uomo\".\nIl rapporto a Mynster.\nLe pagine riunite in questa sezione riportano le opinioni di Kierkegaard sul vescovo Jacob Peter Mynster, sulle sue prediche, su quanto orgoglio vi pone e su quanta umilt\u00e0 ci vorrebbe piuttosto a fare il predicatore. Si augura di diventare un giorno un predicatore di campagna, lontano dall'\u00abordine stabilito\u00bb cui la Chiesa danese sembra attenersi; si sente incompreso da Mynster, che non capisce i suoi libri e lo riceve malvolentieri o non lo riceve affatto; lo considera troppo \"urbanizzato\" e promotore di una Chiesa di Stato.\n\u00abNon ho mai fatto nulla per cercare la sua approvazione e il suo consenso, ma avrei provato un piacere indescrivibile nel saperlo d'accordo con me\u00bb - scrive il \"5 novembre 1847\".\nKierkegaard sente di essere stato educato dalle prediche di Mynster, che quasi si confonde con la figura del padre, e prova per lui amore e ammirazione. Sa tuttavia che per un vero cristiano \u00e8 impossibile \"diventare\" qualcosa di grande nel mondo e sa, allo stesso tempo, che senza volont\u00e0 e generosit\u00e0 non si pu\u00f2 esercitare il Cristianesimo e si rischia di essere, come Mynster, solo dei vigliacchi. Mynster \u00e8 troppo legato alla propria carriera; ha sostituito all'abnegazione, alla mortificazione e all'ascesi, un'idea di Cristianesimo come cultura, persino come raffinatezza, niente affatto umile. Kierkegaard non vorrebbe indebolirne il lavoro, ma sa d'essere d'altra natura e persino che, in fondo, il vescovo lo capisca, ma che \"questo diventa in modo indiretto una condanna di tutta la sua posizione, come in realt\u00e0 anche lo \u00e8\". \"C'\u00e8 in me una specie di passione per la verit\u00e0 e per l'idea che a lui \u00e8 completamente estranea\", aggiunge.\nI propri libri hanno aumentato l'imbarazzo del vescovo che \u00e8 passato da ritenerli esagerazioni poetiche e umoristiche a considerarli esasperanti e dolorosi e perci\u00f2 da contrastare. Ma Kierkegaard sa di non poter essere perdonato perch\u00e9 dice (ricordando una massima di La Rochefoucauld) che \"si perdona facilmente a chi ci ha fatto un torto, ma non si perdona \u2013 e tanto meno, quanto pi\u00f9 si \u00e8 superbi \u2013 a colui al quale si \u00e8 fatto un torto\". Perci\u00f2 Mynster non pu\u00f2 perdonarlo, nonostante in fondo Kierkegaard consideri la propria dedizione a lui immutata.\nNella rassegna delle pagine sul problema del proprio rapporto con Mynster si arriva nel 1854 a considerazioni successive alla sua morte. Qui Kierkegaard dice di aver ascoltato tutte le sue prediche tranne l'ultima e che questo \u00e8 un segno della Provvidenza. Dato che avrebbe volentieri aspettato che il vescovo morisse prima di dedicarsi alla propria attivit\u00e0 di scrittore, ma non pot\u00e9 farlo per esigenze economiche, ritiene che Mynster si aspettasse di vincere alla lunga distanza, forzandolo a cedere perch\u00e9 proprio da un punto di vista finanziario non poteva tenergli testa. I due, nell'essere antitetici (come riteneva Kierkegaard) o complementari (come gli disse una volta Mysnter) sono entrambi predicatori del Cristianesimo, ma con posizioni diverse, uno senza veli e l'altro all'interno della prudenza mondana, anzi con concezioni diverse del Cristianesimo, poich\u00e9 il primo vuole portare a termine il compito di soddisfare l'eternit\u00e0 e il secondo si accontenta falsamente di soddisfare il proprio tempo, con il quale viene a patti.\nKierkagaard ritiene di non aver attaccato pubblicamente il vescovo, ma di avergli espresso le proprie opinioni in privato, ma poich\u00e9 Mynster non aveva timore che del pubblico, l'ha ignorato e ha continuato a declamare come un eudemonista senza carattere.\nL'ultimo estratto a tema Mynster di questa edizione ridotta del \"Diario\" riporta le parole \"davanti alla tomba\" (come \"di moda\" tra i pastori che vi si recano per dire tutti le stesse cose):\nParte seconda: La crisi del pensiero.\nPremessa.\nFormatosi da giovane \u00abin ambiente hegeliano\u00bb, Kierkegaard si rimprovera questa sua passata compiacenza e ben presto prende le distanze da Hegel e dalla sua filosofia. Critica tutta la filosofia del suo tempo: \u00abil punto di partenza del dubbio radicale, ch'\u00e8 una ribellione contro Dio, l'identit\u00e0 di essere e pensiero, l'identit\u00e0 di esterno e interno come di soggetto ed oggetto... di cui si occupa\u00bb principalmente in \"Postilla conclusiva non scientifica alle briciole di filosofia\". Il suo pensiero \u00e8 riassunto nei seguenti momenti:\n\u00abLa libert\u00e0 come soggettivit\u00e0 costitutiva, e perci\u00f2 come l'autentico cominciamento della vita dello spirito, \u00e8 l'argomento dei due saggi pi\u00f9 originali e profondi di Kierkegaard: \"Il concetto dell'angoscia\" e \"La malattia mortale\" - ma squarci importanti sulla libert\u00e0 si trovano dovunque nelle sue opere. In particolare il \"Diario\" pu\u00f2 servire da verifica e commento di quelle complesse e ardite analisi [...]. Il punto di vista di Kierkegaard \u00e8 che la libert\u00e0 che sceglie il finito perde se stessa e lo stesso finito: solo scegliendo l'infinito, essa ottiene quel punto di Archimede che le permette di sollevare e trascendere il mondo per fondarsi nell'Assoluto\u00bb.\n\u00abIl problema della verit\u00e0, e della ricerca e determinazione della verit\u00e0, fa capo a una decisione esistenziale\u00bb, in antitesi al pensiero di Heidegger e al suo \u00aboblio dell'essere\u00bb, cui oppone \u00abla riserva capitale che se l'essere si fa poi coincidere con la (nella) \"presenza\" (\"Anwesenheit\") di (alla) coscienza, ci si preclude definitivamente ogni passaggio alla fondazione dell'Assoluto. Come, perci\u00f2, l'oblio del fondamento nella sfera dell'essere ha portato al pragmatismo assoluto, cos\u00ec l'oblio del fondamento dell'agire ha portato all'immoralismo moderno: non meno grave quindi dell'oblio dell'essere, e sua diretta conseguenza, \u00e8 stato \"l'oblio della libert\u00e0\" (Freiheitsvergessenheit). Da esso procede lo staticismo ossia quell'impossibilit\u00e0 di \"divenire\" che Kierkegaard rimprovera sia al razionalismo (Spinoza, Lessing...), sia all'idealismo panteistico (Hegel) che al volontarismo assoluto (Schelling, Schopenhauer...).\u00bb.\nKierkegaard vuole \u00absvincolare alla radice la vita dello spirito dalla gabbia di qualsiasi sistema per attuarla come \"libert\u00e0 di scelta radicale\"\u00bb. Rimprovera alla filosofia moderna il pensiero impersonale e astratto e fa notare che lo stesso Kant ne \u00e8 vittima con il suo \"io penso\" della \"Ragion pura\" ma anche col \"tu devi\" ovvero l'autonomia morale della \"Ragion pratica\" che finisce per sancire la mancanza di ogni legge e l'abbandona al puro sperimentare. Profeta di tempi e uomini \u00aba venire\u00bb, Kierkegaard rivendica \u00abla distinzione fra intelletto e volont\u00e0 e la superiorit\u00e0 della libert\u00e0 sulla scienza, la fallacia dei sistemi e la priorit\u00e0 della persona (il Singolo davanti a Dio)\u00bb.\nIl rapporto all'ambiente.\nCornelio Fabro in questa sezione sceglie 34 estratti sul tema del rapporto tra il filosofo e la Danimarca del suo tempo, dai politicanti agli ipocriti, dagli invidiosi ai vigliacchi, incluso certi giornalisti. Il tema principale \u00e8 quello della Folla ignorante, pettegola e provinciale, senza vero timore di Dio. Il filosofo si lamenta degli attacchi subiti, del fatto d'essere trattato da una \u00abspecie d'inglese [...] originale mezzo pazzo\u00bb con il quale tutti hanno il diritto di divertirsi. La propria produzione letteraria \u00e8 considerata una specie di \u00abmania\u00bb, magari da saccheggiare senza citare nelle conferenze cittadine. Dietro tutto ci\u00f2 si nasconde l'altrui convinzione della sua grandezza e della grandezza del suo compito, ma questo non si pu\u00f2 ammettere, preferendo invidiarlo.\nIn un appunto sembra percepire, seppure per ora maltrattato da tutti, quello che sar\u00e0 il suo destino, di assumere su di s\u00e9 e rappresentare tutto il proprio paese. In un altro sa che se non avesse ricevuto l'educazione religiosa sarebbe un poeta, ma non vuole esserlo, perch\u00e9 significherebbe \u00abrapportarsi all'ideale solo con la fantasia [...] cos\u00ec sono anche i pastori\u00bb che \u00absiccome son pastori, sono - in un certo senso ancora pi\u00f9 profondo \u2013 dei poeti, quindi \"imbroglioni\", come gi\u00e0 Socrate aveva bollato i poeti [...]. I pastori, i professori di filosofia, i poeti hanno usurpato il posto dei servitori della verit\u00e0, certamente a proprio vantaggio, non per\u00f2 a vantaggio della verit\u00e0\u00bb.\nRicorda qui le tre volte che ha incontrato Cristiano VIII e la regina che lo hanno trattato con amabilit\u00e0, senza veramente dar segno di capirlo. In una pagina successiva si sente debole e prossimo alla morte, sapendo altres\u00ec che la Danimarca ha bisogno di una vittima e anzi scegliendolo, sapendo tuttavia che \u00abi conti torneranno\u00bb\nUn altro attacco nelle pagine personali \u00e8 contro il giornalismo, che \u00e8 demoralizzante e promuove l'opinione comune trincerandosi dietro la mediet\u00e0 e il \u00abbenessere medio\u00bb Riprendendo la definizione di Schopenhauer, secondo il quale i giornalisti sono \u00abnoleggiatori di opinioni\u00bb, Kierkegaard vede nelle opinioni un mascheramento e una mascherata, prima nel suggerire che bisogna avere opinioni e poi nell'offrirne una, trasformando i lettori di giornali in esseri ridicoli.\nAltri fastidi li prova verso i docenti (\u00abmi fanno ribrezzo\u00bb), contro la presunzione delle \"scienze naturali\", la tracotanza degli esperimenti che vogliono sostituirsi a Dio e sostituire la Rivelazione con la spiegazione, inclusa la teologia scientifica che non \u00e8 mai impegno etico. Il fatto \u00e8 che Dio non \u00e8 vanitoso, \u00abnon vuol far sfoggio di quello che sa\u00bb.\nIl penultimo estratto della sezione parla dello Stato, prendendo distanza da Hegel che lo considerava la \"vera virt\u00f9\" e ritenendolo piuttosto un male che un bene, \u00abun male necessario, in un certo senso vantaggioso e utile\u00bb, ma che non \u00e8 altro che l'\u00abegosimo umano nelle sue grandi dimensioni e proporzioni\u00bb, soggetto continuamente alla sofisticazione e alla scepsi. Invece il cristianesimo non ha bisogno di nobilitarsi attraverso lo Stato (sempre corrotto dalla prudenza calcolata).\nCon un appunto sulla propria \"rinomanza\" si chiude la scelta di Cornelio Fabro, qui dove Kierkegaard sembra scherzare sul fatto che forse non avr\u00e0 la fama di naturalista che merita per aver scoperto una specie di \u00abinsetti parassiti: voglio dire i pastori e i professori. Codesti parassiti, voraci e sfruttatori, che hanno perfino la sfacciataggine (che gli altri parassiti non hanno!) di voler passare per i veri amici e seguaci di coloro delle cui sofferenze essi vivono\u00bb.\nCritica alla filosofia del tempo.\nA ventiquattro anni Kierkegaard annota una critica sull'idealismo tedesco, lo fa con un'illustrazione: \"il corvo che perde il formaggio grazie all'eloquenza della volpe\" per sottolineare come \u00abuna specie di riflessione fa perdere completamente l'oggetto\u00bb, ovvero ci\u00f2 che di fatto \u00e8 la stessa dottrina (hegeliana), la quale \u00abquando tutto \u00e8 andato perduto, non ha trattenuto che se stessa\u00bb - \"24 novembre 1837\".\nUn pensiero metafisico che pretende di pensare nello stesso tempo la realt\u00e0 storica, \u00e8 un pensiero che inganna. Dubbio s\u00ec, ma non un dubbio \"perpetuo\" che non giunga mai a una conclusione e infatti all'hegelismo rimprovera proprio il fatto che non stabilisce \u00abil limite entro il quale ogni fenomeno pu\u00f2 diventare reale\u00bb. La storia \u00e8 un'unit\u00e0 di metafisica e di casualit\u00e0, casualit\u00e0 che permette che ogni avvenimento possa riprodursi in infiniti altri modi, ci\u00f2 che per il punto di vista di Dio \u00e8 la \"Provvidenza\" e per gli uomini \u00e8 invece la \"Storia\". Sotto la storia l'individuo dovrebbe essere libero e felice. L'unit\u00e0 della metafisica e della storia si trova nella coscienza dell'Io che rappresenta \u00abil punto di partenza della personalit\u00e0\u00bb: personalit\u00e0 che prende coscienza della propria \u00abnecessit\u00e0 divina\u00bb con un io, \u00abnon evanescente\u00bb che non abbandoni la \u00absua finitezza\u00bb, ma che permetta alla Divinit\u00e0 di abitare in lui. - \"4 luglio 1840\".\nTutta la filosofia moderna \u00e8 \u00abun'introduzione alle possibilit\u00e0 di filosofare\u00bb. Con Hegel, riconosce Kierkegaard, si \u00e8 giunti a una forma pi\u00f9 profonda di quello che \u00abla filosofia precedente aveva preso immediatamente come cominciamento\u00bb. \u00abMa con tutto il pensiero che, partendo da questa immediatezza (o che ora \u00e8 felice di questo risultato), entr\u00f2 nella contemplazione antropologica autentica, non si pu\u00f2 dire che con esso si sia veramente fatto il cominciamento\u00bb. - \"5 luglio 1840\".\nMentre la filosofia precedente aveva un punto di partenza positivo, per Aristotele la filosofia cominciava con la \"meraviglia\"; per quella dei tempi di Kierkegaard, si comincia invece da un pensiero negativo: il \"dubbio\". Il filosofo critica questa presa di posizione e spiega che, per fortuna, se si riesce ancora ad avere un certo successo nel \"metodo\", \u00e8 perch\u00e9 non si \u00e8 poi andati fino in fondo al \"negativo\", anzi, a suo avviso, il dubbio dei filosofi del suo tempo, altro non \u00e8 che civetteria.\nIn uno dei suoi viaggi a Berlino in Germania, dove si era recato per seguire alcune lezioni sulla filosofia di Schelling, Kierkegaard scrive una lettera a suo fratello Pietro. La lettera, ironica e sarcastica, critica la filosofia di Schelling: \u00abchiacchiera in un modo del tutto insopportabile [...] Tutta la sua teoria sulle potenze rivela la pi\u00f9 grande impotenza\u00bb. Nella lettera Kierkegaard preannuncia il suo ritorno anticipato a Copenaghen visto che non avrebbe potuto sopportare un'ulteriore lezione di Schelling (\u00abA Berlino io non ho pi\u00f9 niente da fare [...]. Se Schelling non avesse chiacchierato, probabilmente non mi sarei rimesso in viaggio\u00bb) e concludendo prima dei saluti al fratello, scrive: \u00abCredo che mi sarei completamento rimbecillito, se avessi continuato ad ascoltare Schelling\u00bb - \"febbraio 1942\".\nCritica il principio di Cartesio definendo il suo \"Ego cogito, ergo sum, sive existo\" uno scontato gioco di parole, dove quell'\"io sono\" altro non significa che \"io penso\". Loda coloro che sono impopolari perch\u00e9 osano spingere \u00abun pensiero fino in fondo\u00bb e ammira l'\u00abignoranza\u00bb di Socrate che non usa espressioni raffinate e il cui pensiero impegnando la \u00abforza dell'esistenza\u00bb, \u00e8 imparagonabile a tutta quanta la filosofia di Hegel.\nIl punto decisivo nella vita \u00e8 la riflessione etica che di fatto rappresenta la misura dell'esistenza umana; misura che non riguarda per\u00f2 la \"quantit\u00e0\", bens\u00ec del \"come\" tale misura venga usata usando il medesimo metro legale.\nLa fertile fantasia di Kierkegaard immagina a questo punto del \"Diario\" un colloquio surreale che avviene nell'oltretomba fra Socrate e Hegel, dove la supponenza di Hegel (\u00abIo, che ho scritto ventun volumi [...] ho trattato il complesso delle scienze e della storia universale\u00bb) contrasta con la pacata ironia del filosofo greco (\u00abPer gli dei dell'Olimpo, tu hai sacrificato un'ecatombe [...] Tu sai che a Polo non ho permesso di parlare di pi\u00f9 di cinque minuti per volta, e tu vorresti discorrere per 21 volumi...?\u00bb).\nRicorda l'anziano prof. Nielsen che agli agi materiali della vita terrena contrappone con fiera rassegnazione un \u00abdevo soltanto pensare a morire\u00bb. Le pagine che seguono in questa sezione del \"Diario\" sono, dopo le critiche rivolte precedentemente a Schelling, Cartesio e quelle costanti rivolte a Hegel, considerazioni o analisi del pensiero di filosofi come Baruch Spinoza, Gotthold Ephraim Lessing, Ludwig Feuerbach, Friedrich Schleiermacher, Immanuel Kant e Arthur Schopenhauer, oltre che a personaggi religiosi e teologi come Jacob Peter Mynster, Hans Lassen Martensen e Julius M\u00fcller. Mentre rimprovera la loro scarsa coerenza tra parola e azione, ammira Cristo, Socrate e Pascal per la coerenza del loro pensiero che ha permesso di condizionare positivamente le loro vite.\nAnalizzando parte dell'opera principale di Spinoza, \"Ethica\", fa rilevare che il filosofo olandese rigetti la concezione teleologica dell'esistenza, quindi critica il retaggio millenario creatosi su temi come \"vita\" ed \"esistenza\": \u00abSi confonde il problema stesso dell'esistenza, con il suo riflesso nella coscienza degli eruditi di tutte le generazioni\u00bb, enuncia quindi il suo punto di vista: \u00abIn ogni problema esistenziale, l'essenziale \u00e8 sempre ci\u00f2 che esso significa \u00abper me\u00bb; dopo di che io resto libero, se ne avr\u00f2 la possibilit\u00e0 di trattarlo da scienziato\u00bb, incominciando appunto da \u00abuna riflessione puramente etica\u00bb. \u00abCi\u00f2 che spinge a cominciare \u00e8 la \"meraviglia\". Ci\u00f2 di cui si comincia \u00e8 la decisione\u00bb. Quindi affronta, polemicamente, un tema dominante nelle sue critiche ai filosofi del tempo: l'incoerenza. Incoerenza che si manifesta nel comportamento nella vita di ogni giorno di costoro, assai diverso da quelle che sono le categorie nella loro speculazione (\u00abessi vivono in categorie diverse da quelle in cui speculano\u00bb e \u00absi consolano con qualcosa di tutt'altro da ci\u00f2 di cui parlano con tanto zelo\u00bb). Ad avviso di Kierkegaard quindi: menzogna e confusione che da Hegel ad altri filosofi, regna \u00abnelle scienze\u00bb. La \"natura\" \u00ab\u00e8 sofistica\u00bb cos\u00ec come la \"scienza\" si basa su un \u00abinvisibile che non si pu\u00f2 percepire ma soltanto credere\u00bb. Invece di rimanere muti dinnanzi a tutta questa \"bellezza\", si pensa che l'\"immenso sapere\" sia la \"spiegazione\", di conseguenza siccome in ogni generazione ci sono ben pochi dialettici, e sempre meno saranno, \u00abla scienza naturale finir\u00e0 di imprigionare tutta l'umanit\u00e0\u00bb.\nKierkegaard ammette che esistono senza dubbio scrittori \u00abpi\u00f9 acuti e pi\u00f9 geniali\u00bb di lui, ma quanti di questi hanno \u00abreduplicato\u00bb (\"reduplicare vuol dire essere ci\u00f2 che si dice\") pi\u00f9 di lui il proprio pensiero? Si pu\u00f2 essere acuti nell'esprimere i propri pensieri nei libri, ma ben altra cosa \u00e8 \u00abraddoppiare dialetticamente il \"pensato\" nell'esistenza\u00bb. \u00abLa reduplicazione di questo pensiero \u00e8 azione nella vita\u00bb. Ogni pensatore che non duplica e che quindi predica nei suoi scritti in un modo, ed agisce poi in un altro, illude!\nLa grande confusione dei suoi tempi \u00e8 dovuta all'abolizione dell'\u00ababisso immenso della differenza qualitativa\u00bb esistente fra Dio e l'uomo, tanto che nella Dogmatica (con la Logica e la Metafisica) dei suoi tempi, Dio \u00e8 schernito pi\u00f9 ancora di quanto lo fosse fra i popoli pagani. Filosofie teocentriche, abolizione di ogni etica e \"spirito di ribellione\", lamenta il filosofo, sono il risultato dello spirito \"pagano\" dei \"tempi moderni\", in contrasto con il proprio pensiero che crede fermamente che \u00abl'uomo \u00e8 nulla davanti a Dio \u00bb, e bisogna andare alla \u00absua scuola\u00bb per imparare compiutamente l'esistenza. \u00abIl mio compito \u00e8 al servizio della verit\u00e0, la sua forma \u00e8 essenzialmente obbedienza!\u00bb. Sa che le persone del suo tempo difficilmente lo comprenderanno: \u00abFinch\u00e9 vivo, non potr\u00f2 essere riconosciuto, perch\u00e9 solo pochissimi potranno comprendermi\u00bb. Un uomo a cui si era interessato era Mynster che convinto di essere nella verit\u00e0 si preoccupava solo di \u00abstare al governo\u00bb ignorando che chi ha la \"verit\u00e0\" deve anche soffrire per essa. - \"20 novembre 1847\".\nCritica Lessing e i \"Frammenti dell'Anonimo Wolfenb\u00fcttel\" con cui il filosofo tedesco vuol provare l'assurdit\u00e0 e l'\"inverosimiglianza\" del miracolo. Ma un miracolo che fosse \"comprensibile\", fa notare Kierkegaard, che razza di miracolo \u00e8? Inoltre: potremmo forse ancora parlare di \"miracolo\" se un avvenimento fosse \"verosimile\"? Il miracolo \u00e8 solo \u00aboggetto di fede\u00bb, conclude. Critica il modo di ragionare di Lessing, comune a molti nel proprio tempo: \u00abun cristianesimo divenuto un compito di pensiero per comodit\u00e0 di tutte le teste svelte e speculanti [...] che non hanno nulla da fare con il cristianesimo in modo essenziale\u00bb. Constata un tempo senza Fede in cui la Cristianit\u00e0 stessa non ha pi\u00f9 \"anima\", con un proselitismo ormai sterile ed estinto.\nQuale \u00e8 la differenza fra un pensatore essenziale e un professore? (Kierkegaard allude al Prof. Martensen e alla sua ultima opera \"Dogmatica Cristiana\"). Il pensatore essenziale spinge la cosa agli estremi e risultando poco comprensibile, ha poco seguito; il professore d'altronde, elimina ogni possibile paradosso ed \u00e8 per questo seguito da una grande folla convinta che in lui risieda verit\u00e0. Il pensatore essenziale percepisce il professore solo in modo comico. Un professore simile \u00e8 come il servitore Leporello che vuole paragonarsi a Don Giovanni con in pi\u00f9 la scaltrezza del bugiardo che \u00abacquista una stima considerevole agli occhi degli arruffoni di mezza cultura\u00bb.\nQual \u00e8 la posizione del Cristianesimo allo stato attuale? Kierkegaard intravede un gruppo di liberi pensatori pronti paradossalmente a difendere il cristianesimo contro gli stessi cristiani; Feuerbach \u00e8 uno di questi. Il filosofo tedesco, spiega Kierkegaard, non attacca (cos\u00ec come viene sottolineato dai detrattori) il cristianesimo, ma quei cristiani che, tradendolo, pretendono di seguirlo volendone avere solo l'aria, senza rispettarne gli obblighi esistenziali: \u00abse voi volete essere autorizzati a vivere nel modo che vivete, dovete anche ammettere di non essere cristiani\u00bb, Feuerbach dice loro e perci\u00f2 rinuncia lui stesso a essere cristiano. Tuttavia, dice Kierkegaard, egli non attacca i cristiani ma dimostra \u00abche la loro vita non corrisponde alla dottrina del Cristianesimo\u00bb. Qui Kierkegaard riflette anche sulla propria opera a firma Johannes Climacus (cio\u00e8 essenzialmente le \"Briciole\" e la \"Postilla\") che ritiene la massima difesa possibile (e insieme l'attacco contrario) del cristianesimo, cio\u00e8 la propria possibilit\u00e0 di non farsi vincere dalla fede.\nPu\u00f2 l'esistenza risolversi solo in \"concetti\"? \u00abIl \"concetto\" di esistenza \u00e8 un'idealit\u00e0\u00bb, e Kierkegaard passa in rassegna proprio alcuni concetti espressi nella filosofia di Kant e Spinoza, facendo rilevare che la tesi leibniziana: \"se Dio \u00e8 possibile, \u00e8 necessario\" \u00ab\u00e8 giustissima. Ad un concetto non si aggiunge nulla in pi\u00f9, sia ch'esso abbia o non abbia l'esistenza: nulla importa al concetto di questo; perch\u00e9 esso ha ben l'esistenza, cio\u00e8 esistenza di concetto, esistenza ideale\u00bb. L'esistenza (\u00abche corrisponde alla realt\u00e0 singolare, al singolo\u00bb) non coincide per\u00f2 con il concetto; \u00abun uomo Singolo non ha certo un'esistenza concettuale\u00bb. Il modo di parlare della filosofia moderna dimostra che \u00abnon crede all'immortalit\u00e0 personale\u00bb, anzi la filosofia in genere non crede, e \u00abcomprende solo l'eternit\u00e0 dei \"concetti\"\u00bb.\nPolemizza intorno al tema principale del proprio dissenso con Hegel (lodando invece la coerenza, l'ignoranza e il timore di Dio di Socrate): il sistema logico di Hegel, fa notare, comincia con il nulla, ovvero con un \u00abconcetto di essere del tutto indeterminato\u00bb che di fatto elimina sia la \"mistica\" sia il \"divino\" (un sistema logico, sfera del puro pensiero, che \u00e8 \"statico\", diverso dal sistema dell'esistenza che invece \u00e8 in movimento e in continuo \"divenire\").\nSchleiermacher \u00e8 in errore quando nella sua \"Dogmatica\" considera la religiosit\u00e0 uno \u00abstato\u00bb; per lui: essa \u00ab\u00e8\u00bb, e quindi espone tutto secondo la categoria dell'essere di Spinoza. A \u00abcome essa divenga\u00bb e come essa si conservi, non \u00e8 proprio interessato. \u00abOgni categoria cristiana\u00bb, per Kierkegaard, invece \u00e8 \u00abcontrassegnata dall'etica in direzione dell'aspirazione\u00bb; il \"tu devi\", \"la possibilit\u00e0 dello scandalo\" e il \"timore e tremore\" sono elementi che non interessano il filosofo tedesco che interpreta la religiosit\u00e0 solo in funzione dell'essere. \u00abSchleiermacher ha fallito sul Cristianesimo\u00bb perch\u00e9 \u00e8 da lui concepito (da un punto di vista estetico-metafisico) solo come uno \u00abstato\u00bb, quando invece il Cristianesimo, proprio come esigenza etica, \u00e8 \u00abessenzialmente concepito come aspirazione\u00bb, poich\u00e9 la realt\u00e0 cristiana consiste proprio nel \u00abdivenire\u00bb, quindi in una trasformazione da uno stato precedente a uno successivo.\nKierkegaard contesta a Hegel la definizione di \"male\" come \u00absoggettivit\u00e0 astratta\u00bb, e di \u00abnecessit\u00e0 superiore\u00bb (l'esistenza del male); gli rimprovera l'idea astratta di far coesistere l'universale con la verit\u00e0 \u00ab(e il Singolo diviene la verit\u00e0, se \u00e8 sussunto in esso)\u00bb. Dio \u00e8 la soggettivit\u00e0 in senso assoluto, quindi Hegel non arriva alla verit\u00e0: \u00abal principio che realmente, in ultima istanza, il Singolo \u00e8 pi\u00f9 alto del generale, cio\u00e8 il Singolo considerato nel suo rapporto a Dio\u00bb. La filosofia di Hegel ha fatto degli uomini un genere animale dotato di ragione secondo una classificazione che considera il \"genere\" superiore al \"singolo\". Citando Gn Kierkegaard fa invece notare che il genere umano ha una caratteristica unica: ogni Singolo uomo, siccome \u00e8 creato a immagine di Dio, \u00e8 ben pi\u00f9 alto del \"genere\".\nL'umanit\u00e0 ha discusso per molto tempo la questione della personalit\u00e0 di Dio, \u00abbasterebbe riuscirla a comprenderla, e si potrebbe forse fare a meno della Trinit\u00e0!\u00bb, ma poi arriva Hegel e gli hegeliani che teorizzano che \u00abDio \u00e8 personale proprio perch\u00e9 \u00e8 trino\u00bb e riducono a una vera commedia la Trinit\u00e0, che altro non \u00e8 che \u00abla vecchia trilogia logica di tesi, antitesi e sintesi\u00bb e anzich\u00e9 far luce sulla personalit\u00e0 di Dio, rende Dio impersonale e incomprensibile. Kierkegaard rileva che Hegel crea confusione sul cristianesimo. Il vero problema di Hegel, che presuntuosamente pensa di poter spiegare ogni cosa, \u00e8 proprio quello di non comprendere che ci sono cose che non si possono comprendere. Per questo \u00abdove Hegel finisce, l\u00ec pressappoco comincia il Cristianesimo\u00bb: ha \u00abliquidato il Cristianesimo\u00bb, andando molto pi\u00f9 in l\u00e0. Il suo giudizio su Hegel \u00e8: \u00abstraordinario professore di filosofia, non un pensatore\u00bb che potesse realmente comprendere il Cristianesimo.\nIn un altro frammento del diario, Kierkegaard critica la filosofia moderna che ha fatto entrare la \u00abrealt\u00e0\u00bb nella Logica per poi dimenticare che \u00abla \"realt\u00e0\" nella Logica non \u00e8 che \"realt\u00e0 pensata\", cio\u00e8 possibilit\u00e0\u00bb. La storia, per esempio \u00e8 realt\u00e0, ma siccome \u00e8 passata esiste solo come \u00abrealt\u00e0 pensata\u00bb. Per i morti non vi \u00e8 nessuna realt\u00e0 esistenziale, se non come passato: \u00abse i morti, in realt\u00e0 abbiano o no realizzato esistenzialmente i compiti che loro furono assegnati nella realt\u00e0, ora la cosa \u00e8 decisa e conclusa\u00bb. Definisce quindi l'irreligiosa scienza \u00abuna sbornia di sogni\u00bb, inferiore all'\u00abesistenzialit\u00e0\u00bb. Al tempo dell'Uomo-Dio la scienza era impossibile perch\u00e9 l'Uomo-Dio era l'esistenzialit\u00e0 stessa. Ma secoli dopo ecco presentarsi, sulla scena mondiale, la scienza con il risultato che \u00ab1800 anni dopo [...] la cosa \u00e8 completamente capovolta, allora la scienza \u00e8 diventata pi\u00f9 alta dell'esistenzialit\u00e0\u00bb, per cui, conclude che mentre la scienza ha raggiunto il suo apice, la religiosit\u00e0 \u00e8 \u00abcompletamente sparita\u00bb. Sbagliato \u00e8 anche, come fa rilevare Johannes Climacus, \u00abtrasformare il Cristianesimo in scienza\u00bb, perch\u00e9 se l'impresa dovesse davvero riuscire, il Cristianesimo stesso sparirebbe.\nCritica il teologo Julius M\u00fcller che \u00abha inventato la teoria di ricondurre il peccato originale a una caduta fuori del tempo, antecedente la vita di tutti gli uomini nel tempo\u00bb che di fatto significa \u00abspostare il Cristianesimo\u00bb, e pensa che il teologo tedesco sarebbe costretto a mettere anche \"la decisione della salvezza\" fuori del tempo per ogni singolo, ma con quale risultato per il Cristianesimo? Il problema \u00e8 quello \u00abdi una decisione eterna - nel tempo, non di una decisione eterna fuori di ogni tempo in un modo atemporale\u00bb.\nTrova pi\u00f9 onesto Kant che non ha mai preteso, che la sua teoria del \"male radicale\", sia \u00abuna comprensione speculativa del problema del Cristianesimo\u00bb. Trova bello e regale il suo pensiero quando dice: \u00abRagionate come volete, basta che obbediate!\u00bb, applicato da Kant, probabilmente, all'ubbidienza a Dio.\nIn un'altra pagina ammette che, influenzato dal pensiero hegeliano del proprio tempo, anche Kierkegaard \u00e8 stato \u00abuno stolto hegeliano\u00bb che non aveva \u00absufficiente maturit\u00e0 per capire veramente le cose grandi\u00bb.\nSu Pascal, Neander fece rilevare che pose \u00abuna scissione fra teoria e prassi dell'uomo e ritenne quest'ultima come la cosa pi\u00f9 alta\u00bb. Cousin ha visto in Pascal \u00abl'avversario di ogni filosofia\u00bb che \u00abdisperando di trovare la verit\u00e0 con la ragione, si getta in braccio alla fede, all'autorit\u00e0 e unisce lo \"scetticismo sconfinato a una piet\u00e0 convulsa\"\u00bb. Neander dimostra che tale critica \u00e8 sbagliata: \u00abPascal non fa altro che urgere la pratica e trova altrettanto ridicolo che la ragione domandi prove al cuore per i primi principi, come se il cuore domandasse alla ragione di aver un sentimento per accettare tutte le proposizioni ch'essa prova\u00bb. Secondo Pascal si devono armonizzare tre comportamenti: dubitando dove si deve dubitare, affermando dove si deve e assoggettandosi dove si deve farlo. L'ultimo passo della ragione \u00e8 riconoscere che ci sono molte cose che sorpassano le sue forze: \u00abse la ragione non arriva a conoscere questo, essa non \u00e8 che debolezza\u00bb. La conoscenza delle cose divine \u00e8, secondo Pascal, in rapporto inverso alle umane, poich\u00e9 l'umano per amarlo si deve prima conoscere, il divino invece bisogna prima amarlo e poi conoscerlo. E Pascal vuol dire che l'uomo per conoscere il divino deve prima essere trasformato e divenire un altro uomo, un \"nuovo uomo\", cosa che, lamenta Kierkegaard, oggi si dimentica di fare. \u00abNon di fa che strillare: conoscenza, conoscenza!\u00bb e non si pone la giusta enfasi invece sulla trasformazione etica, che \u00e8 ritenuta superflua. Per non parlare poi dell'etica religiosa, dove la conoscenza \u00aba pi\u00f9 non posso\u00bb \u00e8 usata solo per soddisfare il proprio orgoglio, la vanit\u00e0 e la curiosit\u00e0: un comportamento che non \u00e8 in linea con ci\u00f2 che Dio richiede, la conoscenza infatti deve essere \u00abobbligante\u00bb. Dio non si lascia conoscere da chi pi\u00f9 sa o da chi pi\u00f9 \"specula\", ma solo da chi conoscendo quello che Dio richiede, trasforma la propria personalit\u00e0, \u00absi trasforma esistenzialmente\u00bb. L'errore di Hegel \u00e8 quello di voler adattare il Cristianesimo alla sua filosofia, snaturandolo.\nPascal d'altronde \u00e8 stato \u00absfruttato nei nostri tempi da pastori e professori\u00bb, che hanno dato un'interpretazione sbagliata dei suoi pensieri. Pascal era un asceta, ma chi ne parla? E chi parla del fatto che egli and\u00f2 controcorrente visto che l'ascetismo nel suo tempo non era di moda? Nei nostri tempi la religiosit\u00e0 \u00e8 ridotta a uno \u00abstato miserando\u00bb, non esistono nemmeno eresie \u00abche presuppone: \"a.\" probit\u00e0 sufficiente per far valere il Cristianesimo per quel che \u00e8; \"b.\" passione per avere un'altra opinione\u00bb. Oggi ci sono solo falsari che giocano con il Cristianesimo, predicando che il Cristianesimo sia \u00abl'insegnamento e la vita correnti; mentre non sono che sentimentalismo annacquato e svirilizzato, raffinato epicureismo\u00bb. Oggi il Cristianesimo \u00e8 basato sulla falsificazione, e nessuna filosofia come quella hegeliana \u00e8 mai stata tanto pericolosa per esso, infatti mentre le filosofie precedenti erano abbastanza oneste da lasciare il Cristianesimo intatto e per quello che era, \u00abHegel fu tanto stupido e sfacciato da sciogliere il problema dei rapporti fra speculazione e Cristianesimo\u00bb, con il risultato di travisare il Cristianesimo.\nArthur Schopenhauer \u00e8 fuori di ogni dubbio uno scrittore importante che nonostante \u00abun completo disaccordo, ha con me molti punti di contatto\u00bb. Ma ci sono due particolari obiezioni nei confronti della sua etica. La sua filosofia si pu\u00f2 riassumere in questo modo: \u00abL'individuo arriva a scandagliare tutta la miseria di questa esistenza\u00bb o attraverso l'intelletto o attraverso le sofferenze, risolvendo quindi di \u00abmortificare il desiderio di vivere\u00bb, da ci\u00f2 l'ascesi, la contemplazione e un quietismo \u00aba traverso la perfetta ascesa\u00bb. Il principio morale secondo Schopenhauer, per\u00f2, \u00e8 che tutto questo l'individuo lo fa per \u00absimpatia\u00bb \u00abperch\u00e9 egli simpatizza con tutta quell'afflizione ch'\u00e8 l'esistenza, quindi simpatizza con l'afflizione di tutti gli altri, la quale consiste nell'esistere\u00bb. Contro questa filosofia Kierkegaard obietta: \u00abche io sarei piuttosto tentato d'invertire la cosa, e notate bene, proprio anche per simpatia. Infatti sia che uno per via dell'intellettualit\u00e0 originaria arrivi all'ascesi penetrando il fondo della miseria del tutto, o meglio la miseria di ci\u00f2 ch'\u00e8 l'esistere; sia ch'egli per via delle sofferenze sia portato a quel punto che a lui appaia come un sollievo, l'arrivare a una rottura totale, a rompere con tutto, con la stessa esistenza, cio\u00e8 con il desiderio di esistere (l'ascesi e la mortificazione); ci\u00f2 che rispetto ai molteplici piccoli tormenti e ai tormenti sempre rinnovati, pu\u00f2 essere di sollievo \u2013 come quando si riesce a sudare, in confronto di quando il calore tormenta senza che si riesca a sudare: \u2013 in ambedue i casi, dico che io capovolgerei la questione. In ambedue i casi non potrebbe proprio la simpatia impedire, trattenerlo dall'andare tant'oltre: la simpatia per queste migliaia e migliaia, i quali non possono seguirlo, queste migliaia e migliaia che vivono nella schietta illusione che la vita \u00e8 gioia? \u2013 e ch'egli perci\u00f2 non farebbe che turbare, rendere infelici, senza che potesse aiutarli a raggiungerlo al punto dov'egli \u00e8 arrivato? E la simpatia non pu\u00f2 anche porre la faccenda in questo modo (anche se io concedo volentieri che qui tanto facilmente si pu\u00f2 nascondere la furfanteria) che non si vuole arrischiare per conto suo la cosa estrema e cos\u00ec si d\u00e0 l'apparenza di simpatia?\u00bb.\nLa seconda obiezione \u00e8 d'importanza capitale. Letta la sua \"Etica\", veniamo a conoscenza che molto onestamente Schopenhauer ammette che egli non \u00e8 asceta e quindi non raggiunge la contemplazione per via dell'ascesi. La sua \u00e8 una contemplazione \u00abche si rapporta \"contemplando\" quell'ascesi\u00bb. Ma \u00e8 sbagliato, osserva Kierkegaard, esporre un'etica che alla fine non coinvolge il maestro e non ha nessuna influenza nella vita di chi tale etica espone. Il filosofo tedesco, ironizza, riduce l'etica a \"genialit\u00e0\", peccato che al genio Schopenhauer \u00abnon \u00e8 piaciuto di fare in modo che diventasse una genialit\u00e0 in direzione dell'ascesi e della mortificazione\u00bb. Inoltre \u00e8 possibile \u00abquel genere di ascesi e mortificazione\u00bb per chi non rispetta il \u00abtu devi\u00bb che dovrebbe essere determinato solo da ragioni etiche e non per genialit\u00e0? Egli in effetti ha abbandonato il Cristianesimo lodando il Brahmanesimo dell'India, ma anche in questo non \u00e8 stato coerente visto che i religiosi del bramanesimo sono \u00abmotivati da un riguardo di eternit\u00e0\u00bb e quindi per motivi religiosi e non certo per genialit\u00e0. Nonostante tutto, Schopenhauer l'ha interessato molto, come anche gli avvenimenti che lo hanno coinvolto in Germania. Egli ha fatto notare che nella filosofia (come nella religione) c'\u00e8 una \u00abclasse di uomini\u00bb che sono di fatto mestieranti della filosofia, filosofanti di professione. Questi \u00abrispettabili signori\u00bb sono i professori a cui anche Schopenhauer appare grossolano. Egli ha comunque colpito nel segno quando asserisce che questi professori \u00absi mantengono solamente con un mezzo\u00bb, ignorano ci\u00f2 che esula il loro mestiere. \"L'affettata ignoranza\" con cui gli hanno risposto i filosofanti in Germania, l'ha riscontrata anche Kierkegaard, pi\u00f9 in piccolo, a Copenaghen. La differenza fra lui e Schopenhauer \u00e8 che mentre il secondo \u00e8 andato troppo ansimando dietro la fama, lui per sua propria iniziativa ha deciso di diventare anche lo zimbello della plebaglia, per difendere un'idea che non era profana, ma protesta religiosa. Schopenhauer invece manca di carattere morale ed \u00e8 poco dotato di ironia e della disinvoltura che dovrebbe contraddistinguere un uomo davvero superiore; cerca solo fama e notoriet\u00e0 che lo pone al centro della scena, ansima per tutto questo; in quanto a carattere etico e religioso lascia a desiderare perch\u00e9 dovrebbe tener ben presente che chi ha principi etici, rifiuta la fama esagerata, ne \u00e8 esempio proprio \u00abil Modello\u00bb, il \u00abSalvatore del mondo\u00bb. Ges\u00f9 rifiut\u00f2 la proclamazione a Re offertagli a gran voce dalla gente (Gv ), anzi vuole essere crocifisso e cosa fa fino alla sua morte? Non si vergogna di proclamare decisamente il messaggio che spinge i suoi contemporanei \u00abin direzione della religiosit\u00e0\u00bb. Kierkegaard riconosce che Schopenhauer \u00ab\u00e8 stato in modo indegno la vittima dell'infamia marcia dei professori\u00bb ma, riguardo a etica e religiosit\u00e0, non \u00e8 da considerarsi una vittima perch\u00e9 avrebbe ben desiderato fama e acclamazioni.\nS. disprezza e ridicolizza il Cristianesimo, lo fa confrontandolo con la sapienza indiana. Nella sapienza indiana c'\u00e8 una sorta di malinconia che afferma che vivere \u00e8 soffrire, ma questo \u00e8 anche quando afferma Johannes Climacus nella proposizione: \u00abessere cristiano \u00e8 soffrire e ci\u00f2 \u00e8 anche la dottrina del Nuovo Testamento\u00bb, nonostante alcuni importanti distinguo.\n\u00abNon ho nulla in contrario che S. inveisca con tanta forza contro questo infame ottimismo, in cui eccelle specialmente il Protestantesimo: io sono molto contento ch'egli mostri che ci\u00f2 non \u00e8 affatto Cristianesimo\u00bb. Protesta invece verso la proposizione di S., cio\u00e8 \u00abesistere \u00e8 soffrire\u00bb perch\u00e9 in tal modo \u00e8 il Cristianesimo a \"sfumare\". Vero: il Cristianesimo predica la sofferenza e che chi \u00e8 cristiano deve soffrire. Ma se gi\u00e0 l'esistere e l'essere uomo \u00e8 sofferenza, che cosa resta da predicare al Cristianesimo su una sofferenza che per S. era gi\u00e0 esistente? Se la sofferenza \u00e8 insita alla stessa esistenza dell'uomo, perch\u00e9 dovrebbe arrivare il Cristianesimo a spiegarci che il cristiano deve soffrire? Kierkegaard definisce questo \u00abun pleonasmo, un'osservazione superflua, una \"galimatias\"; perch\u00e9 se l'essere uomo \u00e8 soffrire, \u00e8 ridicolo che venga una dottrina che voglia precisare che essere cristiano \u00e8 soffrire\u00bb. No, il Cristianesimo non afferma che \u00abesistere \u00e8 soffrire\u00bb, anzi collocandosi sopra \u00abl'ottimismo giudaico - ha per proscenio la brama di vivere la pi\u00f9 potenziata con cui mai ci si sia aggrappati alla vita - per poi presentare il Cristianesimo come rinuncia, e per mostrare che come cristiano \u00e8 soffrire, incluso anche il fatto di dover soffrire per la dottrina\u00bb.\nMa anche come S. interpreta l'ascesi, \u00e8 un punto che Kierkegaard contesta al filosofo tedesco. \u00abL'ascesi cristiana riposa sull'idea che esistere non sia senz'altro soffrire; soltanto allora l'ascesi ha un senso. Ma se esistere \u00e8 soffrire, l'ascesi diventa facilmente un eudemonismo, ci\u00f2 che lo stesso S. urge contro gli stoici\u00bb, o analizzando un'altra situazione, il Cristianesimo non insegna che la ricchezza, in un certo senso, possa essere un bene, e infatti invita a \"dare tutto ai poveri\". Ma se la ricchezza fosse un male \u00abmostra ora tu la tua ascesi dando via la tua ricchezza... noi avremmo qui una contraddizione evidente\u00bb, non sarebbe ascesi dare via le proprie ricchezze, ovvero qualcosa di dannoso, di male. \u00abIn molti campi\u00bb, osserva Kierkegaard, \u00abper tutto quello che comporta la dialettica, c'\u00e8 un tale zelo, quel certo zelo di voler tanto inculcare la cosa seguente, che nel suo zelo toglie la prima e con ci\u00f2 rende l'altra forse impossibile\u00bb.\n\"Fanfarone\" \u00e8 un termine usato nella lingua tedesca e di cui Schopenhauer fa gran uso attaccando la filosofia hegeliana e quella \u00abprofessorale\u00bb. Noi danesi non abbiamo un termine simile, forse perch\u00e9 non \u00e8 caratteristica danese ci\u00f2 che quel termine vuole indicare. I danesi hanno come termine un \"difetto\" corrispondente a quello del termine tedesco, ovvero: \u00abmangiavento\u00bb, che applicato all'uomo significa: \u00abi tedeschi fanno il vento e i danesi se lo mangiano\u00bb a indicare proprio \u00abil rapporto in cui si trovano da lungo tempo danesi e tedeschi\u00bb. Kierkegaard \u00e8 divertito e constata con ironia che in Germania \u00abcome risultato della filosofia hegeliana che Hegel era (probabilmente \"con necessit\u00e0\"!) un \"fanfarone\", un prodotto uscito (con necessit\u00e0!) da 6000 anni di storia universale\u00bb, e in tutti i casi dal periodo che S. definisce come \u00abl'epoca della filosofia delle bugie\u00bb. Ma mentre in Germania, S. ha avuto i suoi problemi con i \"fanfaroni\", io, qui, \u00abho avuto da fare con dei \"mangiavento\"\u00bb.\nMartirio e \u00abcose pi\u00f9 sublimi di questo genere\u00bb sono superate da una societ\u00e0 materialistica che basa le proprie azioni su una \u00abmiserabile cupidigia\u00bb che riguarda quello di far fortuna in questo mondo, tanto che gli uomini si dividono in due classi: chi riesce a far fortuna e chi non ci riesce. In questi giorni mi son ricordato di Lessing e dei suoi \"Frammenti\". Secondo Lessing ci sono passi del Vangelo da cui traspare che Ges\u00f9 anelava al successo temporale, desiderava essere re... ma non ci riusc\u00ec. Lessing \u00e8 fuori strada, la sua filosofia d'altronde, rispecchia lo spirito dominante dei nostri tempi: la mancanza di \u00abpassione per l'ideale\u00bb, che si traduce appunto nelle sue meschine interpretazioni. \u00abNon c'\u00e8 ai nostri tempi un uomo solo a cui potrebbe venire in mente di credere che qualcuno possa acquistare, cercare qualcosa per es.: la celebrit\u00e0 - con un fine pessimistico, cio\u00e8 per sbarazzarsi di tutta questa spazzatura e ferire pi\u00f9 profondamente in modo polemico. No, a tali cose nessuno ci crede - e poi si vuole capire di occuparsi di Cristo! Lo \"spirito\" \u00e8 completamente sparito dall'umanit\u00e0\u00bb. Il Cristianesimo \u00e8 ridotto alla \u00abmediocrit\u00e0 pi\u00f9 misera e insulsa\u00bb, adattando Cristo a \u00absomiglianza di ci\u00f2 che noi chiamiamo Cristianesimo\u00bb. Per non parlare poi degli ipocriti che pretendono di prendere a modello Ges\u00f9 Cristo, spiegando la vita in altro modo ovvero facendo corrispondere a sofferenza il loro genere di celebrit\u00e0.\nSchopenhauer \u00e8 comunque un importante scrittore che ha inferto, con mia gioia e gratitudine, una profonda ferita alla filosofia professorale. \"A rigore\", comunque S. lascia invece molto a desiderare visto che non \u00e8 quello che pensa di essere, non essendo \u00abn\u00e9 pessimista sul serio, n\u00e9 completamente scevro dall'essere anch'egli un sofista\u00bb.\nUn attacco larvato e sottomano viene portato, in questi tempi, contro il Cristianesimo. Chi attacca in questo modo subdolo \u00e8 proprio Lessing. Nel libro del Prof. Schwarz, \"Lessing als Theolog\" viene messo in risalto che Lessing era contro tutto ci\u00f2 che fosse \u00abfanatico\u00bb, ma non nemico del Cristianesimo. Ecco qui un esempio di sotterfugio. Mettendosi contro il concetto di fanatismo, cosa che agli uomini sembra magnifico, si rende davvero giustizia al cristianesimo? Vediamo! Che cosa viene espresso dall'essenza di fanatismo? Non \u00e8 forse l'\"intransigenza\"? Un esempio di intransigenza potrebbe essere affermare cristianamente che \u00abper la beatitudine, c'\u00e8 una condizione ben determinata, una condizione unica, esclusiva, che fuori di questa condizione non c'\u00e8 salvezza. Inoltre noi veniamo a sapere che il fanatismo si riconosce dal suo zelo di voler salvare gli altri e dal condannare gli altri\u00bb. Ma se cos\u00ec fosse, osserva Kierkegaard, \u00abCristo \u00e8 veramente il pi\u00f9 grande fanatico di tutti i tempi\u00bb. Sarebbe pi\u00f9 chiaro allora attaccare direttamente il Cristianesimo, asserendo: \u00abil Cristianesimo \u00e8 fanatismo e Cristo \u00e8 un fanatico\u00bb. Lessing ha fatto molto danno, da una parte ha mantenuto un rispetto formale per il Cristianesimo, dall'altro lo ha spogliato di tutte le caratteristiche pi\u00f9 importanti, \u00abbollate di aberrazioni e depravazione\u00bb. Gli stessi sostenitori di Lessing, non hanno saputo valutare il suo attacco sottobanco, anzi lo riverivano con salamelecchi proprio perch\u00e9 si definiva come una persona che rispettava il Cristianesimo non portando a esso un attacco frontale riconoscibile. Eh s\u00ec, ironizza Kierkegaard, i difensori del Cristianesimo dimostrano che Lessing ha ragione: \u00abil Cristianesimo non \u00e8 fanatismo\u00bb e se vediamo bene la cosa, si arriver\u00e0 al risultato che \u00abil Cristianesimo non \u00e8 pi\u00f9 Cristianesimo\u00bb. Quei difensori, se avessero imitato il carattere di Tertulliano, avrebbero dato a Lessing ben altra risposta: \u00abno, grazie tante! il Cristianesimo \u00e8 fanatismo\u00bb. Ma questo non accade nei nostri tempi, \u00abquando l'attaccante ha la cortesia di esprimere rispetto per il Cristianesimo, si deve respingerlo e forzarlo all'attacco\u00bb. La Cristianit\u00e0 di oggi, non si porrebbe lontanamente il problema, protesa com'\u00e8 \u00abcon tutta la caterva degli interessati pecuniariamente al Cristianesimo, ringrazia Dio che non sia attaccato\u00bb.\nIl \u00absingolo\u00bb e la folla.\nIn questa sezione del diario, Cornelio Fabro sceglie dei passi dove Kierkegaard riflette sulla Provvidenza e sulla Redenzione, come due possibilit\u00e0 di ogni persona di entrare in rapporto con Dio. Bench\u00e9 siano entrambe \u00abcategorie della disperazione\u00bb esse sono anche, attraverso la Fede, ci\u00f2 che allontana dalla disperazione stessa, poich\u00e9, coltivando la propria interiorit\u00e0, determinano un rapporto con Dio che va al di l\u00e0 della pena e dell'angoscia. Per questo servono \u00abriflessioni silenziose e lunghe, intimit\u00e0 con se stessi e solitudine\u00bb. \u00c8 questa la sfera della religiosit\u00e0, non fatta di urla ma di un parlare a mezza voce con se stessi, come nella tradizione del \"convento\", e quindi fuori dalle pressioni della folla.\nPer secoli l'uomo ha combattuto contro re, papi e funzionari considerando la folla come la cosa sacra, ma questo \u00e8 ormai un luogo comune non pi\u00f9 valido. Bisogna tornare a quando non si pensava che il tiranno fosse un uomo singolo, a quell'antichit\u00e0 in cui era la folla \u00abil pericolo n. 1\u00bb. Perch\u00e9 la folla \u00e8 la somma dei singoli, cos\u00ec che ogni singolo vi porta una parte, senza poter pensare a quanto grande sar\u00e0 la somma finale (in un passo precedente, polemico con il \u00abparolaio\u00bb Hegel, Kierkegaard ricordava che nella \"Repubblica\" di Platone, lo Stato non \u00e8 superiore al Singolo). Solo Socrate fu, allora, un vero riformatore.\n\u00c8 sul Singolo che si fonda la causa del Cristianesimo. Anche se il rapporto del Singolo con Dio viene visto come egoismo, in fin dei conti non si tratta che di timore di Dio, senza \u00abidolatrare il giudizio del mondo e dei contemporanei\u00bb, riservandosi di avere il proprio giudizio e la propria responsabilit\u00e0 davanti all'eternit\u00e0, a ci\u00f2 che non dubita, cio\u00e8 a Dio. Questo \u00e8 il danno di Hegel, questo abolire il rapporto di coscienza mettendo lo \u00abspirito oggettivo\u00bb a capo del giudizio.\nVi sono poi gli appunti per un testo che diventer\u00e0 famoso oltre che utile per capire il pensiero di Kierkegaard. Qui individua il Singolo come la \u00abcategoria attraverso la quale devono passare \u2013 dal punto di vista religioso \u2013 il tempo, la storia, l'umanit\u00e0\u00bb. \u00c8 anche ci\u00f2 per cui vuole essere ricordato, tanto da individuare come epitaffio sulla propria tomba le parole: \"Quel Singolo\". Si impegna, per ogni uomo che possa attirare sotto tale categoria, di farlo diventare cristiano, anzi garantisce che lo sar\u00e0, perch\u00e9 in fondo si tratta di essere soli al cospetto di Dio, dove non resta che ubbidire. \u00c8 anche pericoloso, perch\u00e9 pu\u00f2 portare, da parte di quel \u00abgregge di storditi\u00bb che segue l'\"umanit\u00e0\", la \"folla\", il \"pubblico\", al sacrificio, costandogli la vita. Non \u00e8 una categoria da missionari, ma serve a predicare il Cristianesimo al suo interno, per \u00abinteriorizzare l'essere\u00bb.\nLa \"folla\" \u00e8 vista come istanza, verit\u00e0, potere e onore, e davanti a lei tutto si piega. \u00c8 lei il nuovo tiranno. \u00abNessun despota orientale \u00e8 stato servito cos\u00ec servilmente e lusingato da simili rettili di cortigiani, come lo \u00e8 la \"folla\" dai giornalisti, da tutti gli \"uomini del momento\"\u00bb Storicamente il popolo \u00e8 stata usato da re, imperatori, nobilt\u00e0, clero e borghesia per combattersi a vicenda, ora tocca al Singolo combattere il popolo, giacch\u00e9 il processo di educazione del genere umano \u00e8 un processo di individualizzazione, bisogna \u00abspezzare quell'enorme astratto [...] Ognuno che sia in grado di pensare, pu\u00f2 intenderlo. Ma i pi\u00f9 non riescono a pensare: per ritenere un'idea devono riunirsi in cricche dove si confermano a vicenda e asseriscono che quel che pensano \u00e8 giusto, altrimenti non oserebbero pensarlo [...] il singolo \u00e8 impossibile pensarlo \"en masse\", per la ragione che lo si pensa appunto per disperdere la massa\u00bb. La folla \u00e8 la falsit\u00e0. Perci\u00f2 Cristo fu crocifisso, perch\u00e9 si rapportava a tutti, uno per uno, non faceva partiti, ballotazioni, trame di alleanze, ma era la verit\u00e0. \u00abGuadagnare la folla non \u00e8 difficile, basta avere falsit\u00e0, vaniloqui, e conoscere un poco le umane passioni. Ma nessun testimonio della verit\u00e0 deve mettersi con la Folla; egli deve cercar di mettersi possibilmente con tutti, ma sempre come Singoli\u00bb, anche a costo del martirio.\nUn tiranno \u00e8 un uomo, e ha un'idea, per quanto assurda, che possiamo seguire o deprecare, ma in un \"governo di popolo\" chi comanda? Come si fa a decidere se seguirne le idee, se esse fluttuano e si piegano sempre alla maggioranza? Inoltre un tiranno, come uomo singolo, sta talmente in alto e distante che si pu\u00f2 riuscire a vivere senza di lui, di solito non sa nemmeno se esisto, non si cura di me. Ma in un governo di popolo chi comanda \u00e8 l'uguale. E questo si impiccia se vado a passeggiare, come porto la barba, insomma se sono come gli altri. Noi siamo tutti uguali davanti a Dio, non davanti al Numero (quel male indicato nell\"Apocalisse\"), quell'inferno per sopportare il quale diventa difficile allontanarsi nella solitudine, perch\u00e9 ti segue, adattando l'eternit\u00e0 nella temporalit\u00e0, rassicurando, e facilitando la diffusione. \u00c8 che la \"comunit\u00e0\" si trova nel \"medio dell'essere\", mentre il singolo si trova nel \"medio del divenire\" e sa che il tempo della vita \u00e8 una prova da superare.\nKierkegaard a un certo punto ripensa velocemente alle proprie opere pseudonime come scritti eccezionali, cio\u00e8 non ordinari, singolari rispetto al pubblico dei lettori, anche per i temi trattati. come quello del celibato da parte dell'Assessore in \"Enten-Eller\", e poi \"Timore e tremore\", \"La ripresa\" e \"L'esperimento psicologico\", tutti commenti alla categoria del Singolo.\nDio si rivolge direttamente a un uomo solo, non ha a che fare con la contemporaneit\u00e0, non \u00e8 un'astrazione come le istanze che si comunicano a nome della verit\u00e0, infatti \u00abi giornali si chiamano redazione, e i professori speculazione, il pastore \u00e8 meditazione. Nessuno ha il coraggio di dire \"io\"\u00bb, di esprimere la personalit\u00e0. Il proprio compito \u00e8 perci\u00f2 creare personalit\u00e0 di autori e lanciarli nel mondo per abituare un po' gli uomini a parlare in prima persona, a prendersene le responsabilit\u00e0.\nSe si perde la categoria del Singolo, il Cristianesimo \u00e8 abolito, \u00abl'Uomo-Dio \u00e8 ridotto a fantasma, invece di essere veramente il Modello\u00bb. Se per un giovane l'ideale \u00e8 l'ideale, gli adulti se ne sono allontanati, trasformando l'ideale in una cosa astratta. La ragione ha tolto agli uomini l'ideale, il vero essere cristiani. L'essere cristiano \u00e8 diventato \"aspirare\" a esserlo. E anche i maestri, che prima si offrivano come modelli e avevano discepoli, oggi si devono confrontare con \u00abcombriccole e partiti\u00bb, disarmandosi, isolandosi, non volendo pi\u00f9 avere discepoli.\nAttaccare un singolo in nome della folla \u00e8 \u00abmondanit\u00e0 vigliacca\u00bb, come presentarsi a un duello, contro un uomo da solo, portandosi un intero reggimento. C'\u00e8 differenza tra \"pubblico\" e \"comunit\u00e0\", perch\u00e9 nel primo il singolo \u00e8 nulla, quel che conta \u00e8 il numero (senza pubblico il singolo \u00e8 nulla, ma anche al suo interno egli non \u00e8 nulla), mentre nella comunit\u00e0 il singolo \"\u00e8\", come un \"prius\" per formare la comunit\u00e0, un elemento essenziale, riconoscibile. Ed egli rappresenta la comunit\u00e0, \"unum noris omnes\", ne garantisce l'esistenza, mentre il pubblico \u00e8 una chimera, un'unit\u00e0 che diventa tale solo nella somma, come il coro di una tragedia che schiaccia l'eroe, come il destino che perseguita per invidia l'eminenza. Ma il Singolo non \u00e8 un tiranno, \u00e8 nel \u00abdominio dello spirito\u00bb, la sua intenzione \u00e8 solo quella di liberare religiosamente i Singoli, cosa che il pubblico (non avendo responsabilit\u00e0) non pu\u00f2 capire.\nKierkegaard, sfogandosi con le sue carte, dice che non sar\u00e0 compreso. Dice che tutti i pensatori pi\u00f9 profondi e noti concordano nel far consistere il male nella \"soggettivit\u00e0 isolata\", mentre la salvezza sarebbe nell'oggettivit\u00e0. Che confusione! Il concetto di oggettivit\u00e0, spacciato come guarigione, \u00e8 un'esca per la malattia dell'irreligiosit\u00e0. Bisogna arrivare fino in fondo, fino al Singolo davanti a Dio. Come Socrate: a quel tempo tutti i sofisti dicevano che l'errore era l'ignoranza, poi viene lui e ribalta la questione: \u00e8 proprio l'ignoranza la guarigione (sapere di non sapere \u00e8 gesto da medico). \u00ab\u00c8 verissimo che la soggettivit\u00e0 isolata [...] \u00e8 anche il male, ma la guarigione con la \"oggettivit\u00e0\" non \u00e8 migliore di un capello. Essa deve essere salvata con la [stessa] soggettivit\u00e0, cio\u00e8 con Dio, che \u00e8 la soggettivit\u00e0 che costringe infinitamente\u00bb.\nPoich\u00e9 l'uomo \u00e8 sintesi di anima e corpo, egli \u00e8 entrato nel genere e partecipa alla colpa nel peccato originale, ma sente nostalgia di essere in Dio. Nella vita pagana essere fuori del genere \u00e8 considerato una disgrazia. \u00abQuesto si riscontra anche nella vita giovanile, quando l'uomo non \u00e8 ancora diventato spirito \u2013 e i pi\u00f9 del resto non lo diventano mai \u2013 eppure \u00e8 questa la misura secondo la quale l'eternit\u00e0 li giudicher\u00e0\u00bb. Gli uomini di spirito superiore e Dio stesso, spirito infinito, non vedono che i singoli (\u00abtutti questi milioni d'uomini che vissero e vivono non formano una folla\u00bb). Se Dio interviene lo fa per mezzo del Singolo (per questo forse nessuno vuol esserlo), e per questo il problema pi\u00f9 grande \u00e8 parlare da singolo a singolo, cosa che tradisce il processo di diventarlo. Esserlo \u00e8 un'aspirazione e non se ne pu\u00f2 parlare che poeticamente, in qualche modo spacciandosi. \u00abUna cosa \u00e8 introdurre una nuova dottrina nel mondo e un'altra interiorizzarla\u00bb: non si tratta di avere discepoli o fondare partiti, ma di lavorare, di essere sacrificato come Singolo. Il compito di interiorizzare il Cristianesimo \u00e8 in verit\u00e0 l'unico necessario alla cristianit\u00e0, perch\u00e9 la dottrina in s\u00e9 \u00e8 nota gi\u00e0 a tutti. Esso \u00e8 l'Assoluto, e perci\u00f2 \u00e8 diventato la religione di milioni di persone, ma cos\u00ec si \u00e8 alterato: ora si tratta di interiorizzarlo (ovvero di sacrificarsi). Non si tratta di fondare partiti, di creare consensi, dove l'Assoluto diventa chiacchiera (la stessa che si voleva correggere) e si ottiene forza terrestre solo attraverso il \"numero\", la mondanit\u00e0. \u00abAppena si fa un partito, eccoci subito daccapo con la filastrocca\u00bb. Mentre il Singolo fa ci\u00f2 che ogni uomo potrebbe fare, cio\u00e8 lo straordinario, ci\u00f2 che non \u00e8 di seconda mano. \u00abMa se mi attiro dei seguaci e do ansa allo scimmiottamento, siamo sempre allo stesso punto! [...] Quanto \u00e8 difficile perseverare nella solitudine!\u00bb\nAnche Lutero (\u00abquesto magnifico eroe\u00bb) ha prodotto confusione, perch\u00e9 invece di interiorizzare ha fondato partiti, invece di diventare martire ha fondato il luteranesimo. Nei tempi antichi il martirio era un fatto di sangue, ora si pu\u00f2 pensare che il martirio sia il ridicolo (quello di essere s\u00e9 stessi, invece che un'\"associazione\").\nContro il pericolo che la \"comunit\u00e0\" sia presa per \"pubblico\", che diventi \"folla\", bisogna ricordare che non \u00e8 il rapporto del Singolo alla comunit\u00e0 che determina il suo rapporto con Dio, ma \u00e8 il suo rapporto con Dio che determina il suo rapporto con la comunit\u00e0, il fatto di restare immutato sopportando che \u00abil numero si scagli su di lui (come quando i monelli lanciano le immondezze contro qualcuno)\u00bb.\nLa legge dell'esistenza, che poi \u00e8 Grazia, prevede di mettersi in rapporto come Singolo con Dio, prima che con chiunque altro, e perci\u00f2 ci vuole coraggio, senza far s\u00ec che la parte animale dell'uomo prenda il sopravvento. \u00c8 pi\u00f9 prudente ma \u00e8 sbagliato \u00abessere come gli altri\u00bb e ci\u00f2 porta a sprecare l'esistenza. Se per i sensi essere come gli altri sembra dare forza, idealmente questa \u00abmassa di scimmie\u00bb non conta nulla e Dio la ignorer\u00e0. Anche gli insegnanti quindi sono esistenze sprecate e ingannano. Kierkegaard annota tutto questo con malinconia, perch\u00e9 amava gli altri, ma la loro bestialit\u00e0 lo ha ferito. E, d'altra parte, questo l'ha spinto a mettersi sempre pi\u00f9 in rapporto con Dio, uscendo dal \"genere\" inteso come forzatura e scorciatoia e allontanandosi dalla \"folla\", diventando \"spirito\", cio\u00e8 \"io\". Perch\u00e9 Dio vuole essere amato e ama singolarmente. L'isolamento \u00e8 la condizione inevitabile per la salvezza e per cogliere l'amore di Dio. La disgrazia \u00e8 presentarsi a Dio sbandierando il \"numero\". \u00abSe (per parlare quasi scherzando di quel che mi costa tante sofferenze, anche se non le rimpiango), se Dio nei cieli aprisse la Sua finestra e dicesse: ho bisogno di un uomo, l'umanit\u00e0 risponderebbe: dar\u00f2 immediatamente le necessarie disposizioni, metter\u00f2 insieme un paio di centinaia di migliaia di uomini e donne e allora Tu potrai avere quanti uomini vuoi. Ma Dio desiderava un uomo solo. E l'uomo non riesce a metterselo in testa che un uomo solo \u00e8 di pi\u00f9 che un milione e che qui con l'aver milioni si ha di meno [...] Perch\u00e9 un uomo isolato \u00e8, rispetto all'idea, pi\u00f9 che un uomo con famiglia. Ma \u00e8 radicato in noi, anzi nella stessa lingua che parliamo, questo predominio della categoria del genere\u00bb.\nChe il Cristianesimo comincia dal Singolo lo si capisce se si ha \u00abcoscienza del peccato\u00bb, che \u00e8 isolamento assoluto. \u00abIl mio peccato non riguarda alcun altro uomo all'infuori di me, riguarda la mia personalit\u00e0 nel suo fondo pi\u00f9 intimo\u00bb. La corruzione fondamentale consiste nell'aver abolito la personalit\u00e0. Perci\u00f2 i politicanti parlano \"in nome del pubblico\", e anche la Chiesa non \u00e8 pi\u00f9 quella del Nuovo Testamento.- \"30 agosto 1855\".\nL'io e la libert\u00e0.\nQuesta sezione dell'antologia dal \"Diario\" comincia con la minuta di una lettera del 1835 al paleontologo Peter Wilhelm Lund (fratello della cognata di Kierkegaard), la cui descrizione del Brasile e della sua natura aveva entusiasmato il filosofo. Ricordando il \"Faust\" di Goethe e il dubbio che lo coinvolge, parla delle scelte che si fanno nella vita per agire secondo la propria individualit\u00e0 e imboccare la via giusta, quindi sentendo di essersi interessato a troppe cose senza essere arrivato a nessuna decisione, prova a descrivere il punto in cui si trova: rispetto alle \"scienze naturali\" dichiara di ammirare gli uomini che se ne occupano, sia per l'acume e la pazienza, sia per la serenit\u00e0 che trasmettono (parla espressamente di Hans Christian \u00d8rsted e di due botanici del tempo), e di apprezzare il campo di studi, cui tuttavia non si dedicher\u00e0 perch\u00e9 \u00abci\u00f2 che sempre mi ha destato maggior interesse nella vita \u00e8 il gioco dell'intelligenza e della libert\u00e0, il mio desiderio \u00e8 sempre stato di voler scandagliare e risolvere gli enigmi\u00bb, intesi come scandaglio del cuore umano. Rispetto alla \"teologia\", invece, pur sentendosene attratto, sa di avere pensieri non ortodossi, e bench\u00e9 possa accordarsi su molti punti con il Cristianesimo, rimane colpito dalla debolezza di molti suoi dogmi, cercando nel razionalismo la sponda che per\u00f2 non pu\u00f2 bastargli, dato che \u00e8 basato su una logica interna autoreferenziale. Comunque avverte il destinatario che sta preparandone l'esame, per \"necessit\u00e0\", perch\u00e9 \u00e8 utile socialmente e gradito a suo padre. La folla dei teologi d'altra parte sembra un gruppo di passeggiatori che si spingono e si travolgono per giungere in un bosco, dove per\u00f2 guardandosi in faccia scoprono di non avere niente da dire e allora tornano indietro in citt\u00e0.\nIl linguaggio unisce la necessit\u00e0 naturale e la libert\u00e0, \u00abcome l'individuo, per quanto si sviluppi liberamente, mai pu\u00f2 arrivare al punto di essere assolutamente indipendente\u00bb e tuttavia vi \u00e8 a volte la tendenza a non \u00abprendere il linguaggio come un dato liberamente adottato, ma a volerselo dare da s\u00e9, sia che si mostri nelle regioni sublimi dove esso perci\u00f2 finisce di solito nel silenzio (negazione della lingua), sia in quell'isolarsi personale in un gergo riservato agli iniziati\u00bb. Anche nel peccato vi \u00e8 un momento della libert\u00e0. La cosa pi\u00f9 alta che si possa fare per un essere \u00e8 renderlo libero, cio\u00e8 onnipotente, ovvero in fondo dipendente. Nessun uomo pu\u00f2 rendere un altro uomo completamente libero, perch\u00e9 la liberazione ci lega a chi ce la d\u00e0, tranne nel caso di Dio, la cui onnipotenza \u00e8 identica alla Sua bont\u00e0. Come comprese Socrate, l'arte della potenza \u00e8 di rendere gli uomini liberi, ma \u00abnel rapporto fra uomo e uomo ci\u00f2 non \u00e8 possibile (sebbene sia sempre necessario accentuare che questa \u00e8 la cosa pi\u00f9 alta), poich\u00e9 ci\u00f2 costituisce una prerogativa dell'onnipotenza. Perci\u00f2 se l'uomo godesse della minima consistenza autonoma davanti a Dio (come pura \"materia\"), Iddio non lo potrebbe rendere libero\u00bb.\n\u00abHo forse bisogno di sapere come si fa la digestione per digerire?\u00bb si domanda Kierkegaard ironizzando sui fisiologi naturalisti che con i loro microscopi e i dissezionamenti cercano di spiegare l'uomo senza ammettere l'incapacit\u00e0 di spiegare l'\u00abultima cosa\u00bb, ossia la genuina espressione etica, l'incrocio dei problemi della libert\u00e0 e della necessit\u00e0. A che scopo allora tutta questa conoscenza? Non si pu\u00f2 ridurre la libert\u00e0 a un'illusione e il peccato a una funzione naturale. \u00abIl male non guasta l'anima come la malattia il corpo, il quale alla fine cessa di vivere, muore per malattia. Ma l'anima continua ad essere. Era questo l'argomento sul quale Socrate fond\u00f2 la prova dell'immortalit\u00e0 dell'anima\u00bb perci\u00f2 Kierkegaard cita Lc : \"Non temere coloro che possono uccidere il corpo\", quindi, in un altro passo, parla della differenza tra finitezza corporale e infinitezza, ovvero desiderio di libert\u00e0, che per\u00f2 \u00e8 troppo grande e dunque bisogna essere grati all'aiuto che ci viene dalla finitezza, dal suo costringerci, per esempio, alla salute corporale. Anche il rapporto con gli altri \u00e8 mediato da un tormento che si sviluppa liberamente e costringe a un'\u00abesistenza spirituale eminente\u00bb, mentre da fuori \u00e8 visto come \u00aborgoglio\u00bb (e perci\u00f2 \u00absi spera e si aspetta ch'io finisca al manicomio\u00bb), ma \u00abl'unica mia salvezza \u00e8 proprio che non si tratta di orgoglio ma di sofferenza!\u00bb\nIn un altro appunto Kierkegaard paragona l'idea di peccato di S. Paolo con l'idea di ignoranza di Socrate, laddove il primo stabilisce l'errore di coscienza nel \u00abfare ci\u00f2 che non procede dalla Fede\u00bb, mentre il secondo nel non comprendere. Kant pensa che l'uomo sia a se stesso la sua legge (l'imperativo categorico), ma Kierkegaard pensa che \u00abse si deve fare sul serio, ci vuole costrizione\u00bb o si rischia di \u00abvivere in un'illusione, in un'immaginazione e in un arbitrario sperimentare\u00bb, non significa \u00abperdersi in promesse, ma agire\u00bb, poich\u00e9 quando io agisco in modo decisivo, il Maestro (la Provvidenza, Dio stesso) \u00e8 subito l\u00ec presente. Non si tratta di avere le prove (come anche Socrate non volle accumularne per provare l'immortalit\u00e0 dell'anima, e solo il suo martirio lo prov\u00f2), cos\u00ec come l'esistenza stessa di Ges\u00f9 Cristo storicamente intesa non ha bisogno di essere certificata. Piuttosto si sceglie e scegliendo si rischia, dacch\u00e9 \u00absenza il rischio la Fede \u00e8 impossibile [...]: credere, voler credere, significa fare della propria vita un continuo esame\u00bb, n\u00e9 si pu\u00f2 pretendere che sia un altro a rischiare al proprio posto, per \u00abaccodarsi\u00bb. In questo senso lo Spirito nega la \"probabilit\u00e0\" (cosa che la carne e l'uomo sensuale cerca). Il cristianesimo pu\u00f2 dire a un uomo: \u00abtu devi scegliere l'unica cosa necessaria, ma in modo che non ci debba essere questione di scelta\u00bb. Il problema della libert\u00e0 \u00e8 che non ci deve essere scelta, bench\u00e9 ci\u00f2 sia una scelta. Cos\u00ec \u00e8 lo \"spirito\", la sua incomprensibilit\u00e0 rispetto alla ragione. La seriet\u00e0 \u00e8 quella di scegliere Dio subito e \"anzitutto\". Non bisogna \u00abarrabattarsi con il fantasma delle prove della libert\u00e0 di scelta\u00bb che nel dubbio di averla o non averla finisce col perderla: \n\u00abLa categoria \"coscienza\" \u00e8 cos\u00ec interiore che bisogna ricorrere a tutti i filtri possibili per scovarla, ma una volta trovata, essa \u00e8 veramente l'unica cosa che mi determina [...]: chi pu\u00f2 rimanere solo al mondo cos\u00ec da consigliarsi unicamente con la sua coscienza, \u00e8 un eroe [...]. Un tempo si credeva che fosse la coscienza a dare la libert\u00e0 (se veramente uno aveva un po' di coscienza, la libert\u00e0 sarebbe venuta da s\u00e9) e che l'abolire ogni costrizione, lo sciogliere ogni legame, era un mettere tutti nella condizione di massima libert\u00e0, della massima disinvoltura possibile, per non avere alcuna coscienza e per immaginarsi di averla\u00bb. Secondo queste premesse, si capisce come, qualche tempo dopo, Kierkegaard possa scrivere che \u00absolo un uomo di volont\u00e0 pu\u00f2 diventare cristiano, perch\u00e9 solo un uomo di volont\u00e0 ha una volont\u00e0 che pu\u00f2 essere infranta [...] dall'Assoluto ovvero da Dio\u00bb. Il problema dell'io davanti alla libert\u00e0 \u00e8 quello di trovare una volont\u00e0 nuova: \u00abun cristiano \u00e8 un uomo di volont\u00e0 che non vuole pi\u00f9 la sua volont\u00e0, ma con la passione della volont\u00e0 infranta \u2013 radicalmente mutata \u2013 vuole la volont\u00e0 di un altro\u00bb. Diventare cristiani non ha niente a che fare con l'intelligenza (che al massimo potr\u00e0 \u00abbaloccarsi con i problemi cristiani\u00bb), come aveva ben capito l'ascesi nel Medio Evo (bench\u00e9 fece l'errore di cancellare la sofferenza lasciandosi ammirare dagli uomini), si tratta di un cambiamento di volont\u00e0 e del comportarsi in conformit\u00e0 con questo cambiamento.\nParte terza: La crisi della fede.\nPremessa.\nNel 1850, in piena maturit\u00e0 di pensiero, Kierkegaard scriveva di s\u00e9: \u00abIo sono e sono stato uno scrittore religioso\u00bb, quindi nello stesso anno, precisava nel suo \"Diario\": \u00ab\u00c8 chiaro che nei miei scritti ho dato un'ulteriore determinazione del concetto sulla fede\u00bb, facendo riferimento alla \u00absoggettivit\u00e0 della verit\u00e0\u00bb della \"Postilla\", dove indicava il rapporto di assoluta dipendenza dell'uomo nei confronti di Dio. \u00abPrincipio della soggettivit\u00e0 della verit\u00e0\u00bb che trover\u00e0 la sua massima espressione nel \"Diario\", in aperta polemica con Lutero e i giudizi espressi dal riformatore sulla \"Lettera di Giacomo\" dove \u00e8 scritto che \u00abla fede senza le opere \u00e8 morta\u00bb. Kierkegaard nel \"Diario\" continua a parlare del \u00abcontenuto oggettivo della fede\u00bb che in quanto dottrina rivelata \u00e8 immutabile, per cui \u00e8 assurdo parlare di \"perfettibilit\u00e0 del Cristianesimo\" come pretendeva la Riforma e la teologia protestante.\nUna fede alla portata di tutti, che rappresenta la vera \"uguaglianza\" dinnanzi a Dio, allontanandosi da un Lutero che travisa il \"Vangelo\", verso un gesto \"volontario\" che realizza nella vita quanto \u00e8 in direzione delle esigenze richieste dal \"Nuovo Testamento\". Il \"volontario\" rappresenta perci\u00f2 \u00abil risvolto esistenziale ossia l'autentificazione dell'atto di fede e si rapporta al principio del Vangelo\u00bb (Mt ), dove \u00e8 indicato che \"la via \u00e8 stretta\" e con una \"porta stretta\" che il cristiano deve attraversare. Johannes Climacus scriveva criticando \u00abla filosofia dell'immanenza per la fondazione della fede nella trascendenza della rivelazione cristiana\u00bb; Anti-Climacus continuava con una critica sul \u00abCristianesimo mondanizzato, ossia orizzontale, come oggi quello dei nuovi teologi, per affermare la necessit\u00e0 dell'imitazione di Cristo\u00bb. Le due opere che si dividono i due tronconi tematici sono \"La malattia mortale\" del 1848, (aut-aut: scandalizzarsi o credere in Cristo; essere assorbiti dal mondo o \u00absuperare lo scandalo con la fede nel suo abbassamento cos\u00ec che l'io si metta con trasparenza col Principio che l'ha posto\u00bb) e \"Esercizio di cristianesimo\" del 1850 (l'accusa di aver tradito Dio per la Cristianit\u00e0 stabilita e implicitamente anche per il vescovo Mynster; l'accusa di aver tradito il Modello Cristo del \"Nuovo Testamento\" non agendo in conformit\u00e0 a una \"imitazione attiva\" per essere assorbiti di contro a \u00abuna \"meditazione sedentaria\" nell'ammirazione estetica\u00bb).\nUna polemica, incalzante e lucida, portata avanti proprio dai \"Diari\" della maturit\u00e0, a partire dal 1850. Una polemica con obiettivi precisi: il \"protestantesimo\"; la \"Chiesa di Stato\" con il principale responsabile Mynster; la \"Chiesa di popolo\" con il suo pastore Grundtvig, precursore, secondo Kierkegaard, del razzismo, e la \"Cristianit\u00e0 stabilita\" che esprime l'apostasia e a cui rimprovera anche \u00abla resa al mondo\u00bb, ovvero la teologia progressista basata sul rifiuto della trascendenza e dall'ascesi a favore d'interessi temporali e materialistici. Un Cristianesimo che ha subito, ad avviso del filosofo danese, una radicale metamorfosi che cede il posto del \"soffrire\" al \"godere\", fino a raffinare tale \"godimento\" e convincersi che quello sia vero Cristianesimo. Quindi \u00abun prendere a gabbo Dio\u00bb, infatti, mentre \u00e8 vero che bisogna considerare come un \"dono\" di Dio, il Cristianesimo del \"Nuovo Testamento\", \u00e8 anche vero che quello stesso Cristianesimo comporta obblighi \"duri\" ben precisi. Il Cristianesimo della Cristianit\u00e0 stabilita non solo non mette in giusta evidenza tali obblighi \u00abannacquando e diluendo il Cristianesimo\u00bb, ma rende il Cristianesimo \"velenoso\", cos\u00ec che invece di essere rimedio salvifico, diventa proprio lui il veleno che uccide.\nCornelio Fabro conclude questa terza e ultima premessa al \"Diario\" con queste parole: \u00abPensatore essenziale e scrittore profetico Kierkegaard ha intravisto, dentro i \"segni dei tempi\" la dissoluzione progressiva del messaggio di Cristo: \"\u00c8 un mondo di libert\u00e0 che liberamente ha apostatato da lui...\", scriveva il 22 settembre 1855, poche settimane prima della morte\u00bb.\nIl tradimento della cristianit\u00e0.\nLa Cristianit\u00e0 in definitiva ha abolito gli insegnamenti cristiani. Si insegna che non abbiamo nessun dovere verso Dio, tanto saremo salvati egualmente. \u00abOsare qualcosa per una buona causa\u00bb? Nemmeno a pensarci! Sarebbe come se volessimo tentare Dio e addossargli la colpa della causa delle nostre sofferenze! Non dobbiamo seguire un modello, ma abbandonarci a quello che ci accade nel corso della vita. Non solo, ma se ci dovesse essere qualcuno che aspira a qualcosa di pi\u00f9 grande, sarebbe subito giudicato fuori norma, e pronto a essere, da questi \"cristiani\", schernito! Il Cristianesimo \u00e8 oggi chiaramente degenerato e le sue idee fallaci sono imparagonabili anche allo stesso Paganesimo. So bene come dovrei comportarmi per essere accettato e riverito: basta \"predicare\" il Cristianesimo. Ma la vera negazione del Cristianesimo consiste proprio in questo: predicarlo a gran voce, \"docere\" come fanno i professori e poi non metterlo in pratica.\nCristo non ha voluto dei docenti, ma degli \"imitatori\" che divenissero \"suoi seguaci\". \u00abVenite dietro a me\u00bb dice Ges\u00f9 in (Marco ). Non quindi \u00ab\"cogito, ergo sum\"\u00bb, ma il contrario \u00ab\"sum, ergo cogito\"\u00bb. Non \u00abio mi metto a pensare l'abnegazione, dunque pratico l'abnegazione; ma se io pratico veramente l'abnegazione, devo senz'altro avere anche pensato l'abnegazione\u00bb.\nChi predica il Cristianesimo, \u00abdeve\u00bb comportarsi coerentemente con ci\u00f2 che predica. Eliminare dal Cristianesimo \u00abla seriet\u00e0 dell'eternit\u00e0\u00bb, ovvero l'unica ragione che pu\u00f2 veramente condizionare la rotta della vita di ogni uomo, \u00e8 \u00abuna fantasticheria\u00bb. Per quale regione si dovrebbe seguire il Modello Ges\u00f9 e il Cristianesimo, se ci culliamo nell'indolenza e nella falsa idea che tutti alla fine saremo salvati? Quale sarebbe, a questo punto, la differenza fra persone giuste e \u00abcanaglie\u00bb? Per questo in un certo senso \u00abgli uomini hanno ragione\u00bb, per quale motivo devono sacrificare tutto per seguire Ges\u00f9, se la salvezza in fondo \u00e8 per tutti, buoni e cattivi? L'aspetto etico del Cristianesimo \u00e8 fondamentale! Non possiamo considerare Cristo come \u00abun astratto ideale\u00bb per cui decidere noi il modo in cui potergli somigliare. Siccome \u00e8 implicata la salvezza, c'\u00e8 un solo per ottenerla, ed \u00e8 quello di imitare in tutto il suo comportamento.\nL'abolizione del Cristianesimo nella stessa Cristianit\u00e0 implica pi\u00f9 che le dottrine, \u00e8 un problema diverso, vitale. Non si tratta di accomodare, discutere o rinunciare a dogmi, questo sarebbe facile per la Cristianit\u00e0 che in nome della \"tolleranza\", sarebbe disposta anche a fare qualsiasi compromesso dottrinale. La questione \u00e8 invece questa: Questi uomini non vogliono rinunciare alla mondanit\u00e0, al proprio vantaggio personale, all'onore, alla reputazione, e alle \u00abcooperative dell'egoismo\u00bb. Solo il parlarne di rinunciare a tutto questo, \u00absi correrebbe il rischio di rimetterci la vita\u00bb.\nC'\u00e8 un aspetto del Cristianesimo considerato da Ges\u00f9 come priorit\u00e0 assoluta: \u00abCercate prima il regno di Dio e la sua giustizia, e tutte queste cose vi saranno date in aggiunta\u00bb (Mt ). Di questo la Cristianit\u00e0 ufficiale non vuole sentirne parlare, non solo, ma se esiste qualcuno che vuole applicare tale priorit\u00e0 alla propria vita \u00e8 di conseguenza condannare apertamente \u00abquesto groviglio di bugie di queste chiacchiere\u00bb, \u00e8 considerato un traditore da eliminare, proprio come fecero i vignaioli della parabola in Matteo (), che uccisero perfino il figlio del proprietario della vigna che coltivavano. \u00abLavoro ingrato per un uomo\u00bb che vuole essere cristiano, prima deve essere pronto a dominarsi con abnegazione anche nei desideri della carne, e poi essere odiato e maltrattato. Ecco il Cristianesimo di oggi, un grande tentativo per \u00abturlupinare gli uomini\u00bb. Nessun pastore \u00e8 pronto a osare e trovarsi \u00aballo sbaraglio, in alto mare\u00bb, ma tutti vogliono trovarsi al \u00absicuro sulla terra ferma\u00bb. Il Cristianesimo \u00e8 considerato da questi \u00abuna consolazione per i poveri\u00bb e \u00abla consolazione dei disprezzati\u00bb, contro la loro posizione che conta \u00abamici potenti, onore e reputazione\u00bb, oltre che un guadagno materiale con una probabile \u00abbuona prebenda\u00bb.\nL'essenza della personalit\u00e0 nella predica dovrebbe invece includere \u00abcoraggio, intrepidezza e verit\u00e0\u00bb, qualit\u00e0 cristiane che i pastori della Cristianit\u00e0 danese non hanno, visto che di fatto assomigliano a degli avvocati che sono pagati per difendere una causa, anch'essi sono pagati per difendere il Cristianesimo. Anche le chiese come strutture esprimono come \u00abtutto diventa superficiale ed esteriore\u00bb, nelle chiese moderne \u00abtutto \u00e8 salone\u00bb. Nella \"Lettera ai Filippesi\" \u00e8 riportato un fondamentale insegnamento del Cristianesimo: c'\u00e8 una \u00abbeatitudine eterna per i cristiani, una beatitudine che sorpassa ogni intelligenza\u00bb, beatitudine che pu\u00f2 essere pregustata gi\u00e0 nella vita di fede di ogni cristiano. E poi? Che il cristiano sar\u00e0 odiato in modo ignobile e solo lui sar\u00e0 davvero odiato e non colui che si conforma a questo mondo e ne fa parte. \u00abPi\u00f9 si \u00e8 veri cristiani e pi\u00f9 l'opposizione aumenter\u00e0, crescendo fino all'estremo\u00bb. Se questo non\ndovesse accadere c'\u00e8 qualcosa che non va nel Cristianesimo che pratichiamo, l'\u00abevitare la sofferenza \u00e8 l'atto di accusa contro di s\u00e9\u00bb.\nLa lettura costante del \"Nuovo Testamento\" mi ha fatto venire in mente la seguente considerazione: se dovessi temere per le mie condizioni materiali e di sopravvivenza, una volta aperto il Libro Sacro, sono certo che Dio stesso, Lui che provvede a tutti per i bisogni materiali, mi rimprovererebbe, per non aver avuto fede in ci\u00f2 che dice la sua Parola. Ma dove nel Nuovo Testamento si trova \u00abquel testo che autorizza la prospettiva d'una pingue prebenda?\u00bb.\nNel Cristianesimo \u00absi \u00e8 ricacciata indietro la personalit\u00e0\u00bb. L'io sembra essere una sorta di tirannia per cui ogni \"io\" deve \u00abessere livellato, respinto e nascosto dietro un'oggettivit\u00e0\u00bb come se non fosse permesso dire \u00abio credo che c'\u00e8 un Dio\u00bb, ma devo dire: \u00abla dottrina del Cristianesimo insegna: io credo, ecc.\u00bb, quindi dottrina che \u00e8 oggettivit\u00e0, e che di fatto impedisce che \u00abun uomo si rapporti immediatamente a Dio\u00bb. Se un pastore usa l'io dal podio, glielo si perdona perch\u00e9 non \u00e8 considerato il suo io personale, ma come se fosse l'\u00abio di funzionario governativo\u00bb. \u00c8 inevitabile che un vero cristiano proclami di essere cristiano e che renda viva la propria fede, preferendola \u00abal calduccio di un presbiterio\u00bb.\nUn'incongruenza \u00abfra Cristianesimo e Cristianesimo nella Cristianit\u00e0\u00bb riguarda il fatto che il Cristianesimo parla di eternit\u00e0, la Cristianit\u00e0 ripete lo stesso concetto ma \u00abpensa invece alla vita terrestre\u00bb. L'Apostolo Paolo nella \"Lettera ai Filippesi\" () esorta: \u00abRallegratevi sempre\u00bb intendendo allegria nell'idea dell'eternit\u00e0. Anche la Cristianit\u00e0 afferma che un cristiano \u00e8 sempre contento, ma intende l'allegria qui sulla terra come pu\u00f2 essere la gioa di vivere e la buona salute. Il Cristianesimo inoltre afferma che con la Grazia ci \u00e8 donato tutto: felicit\u00e0 e benedizione. La Cristianit\u00e0 che ripete le stesse cose, le intende per\u00f2 per questa vita terrena.\nUn'altra disgrazia della Cristianit\u00e0 \u00e8 di aver ridotto il Cristianesimo a una dottrina. Il Cristianesimo primitivo era un modo di essere, di esistere, una imitazione, ma quando fu ridotto a dottrina, \u00abla prova per diventare maestro furono allora gli esami eruditi: l'esistenza \u00e8 completamente assente\u00bb. Fu cos\u00ec che si formarono scienze enormi che posero enormi dubbi. E cosa sono tutte queste scienze se non il tentativo del genere umano per difendersi contro il Cristianesimo nonostante si voglia dare l'apparenza di investigare veramente la volont\u00e0 di Dio? Quale investigazione? Il \"Nuovo Testamento\" \u00e8 semplice e facile da capire, la difficolt\u00e0 \u00e8 ben altra: \u00e8 quella di mettere in pratica ci\u00f2 che esso dice. Se leggo \u00abDa' tutto ai poveri\u00bb (Mt ) \u00e8 davvero difficile capire? Assolutamente no! Ma ecco inventarsi una scienza che pone dubbi e si domanda se quel versetto si trova effettivamente nel \"Nuovo Testamento\"? La lettura del testo \u00e8 poi tutta certa? \u00abEcco, che bell'aiuto ci d\u00e0 tutta la critica testuale ecc.\u00bb. Viene portato sottobanco un vero attacco a Dio, con il pretesto di \u00abcapirlo davvero\u00bb.\nLe idee di oggi sulla libert\u00e0 religiosa dimostrano che il Cristianesimo \u00abha abbandonato la speranza di vincere sul mondo\u00bb, infatti il desiderio di \"vincere sul mondo\", la \"fede sino alla morte\", sono propositi che non gli appartengono pi\u00f9. Attualmente, infatti, \u00e8 una religione come le altre, \u00e8 sullo \u00abstesso piano del Giudaismo, del Paganesimo, dell'ateismo\u00bb. Il Cristianesimo non ha abbandonato il mondo, ma se stesso, o meglio la Cristianit\u00e0 ha abbandonato il Cristianesimo.\nIl Cristianesimo ha subito una trasformazione: rallentando. \u00abPrima c'\u00e8 Cristo: [...] impeto esistenziale dell'eterno che venne per soffrire e morire\u00bb; poi vennero gli Apostoli, pronti anche loro a morire; poi i martiri, ma vedrete che fra poco ci sar\u00e0 qualcuno che metter\u00e0 in dubbio se sia assolutamente necessario soffrire come martiri fino alla morte o se non sia pi\u00f9 cristiano scegliere di vivere. Nel \u00abmettere sullo stesso piano l'estensione e l'intensit\u00e0\u00bb, il cristianesimo rallenta, lasciandoci in mano solo agli apologeti, di fatto \u00e8 bloccato. \u00abPoi comincia la scienza e la \"teoria\" della Chiesa\u00bb.\nAnche Lutero con le sue 95 tesi aveva suscitato una discussione di dottrina. Oggi si potrebbe parlare invece di un'unica tesi che, pubblicata sugli annunci di un giornale, dove si invitano a intervenire professori e pastori, reciterebbe: \u00abIl Cristianesimo non esiste affatto\u00bb.\n\u00abCi sono due concezioni che stanno in rapporto inverso\u00bb tra loro: Il Cristianesimo nel concetto divino e quello nel concetto umano. La concezione divina, \u00abin direzione dell'intensit\u00e0\u00bb, condensando tutto nelle mani di un solo uomo (che rende tutti infelici a causa del cristianesimo e predica che tutto questo fa parte dell'amore di Dio) e la concezione umana che va verso l'estensione, nel senso che aumenta perch\u00e9 diffonde concezioni non cristiane di comodo, tipo: \u00abAmiamoci l'un l'altro, crediamo gli uni agli altri, adattiamoci a vicenda, che ognuno ribassi un po' ecc.\u00bb \u00abL'estrema conseguenza della concezione divina\u00bb sar\u00e0 di rendere la Cristianit\u00e0 in un solo uomo, ucciso proprio per il suo Cristianesimo, maledetto da tutta l'umanit\u00e0, presente in Ges\u00f9 mentre era in croce. \u00abL'estrema conseguenza della concezione puramente umana\u00bb sar\u00e0 invece che tutti gli uomini vogliono essere considerati cristiani, senza esserlo; ed ecco che il Cristianesimo \u00e8 bello e finito! Non esiste pi\u00f9. Al tempo del Cristianesimo \u00abmilitante, le porte erano sempre chiuse - l'eterogeneit\u00e0 della cosa cristiana. Nella Cristianit\u00e0 [attuale] si sono lasciate le porte spalancate (omogeneit\u00e0 del mondo): cos\u00ec Cristo non viene pi\u00f9\u00bb.\nL'\u00abio predico il vangelo per i poveri\u00bb, riportato da Matteo (), \u00abnon \u00e8 una semplice osservazione storica\u00bb, lo mette in rilievo la stessa disposizione delle parole: l'enfasi va posta sulla parola \"Evangelo\" che \u00e8 appunto \"buona novella\" ai poveri, non solo per coloro che erano colpiti dalla miseria materiale, ma per gli infelici, i miseri, gli zoppi, gli indemoniati, i lebbrosi, gli storpi, i calunniati, il Vangelo era per tutti questi. Non una novella tipo: qui c'\u00e8 denaro, risarcimento d'onore e salute, questo non \u00e8 Vangelo e non sarebbe vero Cristianesimo. Si tratta invece di una novella che annuncia che in questo mondo essere infelici \u00e8 il \u00absegno del rapporto a Dio\u00bb e che la Buona Novella \u00e8 per i poveri, a loro \u00e8 diretta e loro la predicano. \u00abMa presto sopravvenne il cambiamento che si gonfi\u00f2 in una sicurezza mondana sempre crescente che questa falsit\u00e0 fosse il Vangelo\u00bb. A questo punto, per una ricca prebenda, \u00e8 molto pi\u00f9 conveniente predicarlo ai potenti, ed ecco che cos\u00ec si stravolgono di fatto le parole di Ges\u00f9, travisando il Vangelo che anzich\u00e9 essere \"per i poveri\", \u00e8, per interesse materiale, predicato \"per i ricchi\". Ecco, quindi:\nOggi esiste un Cristianesimo senza cristiani: Il \u00abpastore\u00bb che non vive in conformit\u00e0 ai principi che predica e si comporta come un semplice funzionario prebendato, perfino protesterebbe se qualcuno avesse il coraggio di fargli notare che come pastore non agisce in conformit\u00e0 a ci\u00f2 che predica. Si giustificherebbe, asserendo che non avrebbe potuto fare di pi\u00f9, visto che il suo compito \u00e8 solo quello di predicare, visto che \u00e8 stato \u00abassunto\u00bb solo per fare quello. I cristiani d'altronde si giustificherebbero facendo notare che sono molto impegnati e hanno \u00abgi\u00e0 troppe cose a cui badare\u00bb piuttosto che a un Cristianesimo severo, a cui di regola dovrebbe essere preposto proprio il pastore come uomo di Dio. Il risultato \u00e8 che oggi abbiamo: \u00abun Cristianesimo... senza cristiani!\u00bb\n\u00abLa formula cristiana \u00e8 questa: \u00abrapportarsi a una cosa pi\u00f9 alta cos\u00ec che il rapporto diventi sofferenza\u00bb, dove per\u00f2 \"la cosa pi\u00f9 alta\" \u00e8 proprio il Cristianesimo stesso. Per cui, non la sofferenza fine a se stessa rende un individuo cristiano, ma colui che soffre in virt\u00f9 dell'essere cristiano. Per cui la formula pi\u00f9 precisa \u00e8: \u00abil rapporto a qualcosa di pi\u00f9 alto si conosce dal soffrire, ma non da quello casuale e contro la propria volont\u00e0, ma unicamente dal soffrire volontario e senza del quale non \u00e8 possibile rapportarsi alla cosa pi\u00f9 alta\u00bb. La mondanit\u00e0 invece agisce in maniera inversa al Cristianesimo e si rapporta a \"una\" cosa pi\u00f9 alta solo per trarne qualche vantaggio materiale. La \"cosa pi\u00f9 alta\" cristiana si riflette sempre in modo inverso, invece quello che si riflette in modo diretto non pu\u00f2 considerarsi vero Cristianesimo. Affinch\u00e9 il Cristianesimo si rifletta in modo inverso, \u00abdipende dal fatto che il finito e l'infinito, il tempo e l'eternit\u00e0, dal punto di vista cristiano sono qualitativamente eterogenei. L'infinito \u00e8 ben altra cosa che un superlativo o il superlativo pi\u00f9 superlativo del finito\u00bb. La sofistica nell'ambito del Cristianesimo (come oggi nella Cristianit\u00e0) sostituisce il rapporto diretto a quello inverso con il risultato che la realt\u00e0 cristiana \u00e8 adattata al \"naturale\" e all'umano dove non trovano pi\u00f9 posto le categorie esistenziali che implicano l'inversione come: \u00abil mortificarsi, l'abnegazione, la rinascita, il patire per la dottrina ecc.\u00bb.\nFra i pastori protestanti, oggi, non esiste nessuno che possa essere identificato come \"modello\", al contrario del Cattolicesimo che ne ha sempre qualcuno da additare come \"cristiano in carattere\". Per non essere da meno i pastori protestanti si sono inventati il fatto che nel paese, \"veri cristiani\" ci sono, solo che vivono \u00abin tutta segretezza\u00bb e \u00abinteriorit\u00e0 segreta\u00bb. Ma \u00e8 in segretezza che deve vivere il vero cristiano secondo il Nuovo Testamento? Probabilmente si confonde il vero cristianesimo con la segretezza degli agi e dei godimenti di questi \"cristiani\", ma non funziona, perch\u00e9 \u00e8 un cristianesimo tanto impossibile quanto \u00absparare un cannone in tutta segretezza!\u00bb. Lutero ha, da canto suo, una responsabilit\u00e0 principale, ovvero quella di aver spodestato il \u00abPapa\u00bb e di aver messo sul trono il \u00abPubblico\u00bb, alterando il concetto di martirio e insegnando \u00aba vincere con la forza del numero\u00bb.\n\"Le oche\". Esistono oche selvatiche che volano e oche domestiche che vivono a terra. La natura ci insegna che mentre quelle selvatiche possono diventare domestiche, quelle domestiche non diventeranno mai selvatiche. C'\u00e8 una storia che narra di un'oca selvatica, che volava alto e che volle insegnare a quelle domestiche a volare. All'inizio le oche domestiche erano interessate, \"il gioco\" le attraeva, ma ben presto si stufarono e bollarono la selvatica come inesperta, scriteriata e stupida. Le domestiche avevano tanto influenzato l'oca selvatica che alla fine fu proprio l'oca selvatica a diventare domestica adattandosi alle loro abitudini e non volando pi\u00f9, e per questo sbagli\u00f2. Infatti anche se il motivo dell'oca selvatica era degno di lode, essa non prest\u00f2 la dovuta attenzione a \"conservare se stessa\". Doveva essere pi\u00f9 scaltra, ovvero appena incominciasse a rendersi conto dell'influenza che le domestiche esercitavano su di lei fino a familiarizzare troppo, doveva tagliare la corda e andarsene in volo. Chi vive in virt\u00f9 dello spirito \u00e8 diverso da un uomo comune che vive in funzione delle cose materiali, proprio come l'oca selvatica \u00e8 diversa da quella domestica. Attenzione quindi a stare all'erta e a non permettere che abitudini non cristiane influenzino coloro che invece vivono cristianamente. Anche se poi nel cristianesimo non \u00e8 proprio cos\u00ec perch\u00e9 chiunque pu\u00f2 essere trasformato nello spirito e diventare un'altra persona, come l'immagine di un'oca domestica che pu\u00f2 diventare un'oca selvatica. Quindi rimani pure con loro per trasformare la loro personalit\u00e0 in vista dello spirito, ma attenzione, \u00abappena ti accorgi che le oche domestiche cominciano ad avere un potere su di te\u00bb, lasciale e vola lontano con lo stormo.\nDanimarca. Per sostenere nel paese il Cristianesimo, dovremmo tornare al chiosco da dove Lutero evase. La Provvidenza usa il tempo: d\u00e0 il tempo agli errori e concede tempo \u00abperch\u00e9 si dispiegano in tutte le loro conseguenze\u00bb. Per rendere manifesta la corruzione del Protestantesimo e la sua disonest\u00e0 ci voleva un paese che non aveva l'aiuto (come p.e. la Germania e altri paesi protestanti) \u00abdi avere il Cattolicesimo al suo fianco\u00bb. \u00abIl Protestantesimo doveva seguire del tutto la sua china\u00bb, abbandonato a se stesso, in un paese che ha anche una lingua tutta sua. C'era poi bisogno di un capo della Chiesa danese che fosse \u00abmaestro nell'incanto\u00bb, astuto e \u00abavido di piaceri\u00bb: il vescovo Mynster. Il popolo non si \u00e8 accorto che quello di Mynster non \u00e8 mai stato vero Cristianesimo, anzi i danesi sono \u00absoddisfatti di questo genere di Cristianesimo\u00bb. Impossibile definire \u00abcristiana\u00bb la situazione della Danimarca, che \u00e8 piuttosto paragonabile solo al paganesimo, visto che le uniche cose a essere idolatrate sono il benessere e la \u00abmediocrit\u00e0 cordiale\u00bb.\nPu\u00f2 il cristiano farsi consolare, come afferm\u00f2 \u00abil fu-bugiardo vescovo Mynster\u00bb da chi \u00e8 \u00abfelice e contento della vita\u00bb? No! Se un cristiano vuole avere un rapporto con lo spirito, in questo mondo deve soffrire, non pu\u00f2 assolutamente evitare le sofferenze. Non esiste un cristiano che possa essere \"risparmiato\", anche perch\u00e9 tale sofferenza non ha \u00abun rapporto accidentale alla vita superiore\u00bb. Il cristiano pu\u00f2 quindi consolarsi in due soli modi: \u00abo col consolare egli stesso gli altri sofferenti; oppure, se eventualmente ci fosse qualcuno sofferente come lui e anche pi\u00f9 di lui, in cui la vita dello spirito fosse tanto pi\u00f9 potente da poter consolare, naturalmente [...] in direzione di diventar [...] spirito\u00bb.\nPi\u00f9 della morte gli uomini temono la verit\u00e0, e sono solo chiacchiere ipocrite tutti i ragionamenti sull'amare la verit\u00e0 e sull'essere disposti chiss\u00e0 a fare cosa per riuscire a comprenderla. Per prestare la giusta attenzione alla verit\u00e0 c'\u00e8 bisogno, come insegna Cristo (Mc ), di appartarsi, di \u00abisolarsi dal gregge\u00bb. Gi\u00e0 solo questo incute molta paura all'uomo, pi\u00f9 della stessa morte, visto che solo quando sta con il gregge egli \u00e8 realmente felice, mentre \u00e8 solo \u00abl'isolamento che l'orienta per diventare spirito\u00bb. E in cosa consiste poi questo isolamento, se non nell'essere scherniti, derisi e maltrattati dagli altri e proprio dal gregge con cui si stava in precedenza? Ecco quindi che per non soffrire il finto cristiano \u00absi abborraccia\u00bb un concetto di verit\u00e0 tutto suo: la verit\u00e0 non \u00e8 quella di appartarsi dal gregge ed essere derisi dal gregge, bens\u00ec quello di \u00abcorrere col gregge; ci\u00f2 ch'\u00e8 insieme amore\u00bb. Ecco cos'\u00e8 diventato oggi il Cristianesimo!\nIl Cristianesimo espresso nel \"Nuovo Testamento\" \u00abriposa sull'idea che il martirio ha valore in s\u00e9 e per s\u00e9, ha un valore assoluto\u00bb. L'esistenza sar\u00e0 mossa dal pi\u00f9 profondo del Cristianesimo. Ma per essere mossa ci vuole, come dice Archimede, il suo \u00abpunto fuori\u00bb, il fulcro della leva, che nel Cristianesimo \u00e8 rappresentato proprio dal martirio. Un martirio consapevole e accettato (\"fuori\" del mondo) e non uno da cui si cerca di sfuggire con sotterfugi, n\u00e9 ritenuto necessario (\"dentro\" il mondo). Il concetto biblico del \"giusto\" martirio si attua, come riportato nella \"Lettera agli Ebrei\" () \u00abdisdegnando ogni aiuto umano per scansarlo\u00bb. La storia della Cristianit\u00e0 dimostra come sia cambiata nel tempo la \u00abconcezione del Cristianesimo in rapporto al martirio\u00bb.\nSi inizia con il cambiare l'idea di martirio, anche se si continua a cadere martiri, si \u00e8 pi\u00f9 omogenei col mondo; si continua a rallentare fino a sfumare, perch\u00e9 il martirio \u00e8 ormai ritenuto troppo severo; si continua a cedere; infine si capovolge completamente l'idea cristiana sul martirio ed ecco che la saggezza \u00e8 non diventare martiri, una saggezza differente dal fanatismo e dall'esaltazione. Ecco quindi: \u00abil Cristianesimo \u00e8 completamente sfumato\u00bb e si \u00e8 conformato al mondo.\nIl divino e l'umano secondo la dottrina cristiana \u00abstanno fra loro nel rapporto pi\u00f9 polemico possibile\u00bb. Una prova sono le parole di Cristo stesso. Quando Pietro per riguardo \"umano\" cerca di trattenere Ges\u00f9, riceve come risposta categorica: \u00abTu hai senso solo delle cose dell'uomo, questa \u00e8 una suggestione di Satana, via da me!\u00bb (Mt ). Inoltre, quando Cristo parla di se stesso ai Giudei, (Gv ), e da costoro \u00e8 falsamente accusato d'essere posseduto da Satana oltre che essere definito samaritano, Ges\u00f9 li apostrofa decisamente come figli del diavolo (Gv ). \u00abL'umano come tale \u00e8 il relativo, il mediocre, ci\u00f2 che rende felici fino a un certo punto. In queste condizioni, l'Assoluto \u00e8 il diavolo; perch\u00e9 l'Assoluto \u00e8 un vero tormento, per la mediocrit\u00e0 umana che egoisticamente vuole spassarsela in godimenti e non vuol sapere di quell'Assoluto - ch\u00e9 l'Assoluto \u00e8 continua inquietudine e sforzo e pena\u00bb. L'Assoluto rappresenta la realt\u00e0 divina solo se l'uomo si \"abbandona\" a quell'Assoluto, acquisendo una mentalit\u00e0 spirituale.\nQuindi finch\u00e9 l'uomo resta nella \u00abconcezione puramente umana\u00bb, l'Assoluto \u00e8 il diavolo; ovvero Dio \u00e8 il male, cio\u00e8 \u00e8 la \u00abcausa di tutte le disgrazie umane\u00bb. Chi butta a mare i veri ideali, riesce di fatto a liberarsi dell'Assoluto e pensa che \u00e8 Dio che ci rende infelici, per cui \u00e8 Egli il male! Ma \u00abdal punto di vista di Dio, \u00e8 proprio questa mediocrit\u00e0 che vuol godere sensualmente la vita [...]. La mediocrit\u00e0 \u00e8 il principio che forma la \"massa compatta\" del genere umano. L'Assoluto, e cos\u00ec anche Dio, deve esigere, come prima condizione per mettersi in relazione con gli uomini, di poterli segregare. Ed eccoci al punto: i grandi crimini infatti facilitano tale situazione molto pi\u00f9 della mediocrit\u00e0, perch\u00e9 i grandi crimini isolano [...]. Come massa, l'uomo \u00e8 un potere terrestre: si atteggia \"en masse\" alla stregua di un animale, quanto mai contento e felice di essersi assicurato contro Dio, cio\u00e8 contro l'Assoluto, l'Idea, lo spirito, gli ideali\u00bb.\nIl diventare, in senso nobile, \"nulla\" in questo mondo \u00e8 la condizione per diventare \u00abqualcosa nell'altro\u00bb. Il Protestantesimo in Danimarca ha abolito gli ideali concernenti tale condizione. \u00abIl Protestantesimo \u00e8 finitezza dal principio alla fine\u00bb: scopi finiti e intenzioni finite, con la realt\u00e0 cristiana che entra al massimo come un'\u00abimpressione soggettiva\u00bb, riservata alla domenica \u00abo (sempre per non esagerare) ogni due domeniche!\u00bb Il Protestantesimo danese in particolar modo, ha paura di esagerare! e travisa \u00abper timore esagerato di esagerare\u00bb.\nDue sono le cose: o la Cristianit\u00e0 considera Dio un chiacchierone, o essa non ha nessun Dio. \u00abL'umanit\u00e0 nel corso delle generazioni \u00e8 diventata sempre pi\u00f9 insulsa\u00bb crescendo solo in direzione della razionalit\u00e0 e regredendo rispetto all'Assoluto. Un assoluto che tale non \u00e8 pi\u00f9, visto il progresso di ci\u00f2 che \u00e8 \"relativo\" e \"mediocre\" per cui si ragiona tramite un limite: tutto \u00e8 \u00abfino a un certo punto\u00bb, con il risultato che ci si \u00e8 sbarazzati del tutto di \u00abogni connessione con l'eterno\u00bb, con grande gioia degli uomini che ammirano se stessi e l'umanit\u00e0 per questo ineguagliabile progresso. L'Assoluto \u00abin-s\u00e9-e-per-s\u00e9\u00bb non interessa a nessuno, e nessuno vuole entrarci in relazione, obbedendogli incondizionatamente fino ad annientarsi, perch\u00e9 \u00abl'Assoluto \u00e8 letale per l'essere relativo, e solo attraverso questa morte diventa vivificante. Ma quando l'Assoluto per gli uomini non esiste, a che serve voler chiamare Dio qualcosa?\u00bb La Cristianit\u00e0, secondo il mio parere \u2013 scrive ancora Kierkegaard \u2013 considera Dio un chiacchierone. Ma non \u00e8 proprio nel \"Nuovo Testamento\" che ogni definizione di Cristianesimo ha \u00abl'impronta dell'Assoluto?\u00bb Paragona infatti la predicazione del Cristianesimo e la \"predicazione esistenziale\" e vedrai che tutto diventa \u00abfino a un certo punto\u00bb: \u00abdappertutto ci sono ragioni, dappertutto c'\u00e8 qualche \"perch\u00e9\" a cui risponde,\u00bb quindi manca l'Assoluto.\nQual \u00e8 il vero problema dell'enorme distanza che intercorre fra vero Cristianesimo e Cristianit\u00e0 (in modo particolare il Protestantesimo danese)? Cristo indic\u00f2 il suo ministero con le parole riportate in (Lc ): \u00abappiccare il fuoco\u00bb, cio\u00e8 infondere un tale ardore da divenire \u00abeterogenei da tutta quest'esistenza\u00bb, da provocare discordia fra padre e figlio, moglie e marito, fratello e sorella, \u00abnel santuario dei rapporti pi\u00f9 cari\u00bb. Una \u00ablacerare gli animi gli uni gli altri\u00bb per far emergere il Singolo come \u00e8 volont\u00e0 di Dio. La Cristianit\u00e0, purtroppo, ha usato l'acqua per spegnere questo fuoco, anche se non \u00e8 solo acqua ci\u00f2 che si usa per spegnere un incendio e si usano anche \u00abcoperte, materassi e cose simili\u00bb. Cos\u00ec ha fatto la Cristianit\u00e0 per soffocare quel fuoco nella tranquillit\u00e0 quotidiana. Bisognerebbe per riavere il Cristianesimo e il suo fuoco, mandare all'aria i piumini, i materassi, le coperte delle \u00abChiese di Stato\u00bb, delle \u00abChiese del popolo\u00bb, dei \u00abpaesi cristiani\u00bb che sono il tradimento verso quel fuoco e disperdono il Singolo. Ora \u00abil Cristianesimo \u00e8 solo un espediente per tranquillizzare nei riguardi dell'eternit\u00e0, perch\u00e9 noi possiamo tanto meglio rallegrarci e godere di questa vita!\u00bb. Cristo ha voluto \u00abimitatori\u00bb (Gv ), non nel mondo, ma fuori di questo mondo, dove il suo imitatore \u00e8 destinato a essere scaraventato. Ora immaginiamo che arriva qualcuno che, con le sue chiacchiere, ci vuole convincere che il tempo per morire, per essere martiri \u00e8 terminato e che ora \u00e8 tempo della \"diffusione\" del Cristianesimo con la \"predicazione\". La generazione seguente sar\u00e0 composta, di nuovo, non da imitatori, ma da chiacchieroni, professori e pastori, e di fedeli che considerano queste classi di istruttori veri esempi del Cristianesimo. Si parler\u00e0 allora di \"scienza storica\" e si dichiarer\u00e0 che tocca studiare tale scienza per comprendere il Cristianesimo. Ci\u00f2 che non si vuole capire \u00e8 che \u00abil Cristianesimo \u00e8 facile da capire\u00bb, ma per far s\u00ec che non si capisca, ecco \u00abtutta questa massa sterminata di chiacchiere di erudizione storica\u00bb. Il numero, la massa, \u00e8 \u00abl'antitesi dell'idea e dello spirito\u00bb: ecco allora \u00absfilare battaglioni\u00bb e legioni facendo venire fuori l'\u00abaspetto animale\u00bb dell'uomo. Pochi sono gli individui che si accorgono di tutto questo, pochi, perch\u00e9 per capirlo occorre prima essere trasformati come veri cristiani diventando spirito. L'uomo animale si rapporta immediatamente al numero, perch\u00e9 su esso fa affidamento.\nIl mondo agisce contro Dio ma Egli se lo riprender\u00e0, concezione in antitesi a quella di un Cristianesimo che ha come scopo la trasformazione del mondo in un \"mondo gentile\" che continui per la sua strada. \u00abPer riavere questo mondo Dio nella sua misericordia ha disposto che si predichi il Cristianesimo\u00bb. In cosa consiste il Cristianesimo lo dimostra chiaramente il Modello Ges\u00f9 Cristo che soffre accettando anche di essere abbandonato da Dio (Mt ). Lo stesso dicasi i suoi imitatori che sopportano le sofferenze su questa terra: \u00abmaledetti dagli uomini, esecrati, torturati in mille guise, alla fine abbandonati anche da Dio\u00bb. I caratteri distintivi del vero Cristianesimo dimostrano che \u00abil mondo \u00e8 perverso\u00bb ed Egli se lo riprender\u00e0 alle sue condizioni, salvando con Grazia infinita tutti coloro che praticano il vero Cristianesimo. Dio ha un proposito ben preciso per la salvezza indipendente dal tempo, visto che molti dimenticano che le Scritture asseriscono che per Lui, 1000 anni sono come un giorno (Sal ). Inoltre, che sia il Singolo o molti a salvarsi, ci\u00f2 non cambia affatto il Suo proposito, non cambia \u00abn\u00e9 Lui n\u00e9 le Sue azioni, perch\u00e9 non \u00e8 Lui che dev'essere salvato ma gli altri\u00bb.\nQuando Dio annuncia la Grazia, si fanno avanti battaglioni di uomini che ambiscono a essere salvati, ma questo non \u00e8 il modo giusto per ottenere la salvezza, annunciata a ogni Singolo e non alla Folla. Essa prevede una serie di azioni che identifichino quel Singolo come cristiano: prima l'umiliazione che si manifester\u00e0 \u00abper la maggior parte\u00bb in disperazione, poi il sopportare di essere un Singolo e quindi \u00abaffogare in questo mondo immenso\u00bb per poi sparire. Il Cristianesimo poggia sull'idea che per trarre consolazione e appoggio non bisogna confidare negli uomini e nel \"numero\". L'uomo animalesco \u00e8 proprio questo che teme di pi\u00f9: l'essere isolato, privato dal numero, starsene solo abbandonato allo scherno e al ghigno; mentre, ecco che diventa subito coraggioso, appena prende coscienza che il Cristianesimo consiste, al contrario, nel confidare esclusivamente in Dio. La Cristianit\u00e0 non ha applicato questo principio, tanto \u00e8 vero che \u00e8 difficile trovare nei secoli una sola predicazione che sia uguale a quella di Cristo. Una \u00abclasse di uomini\u00bb che pi\u00f9 di ogni altra merita di essere chiamata \"animale\", \u00e8 quella dei pastori e dei professori che hanno vissuto \u00aballe spalle della verit\u00e0, [e] del fatto che altri hanno sofferto per questa verit\u00e0\u00bb mentre il loro compito doveva essere l'imitazione di Cristo. \u00abStrano, che questa bestialit\u00e0 si trova accoppiata alla pi\u00f9 fine cultura che aristocraticamente disdegna perfino di dare uno sguardo all'operaio della Nettezza Urbana. [...] L'operaio della Nettezza Urbana \u00e8 veramente un uomo; mentre codesti aristocratici, fini, colti, rivestiti di velluto, tappezzati di decorazioni, sono degli animali!\u00bb, animali che vivono sulle altrui sofferenze, \u00abci\u00f2 che nessuna bestia fa, perch\u00e9 essa vive del suo bottino; e se causa anche delle sofferenze per impadronirsi delle sue vittime, non vive per\u00f2 delle loro sofferenze\u00bb - \"22 settembre 1855\".\nRagione e fede.\nLa fede entra in questa vita come una follia, per via dell'assurdo e non per via dell'umana ragione, non \u00e8 qualcosa da mettere in pratica, anzi si rapporta nella natura all'invisibile e nello spirito all'inverosimile. L'erudizione \u00e8 un \u00abmalcostume\u00bb se si vuole vivere accanto a Cristo. Anche a distanza, come dice lui stesso: dove qualcuno si riunisce nel mio nome, credendo in me, l\u00e0 sono anch'io (Mt ). La sua esistenza, nella fede, \u00e8 pi\u00f9 certa di qualsiasi fatto storico. La maggior parte degli uomini spera che le cose vadano meglio, chi ha fede invece sa che nella vita dovr\u00e0 sempre soffrire, sa che Dio \u00e8 comunque amore, non \u00e8 per rassegnazione che crede nel perdono dei peccati. Quelli vivono nell'immediatezza, poi si spingono a qualche riflessione e infine muoiono, questo invece comincia dal contrario, con la dialettica e la riflessione nell'infanzia, poi con l'et\u00e0 adulta diventa spirito e intravede la possibilit\u00e0 della fede, perch\u00e9 \u00abla fede \u00e8 l'immediatezza che vien dopo la riflessione\u00bb.\nHo permesso (dopo gli attacchi sul \u00abCorsaro\u00bb) che mi deridano, ma quel che dico \u00e8 la verit\u00e0: la lotta della fede col mondo non \u00e8 una lotta di pensiero contro il dubbio, di idea contro idea, ma \u00e8 solo voler ubbidire, senza la vanit\u00e0 di comprendere. Che cosa \u00e8 credere? \u00c8 volere (ci\u00f2 che si \"deve\" e perch\u00e9 si \"deve\"), difendendosi dal voler comprendere e dall'idea vana di poter comprendere. Le ragioni non possono portare a convinzioni, queste nascono altrove. \u00c8 come quando si ama una fidanzata, non perch\u00e9 sia migliore di altre, n\u00e9 perch\u00e9 si hanno le ragioni per farlo: si ama e basta. \u00c8 una cosa personale, che riguarda se stessi, \u00abnon c'\u00e8 che una prova della verit\u00e0 del Cristianesimo: la prova interiore, lo \"argomentum Spiritus Sancti\". La fede non si basa su ragioni, ma sulla testimonianza: \u00ab\u00e8 questo il movimento dell'infinit\u00e0 in se stessa, n\u00e9 pu\u00f2 essere altrimenti. Non sono le ragioni a fondare le convinzioni, ma le convinzioni che fondano le ragioni. Tutto ci\u00f2 che precede non \u00e8 che studio preparatorio, fase preliminare, qualcosa che sfuma appena viene la convinzione che tutto trasforma ovvero inverte la situazione. Altrimenti non ci sarebbe alcun riposo nella convinzione. Perch\u00e9 una convinzione a quel modo consisterebbe nel riflettere continuamente sulle ragioni. Il riposo, invece, il riposo assoluto in una convinzione, nella Fede, si ha soltanto quando la Fede stessa \u00e8 la testimonianza, la convinzione, il fondamento [...] \u00c8 chiaro come il sole che la mia categoria \u00e8 l'unica categoria cristiana: \"comprendere che non si pu\u00f2 comprendere\", rifiutare di voler comprendere\u00bb.\nRicordando Ugo di San Vittore, Kierkegaard parla del paradosso della fede, laddove la ragione non pu\u00f2 da sola risolvere l'assurdo n\u00e9 mostrare che non ha senso. La ragione pu\u00f2 solo onorare la fede, senza capire (\u00e8 per via di un concetto negativo, che poi \u00e8 il confine della ragione stessa, o meglio dell'uomo ragionevole, perch\u00e9 non esiste una ragione assoluta, specialmente ai nostri tempi): pu\u00f2 esporre speculativamente i problemi della fede, controllarla, vigilare che le chiacchiere non si insinuino a determinare cose che non sono oggetto di fede ma di speculazione, appunto, per\u00f2 a un certo punto pu\u00f2 solo domandare una decisione: \u00abvuoi tu ora credere, s\u00ec o no?\u00bb. La ragione non penetra mai nell'assoluto. \u00abL'interesse della fede (rispetto al credere) \u00e8 di concludere e di arrivare a una decisione assoluta; l'interesse della ragione \u00e8 di tenere la \"riflessione\" in vita [...]. Com'\u00e8 diventato difficile, nel secolo XIX, il credere, ora che tutto \u00e8 diventato un caos di riflessioni e considerazioni!\u00bb Si cerca di entrare nel cristianesimo con la speculazione, ma la speculazione lo caccia via dal mondo.\nIn un appunto di due righe, Kierkegaard si rende conto che nei propri scritti ha dato una \u00abdeterminazione\u00bb del tutto nuova sulla fede. Anche se onora la scienza, non accetta l'idea di complicare la fede con la scienza teologica, che si muove su categorie false. Per esempio questa vorrebbe che la \u00absacra scrittura\u00bb, proprio perch\u00e9 tale, cerca l'accordo perfetto tra le sue parti. Ma per lui la sacra scrittura deve avere discordanze, in modo che la scelta della fede possa essere lo scandalo che \u00e8. Lo stesso vale per il rapporto tra fede ed esistenza: non bisogna prima avere fede e poi seguire l'esistenza, bisogna prima avere una determinazione esistenziale, una situazione individuale, un \u00abuscire in alto mare\u00bb, dopo di che si viene scossi dalla fede (non \u00e8 un fatto di meriti). L'\u00abincondizionato\u00bb non pu\u00f2 essere aiutato con ragioni perch\u00e9 ci\u00f2 di cui si danno ragioni \"eo ipso\" non \u00e8 l'incondizionato. Un predicatore non deve \"spiegare\", a meno di non tradirlo, l'incondizionato. \u00abChe vi siano delle ragioni, non \u00e8 un \"plus\" rispetto all'incondizionato: \u00e8 un \"minus\", una sottrazione che riduce l'incondizionato a condizionato\u00bb. Al massimo si pu\u00f2 comprendere che non si pu\u00f2 comprendere, si possono dare ragioni che non ci sono ragioni.\nDio non pu\u00f2 diventare che oggetto di fede, le difficolt\u00e0 della vita servono a salvaguardare ci\u00f2. \u00c8 una scelta del \"carattere\" umano, non \u00e8 Lui che ha bisogno di essere creduto. \u00abUna delle cose pi\u00f9 ridicole che si possono immaginare \u00e8 di essere funzionario, persona di rango, cavaliere, padre di famiglia, socio della societ\u00e0 degli Amici e \u2013 nello stesso tempo \u2013 \"riformatore\"!\u00bb \u00c8 questo il territorio della ragione, questo essere \"nello stesso tempo\" pi\u00f9 cose, ma il \"carattere\" \u00e8 invece essere una sola cosa. La molteplicit\u00e0 abolisce l'infinito, ma riguardo all'infinito non si pu\u00f2 essere che una cosa sola. L'essere-in-s\u00e9-e-per-s\u00e9 \u00e8 completamente sparito dalla vita e la \"ragione\" si \u00e8 messa al suo posto; dove c'\u00e8 l'uno manca l'altro, come tra \"assoluto\" e \"relativo\": sono incompatibili. Ecco il punto in cui ci troviamo: \u00abinvece di innamoramento incondizionato, matrimonio di ragione. Invece di obbedienza incondizionata, obbedienza per forza di ragionamento. Invece di fede, sapere per ragioni. Invece di fiducia, garanzie. Invece di rischio, probabilit\u00e0, calcolo prudente. Invece di azione, semplici accadimenti. Invece del Singolo, una combriccola. Invece di personalit\u00e0, un'oggettivit\u00e0 impersonale ecc.\u00bb.\nAlla \"pistis\" \u2013 che per Platone era superiore \u2013 si \u00e8 sostituita la \"episteme\". Se il cristianesimo delle origini aveva elevato la fede mettendola in rapporto al paradosso e all'inverosimile, quindi invitando la coscienza alla certezza dell'eternit\u00e0, con l'andare del tempo la corsa si \u00e8 rallentata e ora si considera la scienza superiore alla fede. \u00c8 forse umano, ma a Dio piacque capovolgere la questione, rendere stolta la conoscenza (1 Cor ) e fare della fede la cosa pi\u00f9 alta. Ora il cristianesimo non esiste pi\u00f9, tutto \u00e8 chiacchiera; non \u00e8 neppure paganesimo, perch\u00e9 s'imbelletta di cristianesimo. Uno degli errori \u00e8 stato considerarlo \"perfettibile\", ma esso \u00e8 la cosa divina, l'antitesi della cosa umana (sviluppo e perfettibilit\u00e0). No, il cristianesimo \u00e8 il pi\u00f9 lontano possibile dall'essere perfettibile nel tempo (impedisce il trasferimento dal \"praesens\" al \"praeteritum\"). Persino Tertulliano e Agostino hanno fatto un po' di confusione in ci\u00f2, perch\u00e9 dal punto di vista della fede essere cristiano abita nell'esistenziale, Dio non si \u00e8 esibito in veste di docente, prima bisogna credere e poi comprendere.\nL'ultimo brano della sezione ha a che fare con gli \"atti\" come principio della fede. \u00c8 negli atti che risiede la verit\u00e0 (come a una canaglia non si chiedono giustificazioni, ma s'investigano gli atti commessi, cos\u00ec come gli atti e non le parole sono la prova del suo pentimento). Una cosa \u00e8 un uomo che dopo i 20 anni pi\u00f9 importanti della propria vita passati a studiare, a un certo punto, non avendo trovato la soddisfazione che cercava, chiude i libri e dichiara che non \u00e8 la scienza ci\u00f2 che importa, e un'altra \u00e8 un analfabeta che passando sotto le finestre aperte del dotto e sentendo dire ci\u00f2, ne adotta il risultato e dice anche lui che la scienza non gli interessa. Proprio l'addestramento attraverso cui Lutero era passato d\u00e0 garanzia che ci\u00f2 che egli dice della propria interiorit\u00e0 pu\u00f2 essere vero. Il semplice non \u00e8 semplice, ma \u00abqualcosa di infinitamente elevato\u00bb: osare di essere sicuri della propria interiorit\u00e0. Non si pu\u00f2 cominciare da dove un altro ha finito: \u00abun uomo simile sa cosa vuol dire rinunciare a questo mondo, lo sa con se stesso e con Dio di poterlo fare\u00bb.\nIl \u00abparadosso\u00bb.\nQuella che rappresenta la \"mediazione\" per la filosofia \u00e8 il \"paradosso\" per il Cristianesimo. \u00abLa venuta di Cristo \u00e8 e rester\u00e0 sempre un paradosso\u00bb. Per i suoi contemporanei il paradosso consisteva nel riconoscere che fosse il figlio di Dio, nonostante nulla nell'apparenza esteriore lo distinguesse dagli altri uomini. Per le epoche che seguirono il paradosso \u00e8 stato un altro: non avendo sotto gli occhi un Cristo \"visibile\", \u00e8 stato pi\u00f9 facile rappresentarseLo come figlio di Dio, ma con l'ostacolo di non esserGli stati contemporanei e di conseguenza con un \"rimpianto sentimentale\". Fra i due paradossi, comunque, penso che ai contemporanei di Cristo sia toccato il \u00abpi\u00f9 duro\u00bb. Coloro che sono venuti in epoche successive dovrebbero considerare che l'importante \u00e8 essere \"testimoni\" di un paradosso simile.\n\u00abIl fatto che il Figlio di Dio si sia fatto uomo \u00e8 il supremo paradosso metafisico e religioso ma non il pi\u00f9 profondo paradosso di Cristo\u00bb. La venuta di Cristo ha comportato una polemica contro l'esistenza, la sua vita stessa si trov\u00f2 in \u00abun rapporto polemico\u00bb. Cristo non possedeva nulla, n\u00e9 cibo, ne un giaciglio dove riposarsi o dormire, eppure predicava al popolo (Mt ), dimostrando una grande fede nella Provvidenza divina proprio come i gigli del campo e gli uccelli del cielo. Ma questo modo di agire poteva essere di esempio per i suoi contemporanei? L'uomo non deve forse lavorare per sostenersi? Non \u00e8 quello di lavorare \u00abun dovere superiore\u00bb? \u00abLa vita di Cristo ha avuto un rapporto di polemica e di negazione di fronte alla Chiesa e allo Stato. Il supremo paradosso nella sfera etica sarebbe che Cristo avesse sposato la realt\u00e0 totale, ne avesse fatto parte come l'anello di una catena, si fosse piegato a tutte le sue debolezze poich\u00e9 avere il coraggio, la fiducia, la fede fino a lasciarsi morire di fame, \u00e8 certamente ammirabile e chiss\u00e0 se si possono contare dieci esempi del genere\u00bb, a parte il fatto che noi professiamo di essere \"sottomessi all'esistenza\" e non di annullarci lasciandoci morire.\nUn altro paradosso, assoluto, sarebbe stato che il Figlio di Dio fosse venuto e vissuto sulla terra passando del tutto inosservato come un qualsiasi uomo comune, con un mestiere e una famiglia. Il paradosso divino di Cristo \u00e8 invece che viene ed \u00e8 nubile, si fa notare perch\u00e9 fa miracoli e poi alla fine si fa ulteriormente notare per la sua morte di crocifissione. Cristo comunque ag\u00ec in tal modo, solo per essere identificato dalla Sua autorit\u00e0 divina, Dio, anche se c'\u00e8 bisogno della Fede per risolvere il suo paradosso. La \"ragione umana\" pretendeva invece, un Cristo uomo di successo e ammirato dai suoi contemporanei, trascinatore di masse e di folli entusiaste, che pazzia!\nLa teoria sul male radicale di Kant ha il difetto di \u00abnon determinare in modo preciso\u00bb che il paradosso sia una categoria. Il paradosso non \u00e8 una concessione, spiega Kierkegaard, ma una \"categoria\" \u00abuna determinazione ontologica che esprime il rapporto tra uno spirito esistente, conoscente, e la verit\u00e0 eterna\u00bb spiegando che la scienza umana \u00abdeve stabilire solo il paradosso\u00bb ed iniziare con il capire \"se stessa\" rendendosi conto che ci sono cose che la conoscenza umana non pu\u00f2 capire o meglio e pi\u00f9 precisamente, \"qualcosa di cui essa con chiarezza pu\u00f2 \u00abcapire che non pu\u00f2 capire\u00bb \".\nL'autorit\u00e0, non consiste nel ricoprire uno ruolo importante o una carica speciale fra gli uomini; non \u00e8 \u00abautorit\u00e0\u00bb l'essere un sovrano, un imperatore, un generale o un vescovo, bens\u00ec la risoluzione \"salda e cosciente\" \u00abdi voler sacrificare tutto\u00bb, anche la stessa propria vita per una causa, con coraggio e senza paura. La massima espressione dell'autorit\u00e0 \u00e8 proprio quando quella causa per cui dedicare tutto, \u00e8 \"la verit\u00e0\". Ecco perch\u00e9 i farisei nonostante rappresentassero \"un'autorit\u00e0\" significativa al tempo di Cristo ed erano i \"maestri autorizzati\", con la loro vita e i loro insegnamenti dimostrarono di essere \u00absenza autorit\u00e0\u00bb proprio perch\u00e9 \"la verit\u00e0\" non era la loro causa, la loro era un'\u00abautorit\u00e0 nell'immanenza\u00bb pi\u00f9 che \u00abautorit\u00e0 come paradosso\u00bb. L'avere autorit\u00e0 implica quindi \u00abla coscienza e non l'intelligenza\u00bb, la \u00absottigliezza\u00bb o \u00abla profondit\u00e0\u00bb; un'autorit\u00e0 che guarda e si rivolge \u00aball'uomo e non al professore\u00bb.\n\u00c8 una bestemmia considerare Cristo come uno dei \u00absoliti Grandi\u00bb, \u00abtutto il Cristianesimo sfuma in chiacchiere\u00bb se lo si considera in tal modo. \u00abGes\u00f9 Cristo \u00e8 il paradosso, la sintesi paradossale di un Dio e di una povera natura umana: l'umiliazione Gli appartiene perci\u00f2 in modo essenziale\u00bb e con il considerarlo uno dei Grandi si toglie \u00abtutto il pericolo ch'esso porta in s\u00e9 e lo si \u00e8 ridotto a civetteria e a consolazione insulsa\u00bb\nA trentacinque anni, Kierkegaard parlando della remissione dei peccati, fa notare che per pensare che Dio dimentichi effettivamente tutti i nostri peccati, bisogna avere una mente evoluta oltre che molto coraggio. Ma come pu\u00f2 un \"uomo nuovo\" a cui sono stati perdonati i propri peccati vivere in maniera spensierata come quella di un giovane? \u00abImpossibile!\u00bb. A questo punto ricorda la propria esperienza riguardante la sua giovane et\u00e0 e l'educazione cristiana impartitagli dal padre, lo fa con un ritornello ricorrente, questo: \u00abIo sono stato educato molto severamente nel Cristianesimo da un vecchio\u00bb. Quanto \u00e8 giusto, far concepire ad un bambino, l'infanzia sotto la categoria dello \u00abspirito\u00bb? Si tratta di una crudelt\u00e0 assolutamente esclusa dal Cristianesimo e con cui si \"uccide\" poi l'infanzia. Nonostante esprima un giudizio cos\u00ec tranciante sull'educazione cristiana impartita ad un bambino, Kierkegaard ragiona che fra un Cristianesimo annacquato insegnato ai giovani del suo tempo e il Cristianesimo impartitogli severamente dal padre, preferisce quello del suo \"vecchio\" padre e considera che giunge il tempo in cui tale severit\u00e0 e \"crudelt\u00e0\" alla fine \u00e8 apprezzata; conclude infatti: \u00abEcco, ora io posso servirmene, ora il Cristianesimo esiste per me ed \u00e8 il mio tutto\u00bb\nSbagli\u00f2 Lutero quando asseri' che \u00abla vera fede si attiene alle parole, senza badare alla persona...\u00bb. Che specie di Cristianesimo poteva essere quello che avesse posto la dottrina (le parole) al di sopra del Maestro (Cristo)? Il paradosso cristiano \u00e8 proprio il contrario, \u00abci\u00f2 che importa \u00e8 la persona\u00bb, visto che lo stesso Apostolo Paolo nella sua Lettera ai Galati scrisse che lui stesso era Apostolo, \"solo\", \"per mezzo di Ges\u00f9 Cristo e di Dio Padre\" (Ga ), mostrando \u00abla sua eterogeneit\u00e0, la quale a sua volta \u00e8 l'autorit\u00e0\u00bb. Per il Cristianesimo per\u00f2, diversa \u00e8 la Persona di Cristo, Modello e Maestro di fede, da uomini come Pietro, Apollo e lo stesso Apostolo Paolo, \"persone\" in cui alcuni componenti della chiesa primitiva riponevano la loro fede e vantavano la loro \"appartenenza\" (1Co ). \u00abLa differenza paradossale del Cristianesimo da ogni altra dottrina consiste\u00bb proprio nel \"porre l'autorit\u00e0\" (che pu\u00f2 essere esclusivamente Cristo). \nPer un filosofo la cosa \u00e8 diversa, non pu\u00f2 esistere \u00abun filosofo con autorit\u00e0 [...] perch\u00e9 un filosofo non pu\u00f2 mai trascendere la propria dottrina.[...] Il paradosso \u00e8 che la personalit\u00e0 \u00e8 superiore alla dottrina\u00bb, per cui un controsenso esigere la fede da un filosofo.\n\u00abCristo \u00e8 il paradosso\u00bb ed ogni realt\u00e0 nel Cristianesimo, lo prova: \u00abovvero per via della sintesi essa \u00e8 tale che \u00e8 segnata con la possibilit\u00e0 dello scandalo come il momento dialettico\u00bb. Tale possibilit\u00e0 \u00e8 eliminata nell'ortodossia della Cristianit\u00e0 stabilita e in particolar modo in quella di Grundtvig, che la \"sostituisce\" con \"categorie dirette\": la \u00abcosa incomparabile\u00bb, \u00abdeliziosa\u00bb, \u00abprofonda\u00bb. Con Grundtvig si ha perci\u00f2 \"la riconoscibilit\u00e0 diretta\" di Cristo che \u00e8 Paganesimo, e non \"il segno\" distintivo della realt\u00e0 cristiana (Cristianesimo). Non parlando principalmente (ma solo \"en passant\") del \u00absegno\u00bb e dello scandalo, si ignora una dialettica decisiva cristiana che segna \u00abil confine\u00bb tra Paganesimo, Ebraismo e Cristianesimo. Dalla \"possibilit\u00e0 dello scandalo\" \u00e8 infatti evidente che il Cristianesimo ha a che fare solo con il \u00abSingolo\u00bb, tale possibilit\u00e0 infatti separa e isola ogni individuo \u00abcome passaggio per \"divenire\" cristiano\u00bb. Paradosso inoltre, \u00e8 anche il dogma del \u00abpeccato originale\u00bb che afferma che il genere umano ha \"ereditato\" la \"colpa\" del peccato del primo uomo e della prima donna. \"Ereditare\" una \"colpa\"? Come \u00e8 possibile? \u00ab\"Ereditare\" \u00e8 una categoria naturale\u00bb mentre \u00ab\"colpa\" una categoria etico-spirituale\u00bb, \"la ragione\" troverebbe senza dubbio da ridire: Come possiamo \u00abdire che si eredita ci\u00f2 che nel suo concetto \u00e8 impossibile poter ereditare?\u00bb. La risposta \u00e8 solo una: La Fede! \u00abIl paradosso nella verit\u00e0 cristiana dipende sempre dal fatto che essa \u00e8 la verit\u00e0 come lo \u00e8 per Dio\u00bb, bisogna credere proprio perch\u00e9 i criteri e le misure qui usate, sono sovrumane e non umane.\nLa \"semplicit\u00e0\" cristiana consiste nel paradosso che \u00e8 tanto \"semplice\" che non si pu\u00f2 speculare. Anzich\u00e9 \u00abin direzione della speculazione e del ragionamento\u00bb, la \"cosa semplice\" va \u00abin direzione dell'esistere, dall'esprimere esistenzialmente il Cristianesimo\u00bb. Esistere quindi, ed agire di conseguenza facendo \u00abci\u00f2 che \u00e8 comandato\u00bb, cosa tanto semplice che \u00e8 impossibile sbagliare come accade di solito nel campo della speculazione.\nChi specula sulla Fede, di fatto, si allontana da quella \"cosa semplice\". Socrate fu un esempio di semplicit\u00e0, che per lui consisteva nel \u00abtogliere tutta la speculazione (la sofistica), per poi agire, esistere\u00bb. In rapporto all'esistere, purtroppo, \u00abla speculazione \u00e8 la sofistica che di continuo ritorna in rapporto all'esistere\u00bb.\nSforzarsi per nulla! questo s\u00ec che \u00e8 un enorme paradosso. Per quale motivo se \u00e8 solo per \"Grazia\" che si ottiene la salvezza, ogni Singolo deve sforzarsi di \"divenire\" cristiano? Uno sforzo che non \u00e8 giustificato! Diverso era, e non c'era nessun paradosso, quando si credeva invece che la beatitudine \"si poteva acquistare\": \u00abil pi\u00f9 grande sforzo possibile e il bene pi\u00f9 alto\u00bb ottenuto da quello sforzo. Il cristiano deve soffrire, tanto che Dio stesso lo intimidir\u00e0 fino al punto che quell'uomo non sar\u00e0 disposto ad \"osare\". Questa sofferenza anzich\u00e9 essere apprezzata dalla folla sar\u00e0 confusa con \"orgoglio\". Il risultato finale sar\u00e0 che mentre questi gli daranno addosso, la classe dei i professori, alla sua morte, sar\u00e0 pronta a speculare su quella sofferenza, narrando, raccontando e vivendoci sopra quella sofferenza cristiana. \u00abGuai a loro: \"Guai a voi che costruite le tombe dei profeti\" (Mt )\u00bb\n\u00abIo servo il Cristianesimo!\u00bb. Kierkegaard \u00e8 pienamente convinto che il suo compito sia quello di avvertire gli uomini che il Cristianesimo da loro praticato non \u00e8 cristiano. Un compito diverso da quello degli Apostoli che era diffondere il Cristianesimo e convertire. Non solo, Kierkegaard pensa anche che la sua opera al servizio del Cristianesimo sia esclusiva, e argomenta: Siccome il Cristianesimo esiste ormai da 1800 anni, chi prima di me ha mai proclamato una denuncia simile nella Cristianit\u00e0?\nTutta la mia vita, il mio lavoro e tutto ci\u00f2 che mi appartiene \u00ab\u00e8 la sfera del paradosso: il positivo \u00e8 riconoscibile dal negativo\u00bb. Potrebbe essere considerate \"negativa\" le mia vita colma di pene e sofferenze, con \u00abDio che mi tormenta amorosamente e per amore\u00bb, cosa che mi causa sofferenza. \u00abPer\u00f2 questo negativo \u00e8 il segno del positivo, \u00e8 una primitivit\u00e0 che non si rapporta ai contemporanei ma a generazioni; ed \u00e8 di tanta importanza che si esprime meglio col dire ch'io tra i contemporanei sono una superfluit\u00e0 [...] \u00bb\nChe sia stato attento al Cristianesimo, \u00e8 cosa certa, ma che io come gli Apostoli debba predicare il Cristianesimo, \u00e8 ben altra cosa. Umanamente parlando siccome il Cristianesimo rende infelici, una cosa \u00e8 che io per causa del Cristianesimo soffra per me stesso, un'altra \u00e8 predicarlo ad altri, e con la mia predicazione renda infelici altri uomini preavvisandoli: \u00abPerdonatemi, prego, perdonatemi se io vi rendo umanamente infelici\u00bb. Tale predicazione \u00e8 diversa per un Apostolo che \u00e8 \u00abassolutamente immerso nell'Assoluto; cieco per tutto il resto[...]\u00bb. Anche qui il positivo si riconosce dal negativo: Il positivo \u00e8 che Cristo \u00e8 il Salvatore del mondo. Ma (e questo \u00e8 il negativo) che \u00e8 proprio Cristo, il Salvatore del mondo che \u00abumanamente parlando\u00bb rende infelici gli uomini. Come si pu\u00f2 notare questo \u00abappartiene alla sfera del paradosso\u00bb ed \u00e8 completamente diverso dai discorsi incomprensibili e confusi \u00absul \"Salvatore del mondo\u00bb\" di cui fa sfoggio la Cristianit\u00e0\u00bb.\nImitazione e contemporaneit\u00e0.\nS. Paolo \u00e8 l'unico Apostolo che parla del \"pungolo della carne\"(2 Cor ), sebbene anche altri avessero sofferto il martirio della contemporaneit\u00e0 a Cristo, la cui \"dottrina \u00e8 cibo\" (Gv ), e va assimilata, non solo predicata. Nel farlo si scopre che non ne sei all'altezza e l'unica soluzione \u00e8 affidarsi alla Fede nella Grazia. Essere \"contemporaneo\" di Cristo, vivere accanto alla Sua Croce costituisce il criterio di misura, sotto l'aspetto poetico, storico ed etico (anche rispetto a Cristo come persona storica). Ma Cristo \u00e8 nello stesso tempo la \u00abrealt\u00e0 dogmatica\u00bb, la Sua morte \u00e8 la Redenzione. Per questo oltre a imparare a morire per la verit\u00e0, a Sua imitazione, bisogna considerare la Sua vita e la Sua morte e riconoscersi come peccatori. Egli \u00e8 il Modello, ma si ha bisogno del Suo aiuto per imitarLo, anche se, essendo il Salvatore dell'umanit\u00e0, non si pu\u00f2 sperare di assomigliarGli. Con il tempo si \u00e8 finito con accentuare il Cristo-Grazia a scapito del Cristo-Modello, considerato troppo alto, ma neppure questo dovrebbe essere possibile.\nDavanti a un modello umano, si pu\u00f2 dire che non c'\u00e8 tempo per ammirarlo, bisogna piuttosto imitarlo, altrimenti l'ammirazione \u00e8 una scappatoia per non fare come lui, ma rispetto a Cristo non \u00e8 cos\u00ec: qui conta soprattutto l'adorazione e solo attraverso l'adorazione si pu\u00f2 imitarLo. Si pu\u00f2 persino sbagliare prospettiva e rendere Cristo cos\u00ec spirituale da farlo apparire crudele. \u00c8 lo spirito assoluto, anche se guariva gli ammalati, liberava gli ossessi, trasformava l'acqua in vino ecc. Dopo 1800 anni non siamo troppo inclini a tradurre tutto in termini di compassione umana. Ma non pu\u00f2 funzionare da scusa il fatto di non esserGli contemporanei, perch\u00e9 lo siamo dei poveri, delle vittime di ingiustizia, dei sofferenti, dei malati e quel che non si \u00e8 fatto al pi\u00f9 piccolo dei Suoi fratelli non si \u00e8 fatto neanche a Lui (Mt ). Tutte le chiacchiere sul desiderare di essere contemporanei di Cristo rasentano quasi l'empiet\u00e0, perch\u00e9 \u00e8 come riconoscersi adatti per essere Apostoli. Gli stessi Apostoli vennero meno e dovettero essere forniti di forze straordinarie per essere a Lui contemporanei. Tanto pi\u00f9 noi ora. Coloro che parlano di esserGli contemporanei non sanno quel che dicono e hanno la civetteria di prendere il facile e tralasciare il difficile. In fondo tutto si riduce a una sola cosa: alzarsi e rivestirsi al mattino (rivestirsi di Cristo), cio\u00e8 pi\u00f9 che imitarlo, rappresentarlo. Essere davvero religiosi \u00e8 difficile, perch\u00e9 si rischia di diventare uno \"spettacolo per il mondo\" (1 Cor ), eterogeneo con questa vita. \u00c8 legittimo voler vivere sani e forti, senza soffrire, e nell'intimo conservare un sentimento per Dio, ma chi si mette veramente in rapporto con Dio \u00e8 subito marcato, zoppica, soffre. Non esiste altro modo. Nel mondo delle realt\u00e0 sensibili e esteriori, l'oggetto \u00e8 qualcosa di altro dal modo (ci sono molti modi per mettercisi in rapporto), ma in rapporto a Dio \u00e8 il \"come\" che \u00e8 il \"che cosa\". \u00c8 un abbandono assoluto, non limitato da \u00abfino a un certo punto\u00bb, perch\u00e9 Dio \u00e8 proprio la negazione di tutto ci\u00f2 che \u00e8 \u00abfino a un certo punto\u00bb."}
{"id": "5373173", "revid": "1573940", "url": "https://it.wikipedia.org/wiki?curid=5373173", "title": "Eudiscoderma thongareeae", "text": "Eudiscoderma thongareeae () \u00e8 un pipistrello della famiglia dei Megadermatidi, unica specie del genere Eudiscoderma (), endemico della Thailandia.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 64,36 e 66,51\u00a0mm, la lunghezza del piede tra 16 e 18,12\u00a0mm, la lunghezza delle orecchie tra 32,06 e 37,49\u00a0mm e un peso fino a 36,2\u00a0g.\nCaratteristiche craniche e dentarie.\nIl cranio \u00e8 relativamente grande, presenta un rostro robusto, \u00e8 privo di ossa pre-mascellari, processi post-orbitali e del caratteristico scudo frontale presente in altre specie della famiglia, sostituito da una larga e profonda depressione. La cresta sagittale \u00e8 ben sviluppata. I canini superiori sono molto grandi.\nSono caratterizzati dalla seguente formula dentaria:\nAspetto.\nLe parti dorsali sono marroni scure con la base dei peli pi\u00f9 chiara, mentre le parti ventrali sono bruno-grigiastre con la base biancastra. Il muso \u00e8 corto e largo, la foglia nasale \u00e8 grande, la porzione posteriore \u00e8 corta, eretta ed arrotondata, la cresta longitudinale \u00e8 leggermente convessa al centro e presenta una base a forma di cuore, in maniera tale da sembrare una freccia capovolta, la porzione anteriore \u00e8 larga ma breve. Le orecchie sono grandi, unite anteriormente sopra la fronte e con i margini rivestiti di corti peli bruno-arancioni. Il trago \u00e8 grande, biforcuto ed \u00e8 lungo circa la met\u00e0 del padiglione auricolare. Le ali sono larghe e marroni scure. \u00c8 privo di coda, mentre l'uropatagio \u00e8 ampio. L'osso penico ha la forma di una Y. \nEcolocazione.\nEmette ultrasuoni sotto forma di impulsi di breve durata a bassa intensit\u00e0 e frequenza modulata iniziale tra 107,6 e 129,6\u00a0kHz, finale tra 11,2 e 14\u00a0kHz e massima energia tra 53,1 e 55,1\u00a0kHz. Oltre alla fondamentale sono presenti fino a sei armoniche.\nBiologia.\nComportamento.\nSi rifugia nelle cavit\u00e0 degli alberi.\nAlimentazione.\nSi nutre di grossi coleotteri.\nDistribuzione e habitat.\nQuesta specie \u00e8 conosciuta soltanto nella foresta di Bala nell'estrema parte meridionale della Thailandia peninsulare.\nVive nelle foreste pluviali sempreverdi.\nStato di conservazione.\nQuesta specie, essendo soggetta a perdita dell'habitat, \u00e8 stata considerata in pericolo critico dall'IUCN."}
{"id": "5373174", "revid": "633073", "url": "https://it.wikipedia.org/wiki?curid=5373174", "title": "Eudiscoderma", "text": ""}
{"id": "5373175", "revid": "181699", "url": "https://it.wikipedia.org/wiki?curid=5373175", "title": "BLS Cargo", "text": "BLS Cargo \u00e8 un'impresa ferroviaria svizzera. Nata come societ\u00e0 di scopo filiale della BLS AG, operatore del Cantone di Berna, l'azienda si \u00e8 sviluppata quale operatore internazionale specializzato nella trazione di treni che attraversano la ferrovia del L\u00f6tschberg.\nSettori di attivit\u00e0.\nL'azienda opera sull'asse centrale nord-sud che attraversa la Svizzera e offre ai clienti servizi fra il Mare del Nord e il mar Mediterraneo in virt\u00f9 della collaborazione con alcuni partner specializzati nel trasporto intermodale.\nL'offerta principale di BLS Cargo \u00e8 costituita da treni completi in traffico combinato non accompagnato, trasporto a treno completo e di autostrada viaggiante. A ci\u00f2 si aggiunge il tradizionale traffico interno e in import/export rispetto al territorio svizzero un tempo svolto dalla BLS L\u00f6tschbergbahn.\nStoria.\nLa BLS Cargo fu fondata nel 2001, quando in occasione della liberalizzazione dei traffici ferroviari europei venne stipulata una convenzione fra BLS e Ferrovie federali svizzere (FFS) per la rimodulazione dei traffici che interessavano la ferrovia del L\u00f6tschberg, gestita dalla BLS stessa. Tale convenzione port\u00f2 al trasferimento alla BLS di tutti i traffici regionali del Cantone di Berna, ivi compresa una parte della S-Bahn di Berna, mentre il trasporto a lunga percorrenza pass\u00f2 in carico all'impresa federale.\nNel 2002 l'azionariato aziendale venne aperto ad investitori stranieri, favorendo l'internazionalizzazione della societ\u00e0: DB Schenker Rail entr\u00f2 dunque nel capitale con una quota del 20%; tale processo fu sottolineato dalla contestuale messa in esercizio delle prime locomotive policorrente per l'impiego in Germania e in Svizzera.\nL'anno successivo un accordo con l'allora Railion port\u00f2 alla conduzione del primo servizio attraverso il Gottardo, traffico per il quale l'anno successivo BLS Cargo istitu\u00ec una propria sede di produzione a Chiasso. I ricavi complessivi raggiunsero in tale anno 161 milioni di CHF con un utile di 3,5 milioni.\nUn altro significativo momento di crescita avvenne nel 2005, allorch\u00e9 BLS Cargo acquis\u00ec un importante traffico per conto della Hupac; la produzione aument\u00f2 di un ulteriore del 32%, raggiungendo i 2,823 milioni di tonnellate nette per chilometro. Fra i traffici pi\u00f9 significativi risultava il trasporto combinato non accompagnato in collaborazione con la Railion, che triplic\u00f2 in volume, e il servizio di autostrada viaggiante per conto di RAlpin SA sulla direttrice Friburgo-Novara.\nAllo scopo di completare l'offerta indipendente di trasporto a sud delle Alpi, il 6 aprile 2006 fu costituita BLS Cargo Italia s.r.l., con sede presso lo scalo ferroviario di Domo II a Beura-Cardezza (Domodossola) e, contestualmente, venne ottenuta l\u2019autorizzazione di accesso alla rete ferroviaria in Germania. Nello stesso anno la BLS L\u00f6tschbergbahn si fuse con la Regionalverkehr Mittelland (RM) costituendo la nuova BLS SA. Il ramo trasporto merci della prima rimase in carico a BLS Cargo, mentre quello della RM fu scorporato e diede vita a Crossrail.\nIl 2007 rappresent\u00f2 un anno chiave nella storia dei trasporti di interesse per BLS Cargo, grazie all'apertura della galleria di base del L\u00f6tschberg; lo sforzo di internazionalizzazione dei traffici intrapreso e favorito dalla nuova infrastruttura port\u00f2 alla fondazione della BLS Cargo Deutschland GmbH e, alla fine del medesimo anno, all'avvio di alcuni servizi nel traffico di transito dalla Francia a destinazione di Italia e Polonia, passando per la Svizzera. Contestualmente furono allacciate collaborazioni strategiche con imprese di trasporto ferroviario francesi, assicurando ulteriori possibilit\u00e0 di crescita.\nAlla fine del 2007/inizio 2008, la BLS Cargo si aggiudic\u00f2 i seguenti servizi di trasporto:\nIl partner in Italia per tutti i trasporti era Trenitalia/Serfer, in Francia collaborazione con ECR, SNCF Fret e B-Cargo. Contestualmente DB Schenker Rail aument\u00f2 al 45% la propria quota di capitale, mentre IMT AG (Gruppo Ambrogio Trasporti) pass\u00f2 dal 2,3% al 3%.\nLa profonda crisi economica che invest\u00ec l'intera Europa a partire dal 2008 interruppe il trend di crescita, imponendo al termine della stessa una maggiore attenzione alla copertura costi/ricavi rispetto al fatturato in s\u00e9 e dunque la concentrazione sui segmenti di traffico pi\u00f9 redditizi alla ricerca di un ritorno all'utile. In tale scenario nel 2013 furono rivisti i termini della collaborazione con DB Schenker Rail dopo la decisione di quest'ultima di non rinnovare l'accordo di trazione per i traffici di attraversamento della Svizzera, passati a SBB Cargo e di uscire dal capitale sociale, azione attuata nel 2015 allorch\u00e9 la stessa BLS Cargo riacquis\u00ec tale pacchetto azionario.\nDati societari.\nDopo gli assestamenti del 2015 al capitale di BLS Cargo partecipano BLS AG e IMT AG (Gruppo Ambrogio) rispettivamente con il 97% e il 3%. La quota di mercato nel trasporto di transito svizzero su rotaia ammontava, in tale anno, a circa il 43%.\nOltre alla societ\u00e0 di diritto svizzero di BLS Cargo fanno parte le seguenti controllate:\nL'azienda di diritto italiano ha posseduto la licenza di operatore ferroviario n. 56, rilasciata il 29 settembre 2008 e successivamente revocata: per l'utilizzo delle proprie locomotive sul territorio italiano l'impresa ha sempre comunque fatto riferimento ad altri operatori quali Serfer e l'ex NordCargo nei cui parchi alcune unit\u00e0 sono state conseguentemente immatricolate.\nMateriale di trazione.\nPer la trazione dei treni, principale servizio offerto da un'impresa ferroviaria, BLS Cargo utilizza una flotta costituita dalle seguenti locomotive elettriche:"}
{"id": "5373176", "revid": "819238", "url": "https://it.wikipedia.org/wiki?curid=5373176", "title": "Societ\u00e0 Ferroviaria Apuo Veneta", "text": "La Societ\u00e0 Ferroviaria Apuo Veneta \u00e8 un'impresa italiana che opera nell'organizzazione dei trasporti e nelle manovre ferroviarie. Costituita nel 2001 ad opera di alcune realt\u00e0 toscane e venete, non ha mai avviato l'attivit\u00e0 diretta come impresa ferroviaria, limitandosi a svolgere ruoli prevalentemente nel comprensorio del porto di Carrara.\nSettori di attivit\u00e0.\nNata per favorire lo sviluppo del trasporto ferroviario a servizio dei porti di Carrara e Venezia, l'azienda svolge prevalentemente servizi di manovra presso i raccordi della Zona Industriale Apuana e organizza spedizioni su rotaia fra la Toscana e il Veneto.\nL'impresa gestisce altres\u00ec il servizio sul tratto di ferrovia della zona industriale di Scarlino, a servizio delle imprese Nuova Solmine e Scarlino Energia.\nStoria.\nLa societ\u00e0 fu costituita il 5 luglio 2001 a Marina di Carrara allo scopo di favorire \"l'integrazione e lo sviluppo dei trasporti ferroviari\" che gravitano su tale infrastruttura toscana.\nIn occasione dell'inaugurazione del nuovo terminal di Porto Marghera, partecipato dalla Porto di Carrara s.p.a., nel 2009 fu annunciato l'avvio di un servizio merci gestito da Apuo Veneta con il quale la merce sarebbe stata \"caricata sulle banchine di Marina di Carrara e trasportate a Verona\".\nNel 2013 alla Societ\u00e0 Ferroviaria Apuo Veneta fu conferito l'appalto quadriennale 2013-2016, rinnovabile fino al 2020, per lo svolgimento del servizio ferroviario dal porto di Marina di Carrara alla stazione di Massa Zona Industriale.\nDivenuta realt\u00e0 a socio unico controllata dalla Porto di Carrara s.p.a., la stessa annunci\u00f2 nel 2014 la fusione per incorporazione della Societ\u00e0 Ferroviaria Apuo Veneta nella controllante.\nDati societari.\nAll'atto della fondazione, i soci erano costituiti dalla Porto di Carrara s.p.a., dalla Spintermar e dalla Servizi Industriali di Tricesimo (in seguito divenuta Rail One Servizi Industriali), che detenevano rispettivamente il 50%, il 30% e il 20% del capitale.\nL'azienda possiede la licenza di operatore ferroviario n. 62, rilasciata il 20 aprile 2010, ma al 2015 non risultava attiva non avendo richiesto il relativo certificato di sicurezza da rilasciarsi a cura dell'Agenzia Nazionale per la Sicurezza delle Ferrovie."}
{"id": "5373181", "revid": "1728", "url": "https://it.wikipedia.org/wiki?curid=5373181", "title": "Robert E. Wynn", "text": ""}
{"id": "5373185", "revid": "554814", "url": "https://it.wikipedia.org/wiki?curid=5373185", "title": "BLS Cargo Italia", "text": ""}
{"id": "5373186", "revid": "594360", "url": "https://it.wikipedia.org/wiki?curid=5373186", "title": "Kim Jong Kook", "text": ""}
{"id": "5373190", "revid": "1442080", "url": "https://it.wikipedia.org/wiki?curid=5373190", "title": "Rosa Di Natale", "text": "Attivit\u00e0.\n\u00c8 stata presidente dell'Accademia Romana di Cultura (da lei fondata nel 1949) e della rivista \"La grande ricerca\" (organo ufficiale della stessa Accademia). Fondatrice e direttrice del periodico \"Forze nuove\". Ha collaborato con importanti periodici culturali sia a Palermo che a Roma.\nCon Rosa Di Natale hanno collaborato anche il professor Raniero Nicolai, poeta olimpionico nel 1920, il prof. Nicola Pende, famoso endocrinologo, il poeta e drammaturgo Ugo Betti, il poeta ed incisore Bruno da Osimo e il poeta Tullio Colsalvatico.\nOpere principali.\n\"Il richiamo della terra\" (prose del 1935)\n\"Sinfonie\"\n\"La sorgente\"\n\"La nuova messe nell'alba nuova\"\nAlcune opere figurano in importanti antologie italiane e straniere tra cui: \"Antologia di poesia cattolica italiana del Novecento\", \"Antologia del sonetto italiano contemporaneo\", \"Po\u00e8tes d'Italie\" e \"Poeti per la scuola\"(1989).\nBibliografia.\nPo\u00e8tes d'Italie, Cecile Toumarinson, 1961\nAntologia del sonetto italiano contemporaneo, Mario Gastaldi, 1948"}
{"id": "5373191", "revid": "767487", "url": "https://it.wikipedia.org/wiki?curid=5373191", "title": "Alin Coen Band", "text": "Gli Alin Coen Band sono un gruppo musicale tedesco, espressione di un genere al confine fra funk, folk e pop, proveniente dall'universo indie, fondato nel 2007. Prendono il loro nome dalla stessa leader del gruppo, Alin Coen.\nStoria del gruppo.\nAlin Coen, cantautrice e musicista tedesca, \u00e8 nata ad Amburgo nel 1982. Frutto del melting pot, infatti proviene da una madre medico tedesco e da un padre pittore messicano, Alin ha anche lontane influenze italiane provenienti da una sua bisnonna, Fanny Anit\u00faa, che per anni fu cantante d'opera formatasi in Italia e che per anni si esib\u00ec alla Scala di Milano. Anche per queste ragioni, il mondo della musica \u00e8 sempre stato presente nella vita dell'artista.\nMa \u00e8 solo dal 2002 che Alin comincia a scrivere canzoni, ossia nel periodo in cui viveva in Svezia in una fattoria. Nel 2003 decide di trasferirsi, per motivi di studio, a Weimar, e sono questi gli anni in cui si completa la sua formazione nel suonare diversi strumenti musicali, fra cui la chitarra e le tastiere, ed incontra Jan Frish (chitarrista), Philipp Martin (bassista) e Fabian Stevens (batterista), ossia coloro che, insieme a lei, nel 2007 formeranno la band.\nI primi successi per la band arrivano grazie al successo dei loro video su YouTube e, soprattutto, dalla loro positiva partecipazione nel 2008, al \"PopCamp\", ossia una master class del Deutsche Musikrat (DMR), l'avvento a numerose apparizioni televisive in vari programmi tedeschi, fra cui va ricordato quello a TV Noir, li ha portati ad essere ascoltati da un pubblico pi\u00f9 vasto.\nIl loro primo album \"Wer bist du?\" esce nel 2010, tramite la loro piccola etichetta indipendente Pflanzeinen Baum, con l'importante distribuzione della RoughTrade. Nell'aprile 2011 la band riceve il Grammy tedesco nella categoria dei giovani talenti. Nel giugno 2013 esce l'album \"We're Not the Ones We Thought We Were\", dal quale \u00e8 estratto il fortunato singolo \"A No Is a No\". Nel 2015, Alin, Philipp e Fabian, hanno iniziato un tour europeo di concerti che li ha visti anche suonare in varie citt\u00e0 italiane."}
{"id": "5373193", "revid": "1305772", "url": "https://it.wikipedia.org/wiki?curid=5373193", "title": "Locomotiva Jung R 42 C", "text": "La R 42 C rappresent\u00f2 un modello di locomotiva da manovra a tre assi di media potenza prodotto dalla Arnold Jung Lokomotivfabrik di Kirchen in 32 esemplari fra il 1955 e il 1962, progettati per la manovra presso i raccordi industriali e diffusi sia in Germania che in Italia.\nCaratterizzati dalla trasmissione idraulica e dalla trasmissione a bielle, gli esemplari prodotti subirono diversi passaggi di propriet\u00e0 e alcuni di essi, scampati alla demolizione, sono stati conservati anche a fini museali.\nCaratteristiche.\nOfferta sul mercato a partire dal 1955, la R 42 C apparteneva alla cosiddetta terza generazione di locomotive prodotte dal costruttore tedesco e adottava un motore MAN W8V 17,5/22A dalla potenza di 324\u00a0kW, aumentata rispetto ai precedenti modelli Jung in conseguenza dell'adozione di un gruppo motoventilatore potenziato. Anche le ruote presentavano un diametro maggiore, riducendo conseguentemente l'interasse rispetto alla R 40 C.\nConcepite per servizi di manovra e trazione in linea di treni leggeri, le locomotive di questo gruppo adottavano la trasmissione idrodinamica con cambio automatico Voith. La trasmissione del moto avveniva tramite asse cieco e trasmissione a bielle sui tre assi. La sospensione era attuata tramite molle a balestra.\nGli ultimi veicoli risultavano presenti al magazzino di produzione fino al 1964. Tre ulteriori veicoli erano stati offerti all'esercito tedesco ma non consegnati: non \u00e8 chiaro se siano stati realmente costruiti.\nIn Germania le Jung R 42 C vennero classificate nel gruppo 3942.\nEsemplari prodotti.\nDiffuse prevalentemente su raccordi industriali e ferrovie secondarie, le R 42 C furono oggetto di ordini affatto diversificati."}
{"id": "5373194", "revid": "306856", "url": "https://it.wikipedia.org/wiki?curid=5373194", "title": "Ferdinand Bonaventura Kinsky von Wchinitz und Tettau", "text": "Infanzia.\nIl principe Ferdinand Bonaventura nacque a Vienna capitale dell'impero austriaco come unico figlio maschio di Rudolf, VI Principe Kinsky von Wchinitz und Tettau e di sua moglie, la contessa Wilhelmine von Colloredo-Mannsfeld. Successe a suo padre all'et\u00e0 di 1 anno nel 1836. Risiedette perlopi\u00f9 al castello di Choce\u0148.\nNel 1873 fu investito dell'ordine del Toson d'oro. Fu grande amico dell'imperatrice Sissi con la quale condivideva la passione per i cavalli. Mor\u00ec nel 1904 a causa di una caduta da cavallo come suo nonno e fu succeduto dal figlio maggiore Karl.\nMatrimonio e figli.\nFerdinand Bonaventura spos\u00f2 il 5 aprile 1856 a Vienna la principessa Maria Josepha del Lichtenstein (1835\u20131905), la pi\u00f9 giovane delle figlie del principe Karl del Liechtenstein e di sua moglie, la contessa Franzisca von Wrbna und Freudenthal.\nEbbero sette figli:"}
{"id": "5373196", "revid": "124909306", "url": "https://it.wikipedia.org/wiki?curid=5373196", "title": "Miranda (M\u00e9rida)", "text": "Miranda \u00e8 un comune del Venezuela nello Stato di M\u00e9rida. Confina con i comuni di Julio C\u00e9sar Salas a nord, Pueblo Llano ad est, Rangel a sud e Justo Brice\u00f1o ad ovest.\nStoria.\nIl comune \u00e8 stato istituito nel 1904.\nPrende il proprio nome da quello del patriota Francisco de Miranda.\nAmministrazione.\nParrocchie.\nIl comune di Miranda ha quattro parrocchie:"}
{"id": "5373197", "revid": "110157", "url": "https://it.wikipedia.org/wiki?curid=5373197", "title": "Roadmaster", "text": "Roadmaster \u00e8 una raccolta di Gene Clark, pubblicato (inizialmente usc\u00ec solo nei Paesi Bassi) dalla A&amp;M Records nel gennaio del 1973.\nIl disco contiene brani inediti registrati in studio nel periodo 1970-1972.\nTracce.\nBrani composti da Gene Clark, eccetto dove indicato"}
{"id": "5373200", "revid": "124814060", "url": "https://it.wikipedia.org/wiki?curid=5373200", "title": "Nuovi saggi sull'intelletto umano", "text": "Nuovi saggi sull'intelletto umano \u00e8 un libro di Gottfried Wilhelm Leibniz.\nSi tratta di un'ampia risposta all'opera maggiore di John Locke, \"Saggio sull'intelletto umano\", che contiene una replica o un commento puntuale a ciascun capitolo del testo del filosofo inglese. Seguendo rigorosamente l'ordine degli argomenti del \"Saggio\", Leibniz scrive per approfondire le tesi trattate nei singoli capitoli, oppure per dichiarare il proprio accordo su di esse, ma pi\u00f9 spesso per confutarle. \u00c8 uno dei soli due lunghi lavori di Leibniz (l'altro sono \"I saggi di teodicea\"). Fu completato nel 1704, ma la morte di Locke fu la causa avanzata da Leibniz nel ritardare la sua pubblicazione. Il libro apparve 60 anni dopo, in 4 volumi. Come molti altri saggi filosofici del tempo, i \"Nuovi saggi\" furono scritti in forma di dialogo.\nI due personaggi del libro sono Teofilo (\"colui che ama Dio\", in greco), che rappresenta il punto di vista di Leibniz, e Filalete (\"colui che ama la Verit\u00e0\"), che incarna invece quello di Locke. La famosa confutazione delle teorie empiriste riguardo alla provenienza delle idee appare all'inizio del Libro II: \"Niente \u00e8 nell'intelletto senza essere stato prima nei sensi, tranne l'intelletto stesso\" (\"Nihil est in intellectu, quod non fuerit in sensu, excipe : nisi ipse intellectus\")."}
{"id": "5373204", "revid": "1573940", "url": "https://it.wikipedia.org/wiki?curid=5373204", "title": "Pierluigi Castellani", "text": ""}
{"id": "5373214", "revid": "767487", "url": "https://it.wikipedia.org/wiki?curid=5373214", "title": "The Battery (film 2012)", "text": "The Battery \u00e8 un film horror indipendente del 2012 scritto, diretto, prodotto e interpretato da Jeremy Gardner.\nTrama.\nBen e Mickey, due ex-giocatori di baseball, si ritrovano a dover percorrere insieme la Nuova Inghilterra in macchina, dopo che un'apocalisse-zombie si \u00e8 abbattuta sul mondo. I due compagni di viaggio attraverseranno cos\u00ec il Connecticut alla ricerca di un luogo sicuro per salvarsi dagli zombie.\nProduzione.\nIl film ha ricevuto l'attenzione di diverse riviste e critici per il fatto di essere stato prodotto con un budget di appena 6000 dollari. Tutte le riprese sono state effettuate nello stato del Connecticut in soli 15 giorni.\nDistribuzione.\n\"The Battery\" \u00e8 stato presentato per la prima volta al Telluride Horror Show, un festival di film horror che si tiene a Telluride (in Colorado). Il film \u00e8 stato successivamente distribuito in DVD negli Stati Uniti il 16 settembre 2014."}
{"id": "5373215", "revid": "122619445", "url": "https://it.wikipedia.org/wiki?curid=5373215", "title": "The Battery", "text": "The Battery si pu\u00f2 riferire a:"}
{"id": "5373217", "revid": "287204", "url": "https://it.wikipedia.org/wiki?curid=5373217", "title": "Youngstown Bears 1946-1947", "text": "La stagione 1946-47 degli Youngstown Bears fu la 2\u00aa e ultima nella NBL per la franchigia.\nGli Youngstown Bears arrivarono sesti nella \"Eastern Division\" con un record di 12-32, non qualificandosi per i play-off."}
{"id": "5373232", "revid": "585241", "url": "https://it.wikipedia.org/wiki?curid=5373232", "title": "Primo ministro di Israele", "text": ""}
{"id": "5373234", "revid": "446353", "url": "https://it.wikipedia.org/wiki?curid=5373234", "title": "Herbert M. Sobel", "text": ""}
{"id": "5373235", "revid": "287204", "url": "https://it.wikipedia.org/wiki?curid=5373235", "title": "Revival (romanzo)", "text": "\"Revival\" \u00e8 un romanzo horror di Stephen King, uscito negli USA l'11 novembre 2014. In Italia il romanzo \u00e8 uscito il 17 marzo 2015.\nTrama.\nNegli anni '60 il reverendo Charles Jacobs arriva in una cittadina americana dove conosce Jamie Morton, bambino di 6 anni, e nel periodo della sua permanenza lo aiuta a risolvere il problema alla gola di suo fratello grazie a una macchina elettrica da lui ideata, ma decide di andarsene dal paese dopo la morte di sua moglie e suo figlio causata da un incidente stradale. Jamie cresce e diventa nel corso degli anni un chitarrista eroinomane. Un giorno del 1992, dopo essere stato scaricato per l'ennesima volta da un gruppo rock, incontra Charles, che \u00e8 diventato un imbonitore da fiera che usa i soldi guadagnati per finanziare i suoi esperimenti sull'elettricit\u00e0 e che aiuta un'altra volta Jamie dandogli una scossa elettrica basata sull'\"elettricit\u00e0 segreta\" da lui scoperta e facendogli passare la dipendenza dall'eroina e il dolore alla gamba causato da un incidente stradale, ma provocandogli strane convulsioni involontarie (Jamie si ritrova pi\u00f9 volte nudo nel cuore della notte mentre si puntella e si infilza con alcuni oggetti domestici). Anni dopo Jamie lavora in uno studio di registrazione del Colorado per conto di un uomo anche lui aiutato da Charlie (per un problema all'udito) che soffre di un sintomo da lui definito \"visioni prismatiche\", che gli fa vedere immagini di un'altra dimensione: formiche giganti e colori non presenti in natura. Jamie scopre che ora Charlie usa il potere dell'elettricit\u00e0 segreta per curare le persone spacciandosi per un messaggero del Divino e guadagnando soldi per le sue ricerche, e che anche molte delle persone da lui curate soffrono di sintomi involontari simili ai suoi (uno mangia terra, un altro si versa il sale negli occhi) e alcune si sono addirittura suicidate in istinti di follia omicida-suicida. Jamie intima a Charlie di smetterla ma lui ribatte dicendogli che ormai ha smesso di curare la gente dato che ha i soldi necessari per concludere il suo progetto e che se sapesse che cosa ha in mente capirebbe perch\u00e9 lo ha fatto. \nQualche anno dopo Jamie riceve una lettera da Charlie in cui lui gli comunica che la sua ex fidanzata del liceo Astrid (ora lesbica) \u00e8 venuta da lui chiedendogli aiuto per curare la sua malattia e che lui l'aiuter\u00e0 con l'elettricit\u00e0 segreta solo se Jamie lo aiuter\u00e0 nella fase finale del suo lavoro. Jamie cede al ricatto, Astrid viene curata e lui si trasferisce in agosto nella casa di Charles.\nFinalmente arriva il grande giorno, sta arrivando una grossa tempesta e Charles e Jamie vanno una casetta vicino ad un palo attira fulmini. Charlie rivela a Jamie lo scopo che vuole raggiungere con il lavoro di una vita: riportare in vita una persona, e per questo si servir\u00e0 di una donna che si \u00e8 offerta di morire per provare l'esperimento.\nCharles ha scoperto che l'elettricit\u00e0 segreta \u00e8 soltanto una delle tante ramificazioni di qualcosa di pi\u00f9 grosso e portando in vita la donna spera di scoprire cosa c'\u00e8 oltre la morte.\nCharles appoggia sulla testa della donna ormai morta una fascia metallica che inizia a illuminarsi con l'arrivo dei fulmini, ma non accade niente. Ma proprio quando le speranze stanno per scomparire del tutto gli occhi della donna si spalancano, ma sono vitrei e non umani. Ella si mette a ridere e afferra il braccio di Charlie, Jamie afferra Charlie e cos\u00ec insieme si trovano nell'aldil\u00e0 e scoprono la grande verit\u00e0: la realt\u00e0 in cui vivono \u00e8 uno strato sottilissimo dove la gente vive prima di entrare nel vero mondo, quello dopo la morte, composto da una lunga fila di persone nude che sono costantemente punzecchiate con dei bastoni da formiche giganti, sotto un cielo con dei buchi dal quale la Grande Madre (un'entit\u00e0 superiore) osserva immersa in colori sgargianti impossibili da descrivere. Jamie urla \"NO\", tutti si girano verso di lui, Jamie e Charlie tornano nella dimensione da cui sono venuti, dalla bocca della donna esce la mano della Grande Madre sulle cui unghie ci sono i volti della moglie e del figlio di Charlie, Jamie spara con una pistola trovata nel comodino l\u00ec vicino e la Grande Madre scompare portandosi con s\u00e9 Charlie.\nCollegamenti ad altre opere di Stephen King.\nDopo aver guarito dalla tossicodipendenza Jamie, Charles Jacobs dice di aver lavorato in passato nel parco di divertimenti Joyland."}
{"id": "5373237", "revid": "2165956", "url": "https://it.wikipedia.org/wiki?curid=5373237", "title": "Unione Sionista", "text": "L'Unione Sionista (in ebraico \u05d4\u05de\u05d7\u05e0\u05d4 \u05d4\u05e6\u05d9\u05d5\u05e0\u05d9, traslitterato \"HaMa\u1e25aneh HaTziyoni\") \u00e8 stata una lista elettorale di centrosinistra presentata alle elezioni parlamentari in Israele del 2015, costituita dal Partito Laburista Israeliano di Isaac Herzog e da HaTnuah di Tzipi Livni.\nL'accordo prevedeva inizialmente che, in caso di vittoria della lista, Herzog e la Livni si sarebbero alternati, due anni a testa, nella carica di Primo ministro di Israele; la stessa Livni rinunci\u00f2 per\u00f2 alla rotazione il 16 marzo 2015, alla vigilia delle elezioni.\nLa lista ha ottenuto il 18,67%, eleggendo 24 parlamentari alla Knesset, venendo sconfitta dal Likud del premier uscente Benjamin Netanyahu."}
{"id": "5373240", "revid": "767487", "url": "https://it.wikipedia.org/wiki?curid=5373240", "title": "Fabio Massimo Cantini", "text": "Biografia.\nCresciuto in un clima fortemente influenzato dalla musica, col pianoforte in casa e un viavai di musicisti che frequentavano il fratello maggiore, Mario, che stava affermandosi come pianista jazz, metabolizza rapidamente gli umori musicali degli anni cinquanta e sessanta, imparando presto il pianoforte e organizzandosi in un gruppo di amici con cui suonare alle feste studentesche e private. E cos\u00ec, alternando via via gli studi universitari all'attivit\u00e0 musicale, inizia a disegnare inconsapevolmente le linee guida della sua carriera che si realizza in un percorso un po' amministrativo e un po' artistico. Infatti mentre si laureava nel 1966 in giurisprudenza, contemporaneamente firmava il suo primo contratto di esclusiva come autore e compositore con le edizioni musicali Ariston di Alfredo Rossi da cui nacquero le prime collaborazioni importanti con Bruno Martino (\"Sabato sera\", 1967) e Gianni Mascolo (\"Noi\" e \"L'hai detto tu\", 1967).\nDal rapporto successivo con la Edizioni Ricordi nacquero invece altre iniziative interessanti fra cui un 45 giri (\"Non si torna mai indietro\" e \"Tu mi aspetti ogni sera\" 1969) inciso dai Noi Quattro, cio\u00e8 dagli stessi autori del gruppo storico con cui suonava durante l'universit\u00e0, che nell'occasione si esibiscono anche vocalmente.\nDopo il servizio militare espletato come ufficiale di Marina, fa le prime esperienze amministrative nel campo editoriale musicale dapprima col M\u00b0 Gigi Cichellero e soprattutto con la MiMo di Franco Migliacci e Gianni Morandi dove resta per quasi due anni in un ambiente dinamico e creativo. Poi, nel 1971 decide di privilegiare gli studi giuridici e dopo i dovuti esami scritti e orali vince il concorso in Siae dove rimarr\u00e0 come dirigente fino al 1999.\nCollateralmente continua e anzi incrementa l'attivit\u00e0 di compositore collaborando con nomi prestigiosi. Nel 1972 firma il testo di Amici mai cantato da Rita Pavone al Festival di Sanremo e nel 1973 incontra Franca Evangelisti, paroliera di squisita sensibilit\u00e0, con cui inizia un percorso artistico molto importante che si protrae per alcuni anni con artisti affermati.\nNell'aprile del 1974 nasce la figlia Fabiana di cui abbiamo sentito parlare alcuni anni dopo, e nel contempo, dalla collaborazione con Franca, nasce \"Solo lei\", che viene cantata da Claudio Baglioni e poi reinterpretata da Fausto Leali a \"Un disco per l'estate\" dello stesso anno.\nNel settembre dello stesso anno anche Mina ha voluto incidere la versione femminile dello stesso brano, e da questo momento inizia con lei una collaborazione che durer\u00e0 fino al 1980. In questo periodo infatti scrive: \"Solo lui\", \"Mai prima\" (1974), \"Signora pi\u00f9 che mai\", \"Tu no\" (1975), \"Ancora dolcemente\" (1976), \"Amando localmente\", versione spagnola di M\u00f3nica Naranjo (1977), \"Buonanotte, buonanotte\" (1980) e \"L'amore \u00e8 bestia, l'amore \u00e8 poeta\" (1980).\nNello stesso periodo, particolarmente fecondo per il settore discografico, i rapporti si infittiscono e le opportunit\u00e0 si moltiplicano: sempre dalla collaborazione con Franca Evangelisti nel 1975 verranno pubblicati \"Padrone\" interpretato da Mia Martini e \"Stella cadente\" da Patty Pravo, nel 1976 \"Assurdo\", ancora da Patty Pravo.\nSempre nel 1976 inizia una lunga collaborazione artistica con Carla Vistarini e Luigi Lopez: col brano \"Io la sera\" cantato da Giulia Del Buono vincono la Gondola d'Argento e nel 1977 Mara Cubeddu canta \"Piccoli amori\". E nel novembre dello stesso anno si realizza un evento di particolare prestigio attraverso la partecipazione al Festival Internazionale della Yamaha a Tokyo del brano \"Ritratto di donna\" cantato da Mia Martini che vincer\u00e0 pure il premio per la migliore interpretazione. \u00c8 dello stesso anno anche \"Sognare \u00e8 vita\", sempre nell'interpretazione di Mia Martini, mentre nel 1979 esce il singolo di Fausto Leali \"A costo di morire\".\nMa siamo ormai alla vigilia di un nuovo periodo particolarmente interessante, quello delle sigle musicali televisive dei cartoni animati giapponesi, che diviene in breve una sorta di cult per la generazione dei nati nei primi anni settanta. In questo contesto, durante il quale user\u00e0 costantemente lo pseudonimo Argante, Cantini si trova, inaspettatamente rispetto alle esperienze musicali precedenti.\nNel 1979 infatti crea con Douglas Meakin il gruppo dei Superobots, che interpreter\u00e0 \"Il Grande Mazinger\" e \"Daltanious\" con testi di Franco Migliacci e nel 1984 anche \"Superobot 28\" e \"All'et\u00e0 della pietra\". Nel 1980 insieme a Lopez e alla Vistarini nasce \"Pinocchio, perch\u00e9 no?\", cantata dallo stesso Lopez, nel 1981 \"Cybernella\" cantata dal gruppo I Vianella, nel 1982 \"L'isola del tesoro\" cantata da Lino Toffolo e Fabiana e sempre nello stesso anno convince Fabiana a registrare come solista \"Belle e Sebastien\", brano giapponese rivelatosi particolarmente fortunato. Nel 1983 \u00e8 la volta de \"La fantastica Mimi\" nell'interpretazione di Georgia Lepore.\nIn ogni caso non rinuncia a iniziative musicali di altro genere e nel 1981 insieme a Lopez e alla Vistarini realizza un disco con due brani per Roberta Rey, \"Non sparate sulla luna\" e \"Non dico che morirei, ma \u00e8 meglio quando ci sei\". Nel 1982 esordisce in una nuova esperienza firmando le musiche originali del film di Vittorio Gassmann, \"Di padre in figlio\" e nel 1983 \"Ah, l'amore\" viene inciso da Franco Califano.\nSuccessivamente, dopo un periodo dedicato prevalentemente a progetti connessi a dischi di sonorizzazione e a jingles pubblicitari, ritrova Mia Martini che nel 1989 canta \"Formalit\u00e0\" e poi Califano con Mia dolce malattia e ancora Califano che nel 1990 canta \"Donna io ti amo\". Sempre nello stesso anno, infine, partecipa al Festival di Sanremo dove ricever\u00e0 il premio della critica, Mia Martini porter\u00e0 al successo \"La nevicata del '56\", brano di Vistarini-Cantini-Lopez in cui Califano, che notoriamente viene ritenuto l'autore del brano, ha solo apportato alcune modifiche al testo della Vistarini usate peraltro solo nella versione cantata da lui.\nNel 1991 ritrova Edoardo Vianello che canter\u00e0, alla sua maniera allegra e scanzonata, \"Arriva l'onda\" e \"Quelli dei wikkendi\" su testi di Franco Migliacci.\nNel 1992 gli si offre l'occasione di scrivere le musiche di una striscia tv su Rai 1, \"Vuoi vincere\", condotta da Laura D'Angelo, che va in onda tutti i giorni per tre mesi e che ha rappresentato un'altra importante esperienza nel contesto di una carriera artistica.\nNegli anni 2000 si ricorda un \"Tango della pioggia\" scritto con Bruno De Filippi, e soprattutto un film di cartoni animati, \"Bentornato Pinocchio\", di cui ha scritto 90 minuti di musica con Franco Micalizzi e le relative sigle \"PiPiPinokkio\" e \"La Ghenga\" con testi della Vistarini cantate da Douglas Meakin.\nDal 2004 si occupa dello SNAC, Sindacato Nazionale Autori Compositori, e dal 2018 \u00e8 stato eletto membro del Consiglio di Sorveglianza della SIAE."}
{"id": "5373249", "revid": "599013", "url": "https://it.wikipedia.org/wiki?curid=5373249", "title": "Robert Porcher", "text": " Al college gioc\u00f2 a football alla South Carolina State University\nCarriera.\nPorcher fu scelto come 26\u00ba assoluto nel Draft NFL 1992 dai Detroit Lions. Vi gioc\u00f2 per tutta la carriera fino al 2004 un totale di 187 partite (terzo nella storia della squadra), stabilendo un record di franchigia con 95,5 sack. Guid\u00f2 la squadra in sack per otto volte (un altro record di Detroit) e divenne il primo Lion ad andare in doppia cifra coi sack per quattro stagioni consecutive (1996\u201399). Porcher fu convocato per tre Pro Bowl in carriera nel 1997, 1999 e 2001 e disput\u00f2 24 partite in carriera con pi\u00f9 di un sack. Dal 1996 al 2001 i suoi 68 sack furono il secondo massimo della NFL in quel periodo. I suoi 673 tackle sono il settimo risultato di tutti i tempi nella storia di Detroit."}
{"id": "5373252", "revid": "1728", "url": "https://it.wikipedia.org/wiki?curid=5373252", "title": "Harry F. Welsh", "text": ""}
{"id": "5373254", "revid": "767487", "url": "https://it.wikipedia.org/wiki?curid=5373254", "title": "Frank Shannon", "text": "Carriera.\nGioc\u00f2 per una stagione nella NBL, disputando 29 partite con 4,3 punti di media."}
{"id": "5373256", "revid": "182193", "url": "https://it.wikipedia.org/wiki?curid=5373256", "title": "Stazione di Renate", "text": ""}
{"id": "5373257", "revid": "182193", "url": "https://it.wikipedia.org/wiki?curid=5373257", "title": "Stazione di Veduggio", "text": ""}
{"id": "5373259", "revid": "182193", "url": "https://it.wikipedia.org/wiki?curid=5373259", "title": "Stazione di Veduggio con Colzano", "text": ""}
{"id": "5373264", "revid": "1573940", "url": "https://it.wikipedia.org/wiki?curid=5373264", "title": "Angelo Cordara", "text": ""}
{"id": "5373266", "revid": "767487", "url": "https://it.wikipedia.org/wiki?curid=5373266", "title": "Stjepan Filipovi\u0107", "text": "Biografia.\nNato il 27 gennaio 1916 a Opuzen (Fort'Opus), allora nel Regno di Dalmazia. Quando era piccolo, la sua famiglia si trasfer\u00ec a Kragujevac, Serbia, dove all'epoca l'Industria bellica assumeva lavoratori. Nel 1937 assieme al fratello Nikola si un\u00ec al movimento dei lavoratori, ma nel 1939 fu arrestato e condannato a un anno di prigione. Nel 1940 entr\u00f2 nella Lega dei Comunisti di Jugoslavia.\nNel 1941 divent\u00f2 comandante di un'unit\u00e0 partigiana. Fu catturato il 24 febbraio 1942 dalle forze dell'Asse e fu impiccato a Valjevo il 22 maggio 1942. Poco prima di morire alz\u00f2 le braccia e grid\u00f2 \"Morte al fascismo, libert\u00e0 al popolo!\" (\"Smrt fa\u0161izmu, sloboda narodu!\"), slogan gi\u00e0 esistente ma che in questo modo fu reso famoso. Suo fratello Simun, civile, fu giustiziato l'anno precedente, assieme ai 3.000 civili di Kragujevac dalle truppe naziste. Essendo la famiglia di origine croata, Simun avrebbe potuto salvarsi, ma decise di tacere e di morire insieme ai suoi concittadini.\nIl 14 dicembre 1949 fu proclamato Eroe popolare dalla Jugoslavia. La citt\u00e0 di Valjevo gli ha dedicato una statua. Un'altra statua, eretta a Opuzen nel 1968, fu abbattuta nel 1991."}
{"id": "5373300", "revid": "1305772", "url": "https://it.wikipedia.org/wiki?curid=5373300", "title": "Filipovi\u0107", "text": ""}
{"id": "5373309", "revid": "767487", "url": "https://it.wikipedia.org/wiki?curid=5373309", "title": "Ente autonomo del Flumendosa", "text": "L'Ente autonomo del Flumendosa (EAF) \u00e8 stato un ente pubblico italiano, dotato di personalit\u00e0 giuridica di diritto pubblico, istituito con il regio decreto legislativo 17 maggio 1946, n. 498.\nPassato nel 1984 alla Regione Autonoma della Sardegna, con la legge regionale n. 19 del 2006 viene trasformato in Ente delle risorse idriche della Sardegna (poi Ente acque della Sardegna) quale ente strumentale della regione sarda per la gestione del sistema idrico multisettoriale regionale.\nAd esso era affidato il compito di provvedere alla costruzione delle opere che avrebbero garantito una pi\u00f9 razionale utilizzazione delle acque del bacino idrografico del medio e basso Flumendosa, per irrigazione, uso potabile e produzione di forza motrice. Aveva anche facolt\u00e0 di provvedere a tutto quanto occorreva per lo studio dei progetti, per il conseguimento delle concessioni di derivazione e di utilizzazione delle acque e per il finanziamento e la costruzione delle opere. All'Ente poteva inoltre essere affidata l'esecuzione delle opere di sistemazione idraulica necessarie per la migliore attuazione dei compiti demandatigli.\nAll'attivit\u00e0 dell'Ente del Flumendosa, grazie ai finanziamenti ottenuti da Cassa del Mezzogiorno e Banca Mondiale, si deve la costruzione di innumerevoli e importanti opere quali: dodici dighe e traverse, due centrali idroelettriche, otto centrali di sollevamento, due impianti di potabilizzazione, 150 chilometri di canali a cielo aperto, 23 chilometri di gallerie e centinaia di chilometri di condotte in pressione, opere che hanno segnato una svolta economica per l'intera Sardegna."}
{"id": "5373348", "revid": "1036506", "url": "https://it.wikipedia.org/wiki?curid=5373348", "title": "K.C. Undercover", "text": ""}
{"id": "5373366", "revid": "446353", "url": "https://it.wikipedia.org/wiki?curid=5373366", "title": "Clancy O. Lyall", "text": ""}
{"id": "5373371", "revid": "92723", "url": "https://it.wikipedia.org/wiki?curid=5373371", "title": "Per\u0161otravens'k", "text": "Per\u0161otravens'k (; ) \u00e8 una citt\u00e0 dell'Ucraina, nell'oblast' di Dnipropetrovs'k, fino al 1960 si chiamava \u0160acht\u00ebrskoe . Nel 2013 aveva una popolazione di circa 30.000 abitanti."}
{"id": "5373377", "revid": "339392", "url": "https://it.wikipedia.org/wiki?curid=5373377", "title": "Pershotravensk", "text": ""}
{"id": "5373380", "revid": "339392", "url": "https://it.wikipedia.org/wiki?curid=5373380", "title": "\u0160acht\u00ebrskoe", "text": ""}
{"id": "5373382", "revid": "28592", "url": "https://it.wikipedia.org/wiki?curid=5373382", "title": "Per\u0161otravensk", "text": ""}
{"id": "5373412", "revid": "122571827", "url": "https://it.wikipedia.org/wiki?curid=5373412", "title": "No Other (Gene Clark)", "text": "No Other \u00e8 un album di Gene Clark, pubblicato dalla Asylum Records nel 1974.\nCuriosit\u00e0.\nSulla lapide oltre al suo nome ed alle date di nascita e di morte \u00e8 inciso \"No Other\", proprio come il titolo dell'album.\nTracce.\nBrani composti da Gene Clark, eccetto dove indicato.\nBrani composti da Gene Clark, eccetto dove indicato."}
{"id": "5373427", "revid": "1305772", "url": "https://it.wikipedia.org/wiki?curid=5373427", "title": "Pidhorodne", "text": "Pidhorodne o Pidgorodne (; ) \u00e8 una citt\u00e0 dell'Ucraina, nell'oblast' di Dnipropetrovs'k. Nel 2013 aveva una popolazione di circa 20.000 abitanti."}
{"id": "5373437", "revid": "1123696", "url": "https://it.wikipedia.org/wiki?curid=5373437", "title": "Pappardelle al cinghiale", "text": ""}
{"id": "5373449", "revid": "339392", "url": "https://it.wikipedia.org/wiki?curid=5373449", "title": "Podgorodnoe", "text": ""}
{"id": "5373465", "revid": "28592", "url": "https://it.wikipedia.org/wiki?curid=5373465", "title": "Pidgorodne", "text": ""}
{"id": "5373483", "revid": "729019", "url": "https://it.wikipedia.org/wiki?curid=5373483", "title": "Battaglia di Tacuaremb\u00f3", "text": "La battaglia di Tacuaremb\u00f3 fu uno scontro armato combattuto il 22 gennaio 1820 tra le truppe indipendentiste della Provincia Orientale di Jos\u00e9 Gervasio Artigas, guidate sul campo da Andr\u00e9s Latorre, e le truppe del Regno Unito di Portogallo, Brasile e Algarve, comandate da Jos\u00e9 de Castelo Branco Correia, I conte di Figueira, capitano generale di Rio Grande do Sul.\nLa battaglia fu combattuta nei pressi di Tacuaremb\u00f3, nell'odierno Uruguay. Le truppe luso-brasiliane sorpresero quelle orientali e le sbaragliarono senza trovare resistenza. Lo scontro pose termine alla resistenza orientale all'invasione luso-brasiliana.\nContesto storico.\nDopo aver sconfitto, il 14 dicembre 1819, il colonnello Abreu nella battaglia di Santa Mar\u00eda, Artigas fu circondato in territorio brasiliano dall'arrivo degli eserciti del maresciallo Patr\u00edcio C\u00e2mara e del conte di Figueira, e si decise cos\u00ec a rientrare nei confini della Provincia Orientale, incalzato dal nemico. Arrivate nella valle di Belarmino, le truppe luso-brasiliane si nascosero sulle alture per tendere una trappola all'avanguardia orientale guidata da Andr\u00e9s Latorre; quest'ultimo, credendosi superiore in numero, attacc\u00f2, ma fu severamente sconfitto.\nMentre Artigas si allontanava per raggiungere il torrente \"Mataojo\", dove avrebbe dovuto ricevere nuovi rinforzi provenienti da Entre R\u00edos e alcuni cavalli, in vista di un imminente attacco contro i nemici. Alla testa dell'avanguardia reduce dalla sconfitta di Belarmino, Latorre si accamp\u00f2 sul fiume Tacuaremb\u00f3, commettendo per\u00f2 l'imprudenza di dividere le truppe su entrambe le rive del fiume, che, in piena, non permise il collegamento tra le due parti dell'esercito.\nLa battaglia.\nLa mattina del 22 gennaio 1820, la colonna del conte di Figueira, composta da 3000 persone, piomb\u00f2 sull'accampamento situato sulla sponda sinistra del fiume, posto sotto la responsabilit\u00e0 di Pantale\u00f3n Sotelo; colti di sorpresa, gli orientali cercarono di fuggire, ma si trovarono tra il nemico e il fiume in piena. Molti di loro, compreso il comandante, tentarono di gettarsi in acqua per raggiungere l'altra sponda, ma morirono nel tentativo. Successivamente, Figueira riusc\u00ec a guadare il fiume e si avvent\u00f2 sulla restante parte dell'accampamento orientale.\nLo scontro si risolse in una carneficina: secondo il bollettino stilato dai portoghesi, gli orientali lasciarono sul campo 800 morti e 15 feriti. Da parte sua, Figueira scrisse di aver subito la perdita di un solo morto e cinque feriti.\nConseguenze.\nLa battaglia di Tacuaremb\u00f3 risult\u00f2 decisiva per le sorti del conflitto. Gi\u00e0 prima dello scontro, il Cabildo di Montevideo era riuscito a far deporre le armi ad alcuni luogotenenti di Artigas che si trovavano vicini alla citt\u00e0; all'inizio di marzo si sottomise al governo luso-brasiliano anche il colonnello Fructuoso Rivera, il cui corpo militare era rimasto il pi\u00f9 cospicuo nel campo orientale. L'11 di febbraio, intanto, i capi federalisti Francisco Ram\u00edrez ed Estanislao L\u00f3pez, che ad Artigas dovevano la loro posizione, avevano sconfitto l'esercito del Direttorio nella battaglia di Cepeda; nel trattato che ne segu\u00ec, non concessero nulla al \"caudillo\" orientale e si disinteressarono totalmente della resistenza ai luso-brasiliani.\nCon tutti i suoi luogotenenti nella Provincia Orientale catturati o arresi, Artigas attravers\u00f2 il fiume Uruguay e si accamp\u00f2 in un luogo chiamato \"Abalos\", nei pressi di Curuz\u00fa Cuati\u00e1, dove diede ordine ai capi delle province federaliste di raggiungerlo; la disobbedienza di Ram\u00edrez, governatore di Entre R\u00edos fece scatenare una guerra, dalla quale il \"caudillo\" orientale usc\u00ec sconfitto. Artigas fu cos\u00ec costretto ad abbandonare le Province Unite per andare in esilio in Paraguay, dove rimase fino alla morte senza pi\u00f9 occuparsi di politica.\nL'anno successivo, svanita la minaccia di una spedizione militare spagnola, su ordine del re di Portogallo, Brasile e Algarve, Giovanni VI, il generale Lecor fece convocare un'assemblea rappresentativa degli interessi orientali con il compito di decidere il futuro della provincia. Riunitosi il 15 luglio 1821, il Congresso Cisplatino chiese tre giorni dopo la formale adesione al Regno Unito di Portogallo, Brasile e Algarve. La Provincia Cisplatina fu alla fine inglobata nel regno portoghese; nel 1822 il territorio entr\u00f2 a far parte dell'Impero del Brasile come conseguenza dell'indipendenza ottenuta da quest'ultimo."}
{"id": "5373530", "revid": "1573940", "url": "https://it.wikipedia.org/wiki?curid=5373530", "title": "Euryoryzomys", "text": "Euryoryzomys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Euryoryzomys appartengono roditori di piccole dimensioni, con lunghezza della testa e del corpo tra 90 e 165\u00a0mm, la lunghezza della coda tra 100 e 185\u00a0mm e un peso fino a 115\u00a0g.\nCaratteristiche craniche e dentarie.\nIl cranio presenta un rostro lungo ed affusolato, una scatola cranica allungata provvista di una cresta sagittale poco sviluppata. I fori palatali variano tra le specie. gli incisivi superiori sono arancioni ed opistodonti, ovvero con le punte rivolte verso l'interno della bocca. \nSono caratterizzati dalla seguente formula dentaria:\nAspetto.\nLe parti dorsali variano dal giallastro brizzolato al bruno-rossastro mentre le parti ventrali sono biancastre con la base dei peli grigia. Le orecchie sono grandi. Le zampe posteriori sono lunghe e sottili ed hanno dei ciuffi biancastri ben sviluppati alla base degli artigli. La coda \u00e8 pi\u00f9 lunga della testa e del corpo ed \u00e8 scura sopra e pi\u00f9 chiara sotto.\nDistribuzione.\nIl genere \u00e8 diffuso in tutta l'America meridionale.\nTassonomia.\nIl genere comprende 6 specie."}
{"id": "5373546", "revid": "767487", "url": "https://it.wikipedia.org/wiki?curid=5373546", "title": "Keepsake", "text": "I Keepsake sono stati un gruppo musicale statunitense formatosi nel 1996 a Coral Springs, Florida, e scioltosi nel 2003."}
{"id": "5373547", "revid": "599013", "url": "https://it.wikipedia.org/wiki?curid=5373547", "title": "Dar Ch\u00e2abane", "text": ""}
{"id": "5373617", "revid": "1305772", "url": "https://it.wikipedia.org/wiki?curid=5373617", "title": "City of Angels - La citt\u00e0 degli angeli (colonna sonora)", "text": "La colonna sonora del film \"City of Angels - La citt\u00e0 degli angeli\" \u00e8 stata pubblicata dalla Warner Bros. Records nel 1998, in concomitanza con l'uscita della pellicola nelle sale cinematografiche. L'album annovera firme prestigiose e ha ottenuto un buon riscontro di vendite, rivelandosi tra le colonne sonore di maggior successo degli anni '90.\nI due singoli \"Iris\" dei Goo Goo Dolls e \"Uninvited\" di Alanis Morissette vennero pubblicati per le radio statunitensi nel marzo del 1998 e ricevettero massiccio airplay fino al mese di agosto seguente. Entrambe le canzoni vennero prodotte da Rob Cavallo, lo stesso che lavorer\u00e0 ai rispettivi album in studio in cui verranno poi inclusi i due brani (\"Supposed Former Infatuation Junkie\" di Alanis Morisette e \"Dizzy Up the Girl\" dei Goo Goo Dolls).\nLa presenza illegale di \"Uninvited\" su internet nei primi di marzo costrinse la Warner ad anticipare la pubblicazione per le radio dell'intera colonna sonora, prima della sua effettiva uscita nei negozi. L'album ha costituito una sorta di trampolino di lancio internazionale per il gruppo statunitense dei Goo Goo Dolls, gli interpreti del tema principale \"Iris\", fino ad allora poco conosciuti dal grande pubblico.\nL'album ha debuttato alla posizione numero 23 della Billboard 200 negli Stati Uniti il 18 aprile 1998. La settimana seguente, \u00e8 entrato nella top 10, alla posizione numero 7. Ha poi registrato tre settimane consecutive in seconda posizione, prima di raggiungere la vetta della classifica nei primi di giugno, vendendo 165.000 copie. Ad oggi, la colonna sonora \u00e8 arrivata a vendere oltre cinque milioni di copie e mezzo nei soli Stati Uniti, ottenendo la certificazione di quintuplo disco di platino dalla RIAA.\nTracce.\nPer ogni traccia sono indicati i relativi autori e interpreti."}
{"id": "5373638", "revid": "767487", "url": "https://it.wikipedia.org/wiki?curid=5373638", "title": "The Uninvited (gruppo musicale)", "text": "I The Uninvited sono stati un gruppo musicale statunitense formatosi a Los Angeles, California, nel 1988 e scioltosi nel 2002. Il gruppo si \u00e8 tuttavia pi\u00f9 volte riunito per occasioni speciali e alcuni concerti."}
{"id": "5373646", "revid": "729019", "url": "https://it.wikipedia.org/wiki?curid=5373646", "title": "Edmond Slade", "text": "Biografia.\nEra il figlio del reverendo George Fitzclarence Slade, figlio del generale John Slade, e di sua moglie, Eleonor Frances Warre.\nCarriera.\nEntr\u00f2 nella Royal Navy nel 1872. Fu nominato come cadetto sul HMS Northumberland nel 1874. Venne promosso a sottotenente nel 1878, tenente nel 1879 e comandante nel 1894, comand\u00f2 la HMS Niger, stazionata sul Danubio per rappresentare la Gran Bretagna nella Commissione del Danubio nel gennaio 1895.\nNel 1898 comand\u00f2 HMS Algerine in Cina. Promosso capitano nel dicembre 1899, comand\u00f2 l'incrociatore HMS Diana nel mar Mediterraneo nell'aprile 1902. Venne nominato comandante della Royal Naval War College nel 1904 e direttore del Naval Intelligence nel 1907.\nPromosso a contrammiraglio nel 1908, rappresent\u00f2 l'Ammiragliato alla London Naval Conference (dicembre 1908-febbraio 1909). Egli divenne comandante in capo dell'East Indies Station nel 1909.\nNel 1913 fu inviato da Winston Churchill per indagare l'acquisto di una partecipazione del 51% nella Anglo-Persian Oil Company. La spedizione ha dato una relazione positiva e il governo britannico ha acquistato una partecipazione del 51% nella Anglo-Persian Oil Company, appena prima dello scoppio della Prima guerra mondiale. Come parte dell'accordo il governo aveva il diritto di nominare due registi e Slade si \u00e8 trasformato in uno di questi, carica che mantenne fino alla sua morte.\nSi ritir\u00f2 dalla marina con il grado di ammiraglio il 1 settembre 1917.\nMatrimonio.\nSpos\u00f2, il 26 ottobre 1887, Florence Madelene Saunders (?-11 luglio 1931), figlia di James Carr Saunders. Ebbero due figlie:"}
{"id": "5373655", "revid": "28592", "url": "https://it.wikipedia.org/wiki?curid=5373655", "title": "Et\u00e0 giudicale", "text": ""}
{"id": "5373656", "revid": "767487", "url": "https://it.wikipedia.org/wiki?curid=5373656", "title": "Irv Brenner", "text": "Carriera.\nGioc\u00f2 per tre stagioni nella NBL, disputando complessivamente 37 partite con 3,6 punti di media."}
{"id": "5373658", "revid": "300067", "url": "https://it.wikipedia.org/wiki?curid=5373658", "title": "Irving Brenner", "text": ""}
{"id": "5373663", "revid": "729019", "url": "https://it.wikipedia.org/wiki?curid=5373663", "title": "Rete tranviaria di Modena", "text": "La rete tranviaria di Modena caratterizz\u00f2 la mobilit\u00e0 urbana di tale citt\u00e0 emiliana fra il 1881 e il 1950.\nCostituita inizialmente come tranvia a cavalli e successivamente elettrificata e trasformata a scartamento ridotto, la rete sopravvisse alle due guerre mondiali fino ad essere soppiantata, nel 1950, da una filovia.\nStoria.\nIn seguito all'inaugurazione della Scuola Militare di Fanteria e Cavalleria, avvenuta il primo gennaio 1863, Modena aument\u00f2 il proprio ruolo di centro attrattore di traffici, suggerendo l'adozione di moderni sistemi di trasporto pubblico.\nLa rete a cavalli.\nUn primo progetto di tranvia a cavalli, a scartamento ordinario, venne presentato nel 1881 ad opera degli ingegneri Galli, Manzini e Baseveri, consentendo alla Societ\u00e0 dei Tramways di Modena di inaugurare nello stesso anno la linea fra la stazione ferroviaria e Porta Sant'Agostino.\nNel 1883 la costruzione del tratto urbano delle Ferrovie Provinciali, che avevano la propria stazione presso quello che in seguito divenne viale Reiter, comport\u00f2 la realizzazione di un nuovo asse viario, favorendo l'estensione del tram fino a largo Garibaldi e in seguito a San Lazzaro. La massima estensione della prima rete fu raggiunta nel 1885, con l'inaugurazione del tronco per San Francesco.\nLe tranvie elettriche.\nNell'ambito del piano regolatore discusso all'inizio del XX secolo, che port\u00f2 fra l'altro all'abbattimento della cinta muraria, nel 1909 il Comune rilev\u00f2 la rete tranviaria e municipalizz\u00f2 la rete elettrica la cui gestione pass\u00f2 alle Aziende Elettriche Municipalizzate (AEM). A quest'ultima venne affidato il compito di esercire e potenziare gli impianti tranviari, di cui era prevista l'estensione a servizio dei quartieri di nuova realizzazione.\nL'esercizio a trazione elettrica venne inaugurato il 22 aprile 1912 su un percorso circolare che seguiva quello del preesistente impianto dalla stazione fino a Porta Sant'Agostino, per poi seguire viale Barozzi (allora viale Leoni), via Giardini, porta San Francesco, corso Canalchiaro tornando dunque sulla via Emilia. Il deposito di via Sigonio era raggiungibile tramite la diramazione di servizio verso via Giannone. Ad esso si aggiunse, il 1\u00ba maggio dello stesso anno, una linea diametrale che seguiva l'asse della via Emilia, fra la Madonnina e San Lazzaro.\nNel mese di settembre le ultime tratte ancora esercite a cavalli vennero definitivamente dismesse e, il mese successivo, la rete si arricch\u00ec di due ulteriori tracciati circolari sulle direttrici Ferrovia-via Paolo Ferrari-via Menotti-via Emilia-viale Storchi-viale Montecuccoli e centro-viale Trento Trieste-Archirola-Carlo Sigonio-via Emilia-corso Canalchiaro. Un importante snodo era costituito da piazza Libert\u00e0 (poi piazza Mazzini), ov'erano presenti due binari per la manovra e la sosta delle vetture.\nA solo un anno di distanza si attuarono alcune modifiche e semplificazioni, consistenti nella soppressione delle tratte lungo le vie Montecuccoli e Leoni (poi via Jacopo Barozzi), con contestuale prolungamento su via Giardini fino a Saliceta San Giuliano, a servizio dell'impianto militare l\u00e0 presente.\nNel 1916, nel corso della prima guerra mondiale, il cimitero di San Cataldo venne ampliato e collegato anch'esso alla rete tranviaria, il servizio sulla quale fu riformato costituendo due linee diametrali, due radiali e una circolare. Ulteriori prolungamenti si ebbero nel 1920 verso Baggiovara, fino alla localit\u00e0 Due Mulini e nel 1922 fino a San Damaso.\nNel 1925 fu la volta del binario lungo via Buon Pastore (allora Gino Tabaroni), direttrice in corso di urbanizzazione, che diede vita a un'ulteriore linea verso la stazione ferroviaria. Con tale espansione la rete raggiunse l'estensione di 27,086\u00a0km.\nA partire dalla fine degli anni venti furono avviate nuove trasformazioni urbane, con asfaltatura delle prime strade e il completo rinnovamento delle Ferrovie provinciali; contestualmente in alcune strade, come corso Vittorio Emanuele, largo porta Bologna, largo Garibaldi e il viale Crispi, di accesso alla stazione FS, i binari furono posati su una sede propria costituita da lunghe aiuole. Tale cambiamento culmin\u00f2 nel 1932 con l'inaugurazione della nuova stazione ferroviaria di piazza Manzoni, raggiunta da un apposito binario tranviario lungo viale delle Medaglie d'Oro (allora viale Umberto I), impegnato dalle corse di una linea \"interstazionale\". In conseguenza dell'attivazione della nuova tratta ferroviaria urbana, questa prese a intersecare la rete tranviaria con due passaggi a raso posti rispettivamente sulla strada Vignolese e sulla via Emilia Est.\nDeclino.\nRisale al 1936 la decisione dell'AEM di disinvestire nel servizio tranviario iniziandone il ridimensionamento; a partire dal 25 febbraio di tale anno furono soppresse le tratte periferiche dei collegamenti per Due Mulini, San Damaso, Madonnina e San Lazzaro, rendendo sovrabbondante il parco tranviario, una parte del quale venne ceduto. La costruzione del cavalcaferrovia della Sacca comport\u00f2 inoltre la soppressione del passaggio a livello di via Paolo Ferrari, limitando ulteriormente il percorso della linea proveniente da via Ciro Menotti.\nLa seconda guerra mondiale comport\u00f2 dapprima limitazioni al servizio e in seguito numerose interruzioni in conseguenza dei bombardamenti, fino alla totale chiusura avvenuta nel 1944. Cessate le ostilit\u00e0 i tronchi per San Faustino e Sant'Agnese vennero formalmente soppressi; attivata la circolazione per corso Canalchiaro in luogo di via Saragozza, il servizio tranviario venne dunque ripreso su due linee:\nTale servizio, ancora gestito dalla societ\u00e0 comunale che nel 1942 era stata nel frattempo fusa con l'Azienda Comunale del Gas in una nuova realt\u00e0 denominata Aziende Municipalizzate del Comune di Modena (AMCM), risentiva tuttavia delle gravi limitazioni dovute al mancato rinnovo degli impianti e alla riduzione della rete, risultando sempre meno confacente alle necessit\u00e0. In luogo di effettuare investimenti necessari in tal senso il Comune di Modena approv\u00f2, nel 1949, una riforma della rete di trasporti basata sulla soppressione delle tranvie e la costruzione di una rete filoviaria.\nIniziati i lavori di costruzione delle filovie, la rete tranviaria venne dunque velocemente ridimensionata fino al termine delle corse, avvenuto il 21 ottobre 1950.\nCaratteristiche.\nA differenza della primitiva rete a cavalli, a scartamento ordinario, quella a trazione elettrica inaugurata nel 1912 venne costruita a scartamento metrico, per un'estensione iniziale di 12\u00a0km.\nLa rete risultava prevalentemente a binario unico con l'eccezione della parte centrale della via Emilia, largo Garibaldi e una parte di corso Canalchiaro; con l'eccezione di quello di fronte alla stazione delle \"Provinciali\" tutti i capolinea erano provvisti di anello di ritorno. Il deposito-officina AEM trovava posto presso la sede dell'azienda, in via Carlo Sigonio, ov'era altres\u00ec presente una sottostazione elettrica da 200\u00a0kW.\nMateriale rotabile.\nPer l'esercizio a cavalli la Societ\u00e0 dei Tramways di Modena si dot\u00f2 di un parco di undici vetture fornite dalle Officine meccaniche Grondona di Milano.\nL'AEM, da parte sua, acquis\u00ec quindici elettromotrici Siemens a due assi da 72\u00a0kW e otto rimorchiate, che offrivano rispettivamente 29 e 38 posti a sedere; tale materiale entr\u00f2 in servizio nel 1912. Nel 1921 si aggiunsero quattro elettromotrici a carrelli e altrettante rimorchiate costruite l'anno prima dalle Officine Meccaniche Italiane, anticipando con questa soluzione quanto in seguito adottato presso reti di citt\u00e0 ben pi\u00f9 grandi. Due della suddette rimorchiate furono convertite in elettromotrici nel 1925.\nIl ridimensionamento della rete avvenuto nel 1932 port\u00f2 alla vendita di due elettromotrici a carrelli e di due delle relative rimorchiate all'industriale Adolfo Orsi, che trasfer\u00ec tali vetture alla propria controllata SATS la quale gestiva la rete tranviaria di Messina, le restanti elettromotrici entrarono in servizio sulla rete tranviaria di Bergamo."}
{"id": "5373689", "revid": "6923", "url": "https://it.wikipedia.org/wiki?curid=5373689", "title": "Despo Rutti", "text": ""}
{"id": "5373699", "revid": "71515427", "url": "https://it.wikipedia.org/wiki?curid=5373699", "title": "Pascal Tr\u00e9sor Azusimba", "text": ""}
{"id": "5373728", "revid": "767487", "url": "https://it.wikipedia.org/wiki?curid=5373728", "title": "Il circo insanguinato", "text": "Il circo insanguinato \u00e8 un film del 1941 diretto da Ray Enright.\nTrama.\nNick, proprietario di un circo, assume il giovane Matt come nuovo domatore di belve per sostituire il precedente, cacciato a causa del suo alcolismo. Ma l'interesse del nuovo domatore per Mary, la sorella di Nick, provoca nel titolare del circo un accesso di gelosia che lo spinger\u00e0 a far entrare Matt nella gabbia dei leoni inferociti. Commosso dalla disperazione della sorella, Nick salver\u00e0 Matt dalle belve ma morir\u00e0 per l'aggressione delle stesse."}
{"id": "5373729", "revid": "773636", "url": "https://it.wikipedia.org/wiki?curid=5373729", "title": "Castello di Salvaterra", "text": ""}
{"id": "5373751", "revid": "1573940", "url": "https://it.wikipedia.org/wiki?curid=5373751", "title": "Hylaeamys", "text": "Hylaeamys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Hylaeamys appartengono roditori di piccole dimensioni, con lunghezza della testa e del corpo tra 99 e 174\u00a0mm, la lunghezza della coda tra 82 e 162\u00a0mm e un peso fino a 97\u00a0g.\nCaratteristiche craniche e dentarie.\nIl cranio presenta un rostro relativamente lungo ed affusolato, una scatola cranica allungata solitamente con le creste temporali ben sviluppate. I fori palatali sono corti ed a forma di goccia. Gli incisivi superiori sono opistodonti, ovvero con le punte rivolte verso l'interno della bocca.\nSono caratterizzati dalla seguente formula dentaria:\nAspetto.\nLa pelliccia \u00e8 corta ed ispida. Le parti dorsali variano dal brunastro brizzolato al fulvo mentre le parti ventrali sono bianche con la base dei peli grigia. Le vibrisse sono relativamente corte. Le orecchie grandi. Le zampe posteriori sono lunghe e sottili ed hanno dei ciuffi ben sviluppati alla base degli artigli. La coda \u00e8 lunga circa quanto la testa ed il corpo ed \u00e8 leggermente bicolore.\nDistribuzione.\nIl genere \u00e8 diffuso in tutta l'America meridionale dalla Colombia fino alla Bolivia ed al Brasile meridionale..\nTassonomia.\nIl genere comprende 7 specie."}
{"id": "5373752", "revid": "124123", "url": "https://it.wikipedia.org/wiki?curid=5373752", "title": "Lino (rapper)", "text": ""}
{"id": "5373757", "revid": "71515631", "url": "https://it.wikipedia.org/wiki?curid=5373757", "title": "Ga\u00eblino Mbami", "text": ""}
{"id": "5373798", "revid": "438678", "url": "https://it.wikipedia.org/wiki?curid=5373798", "title": "Contea di Zelanda", "text": "La Contea di Zelanda (in olandese \"Graafschap Zeeland\") \u00e8 stata una signoria storica all'interno del medievale Sacro Romano Impero. \nIl nome deriva dall'olandese \"zee land\" (terra del mare) e deriva dal fatto che il suo territorio \u00e8 costituito da numerose isole circondate dal mare.\nStoria.\nL'area \u00e8 sempre stata preda dei pi\u00f9 forti vicini, la Contea d'Olanda e la Contea di Fiandra. Nel 1012, l'imperatore Enrico II concedette i diritti feudali sulla Zelanda Baldovino IV di Fiandra che govern\u00f2 le due contee attraverso un'unione personale. Tale decisione fu subito contestata dai vicini olandesi. Attorno al 1287, Fiorenzo V, Conte d'Olanda, chiese ed ottenne da Rodolfo I d'Asburgo, Re dei Romani le terre della Contea di Zelanda. Lo scopo principale di Fiorenzo era il controllo del fiume Schelda, ma i suoi piani furono avversati dalla nobilt\u00e0 locale che si rivolt\u00f2 contro di lui alleandosi con i Conti di Fiandra.\nIl 6 marzo 1323 a Parigi, Guglielmo I di Hainaut sottoscrisse con Luigi I di Fiandra il Trattato di Parigi attraverso il quale vengono concluse tutte le dispute tra i Dampierres e gli Avesnes sulla Contea di Zelanda. Il trattato stabiliva che Luigi I rinuncia ai diritti feudali fiamminghi sulla Zelanda, sulle sue isole e le sue acque riconoscendo il Conte d'Olanda quale Conte di Zelanda.\nAnche se la Zelanda rimase un'unit\u00e0 amministrativa separata, da questo momento segu\u00ec tutte le vicende della Contea d'Olanda. A partire da Fiorenzo V, i Conti d'Olanda si fregiarono anche del titolo di Conte di Zelanda.\nConti di Zelanda.\nAnche se la contea \u00e8 esistita per pi\u00f9 di cinque secoli quale stato autonomo, questa non ha mai avuto un conte della sola Zelanda ma \u00e8 stata amministrata dalla sua fondazione al 1167 dai conti di Fiandra attraverso un'unione personale, dal 1167 al 1256 attraverso un condominio tra la Contea di Fiandra e la Contea d'Olanda e dal 1256 sino alla cessazione dell'esistenza della Zelanda come stato autonomo, dai conti d'Olanda.\nNel 1433 Giacomina di Hainaut, costretta a cedere i propri possedimenti a Filippo il Buono cedette anche il titolo di Conte di Zelanda alla Casa di Borgogna facendo s\u00ec che anche la Contea di Zelanda andasse a costituire con altri possedimenti di Filippo, quelli che furono chiamati Paesi Bassi borgognoni. Filippo istitu\u00ec la figura dello \"statolder\", un governatore della Contea di sua nomina. Il matrimonio nel 1477 della nipote di Filippo, Maria di Borgogna con Massimiliano I d'Asburgo fece passare nuovamente di mano la Contea di Zelanda. In questo periodo, insieme agli altri possedimenti della Casa d'Asburgo, la Contea entra a far parte delle Diciassette Province.\nIntegrazione nella Repubblica delle Sette Province Unite.\nCon l'atto di abiura del 1581, Filippo II di Spagna dovette concedere l'autonomia alla Repubblica delle Sette Province Unite e la Contea di Zelanda, che ne faceva parte in qualit\u00e0 di provincia, cess\u00f2 di esistere come stato autonomo. Da allora la Contea di Zelanda fu governata da uno statolder nominato dagli Stati Generali della Repubblica.\nFormalmente la Contea di Zelanda continu\u00f2 ad esistere fino al 1795, quando con la rivoluzione batava la Repubblica delle Sette Province Unite, rimpiazzata dalla Repubblica Batava, cess\u00f2 di esistere. Dalla prima convocazione degli Stati Generali nel 1583 e fino al 1585, quando furono spostati a L'Aia, questi si tennero a Middelburg. Dopo il 1813, la Zelanda fu nuovamente una provincia, questa volta del Regno Unito dei Paesi Bassi."}
{"id": "5373813", "revid": "1573940", "url": "https://it.wikipedia.org/wiki?curid=5373813", "title": "Nectomys", "text": "Nectomys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Nectomys appartengono roditori di piccole dimensioni, con lunghezza della testa e del corpo tra 135 e 252\u00a0mm, la lunghezza della coda tra 135 e 246\u00a0mm e un peso fino a 380\u00a0g.\nCaratteristiche craniche e dentarie.\nIl cranio \u00e8 robusto e presenta un rostro corto e largo, la regione inter-orbitale converge anteriormente, mentre la scatola cranica \u00e8 stretta e quadrata. I molari sono grandi e con la corona alta.\nSono caratterizzati dalla seguente formula dentaria:\nAspetto.\nIl corpo \u00e8 adattato ad una vita parzialmente acquatica. La pelliccia \u00e8 lunga, densa e lucida. Le parti dorsali variano dal grigio-brunastro al grigio chiaro, i fianchi sono pi\u00f9 chiari mentre le parti ventrali sono biancastre con dei riflessi giallastri e la base dei peli scura. Le vibrisse sono lunghe. Le orecchie sono ricoperte finemente di peli. Le zampe posteriori sono grandi e larghe, con una frangiatura di peli argentati lungo il bordo esterno e le dita parzialmente palmate. Le piante dei piedi sono prive di peli, ricoperte di scaglie ed hanno cinque piccoli cuscinetti carnosi. La coda \u00e8 pi\u00f9 lunga della testa e del corpo, \u00e8 finemente ricoperta di peli e talvolta con un ciuffo di lunghi peli all'estremit\u00e0. Le femmine hanno 4 paia di mammelle.\nDistribuzione.\nIl genere \u00e8 diffuso in tutta l'America meridionale.\nTassonomia.\nIl genere comprende 5 specie."}
{"id": "5373844", "revid": "984922", "url": "https://it.wikipedia.org/wiki?curid=5373844", "title": "Herman Pilnik", "text": "Nel 1929 vinse il campionato di Stoccarda e l'anno successivo emigr\u00f2 in Argentina.\nVinse il Campionato argentino nel 1942, 1945 e 1958.\nPartecip\u00f2 con l'Argentina a cinque Olimpiadi degli scacchi dal 1950 al 1958. Vinse la medaglia d'oro individuale in prima riserva e l'argento di squadra alle olimpiadi di Dubrovnik 1950, la medaglia d'argento individuale in quarta scacchiera alle olimpiadi di Helsinki 1952 e di Amsterdam 1954, la medaglia di bronzo di squadra alle olimpiadi di Monaco di Baviera 1958.\nPrincipali risultati di torneo:\nDopo aver viaggiato a lungo in vari paesi si stabil\u00ec in Venezuela, dove divent\u00f2 un istruttore di scacchi all'accademia militare di Caracas.\nOttenne il titolo di Maestro Internazionale nel 1950 (anno di istituzione del titolo da parte della FIDE), e di Grande maestro nel 1952."}
{"id": "5373866", "revid": "767487", "url": "https://it.wikipedia.org/wiki?curid=5373866", "title": "SoulJa", "text": ""}
{"id": "5373867", "revid": "71516127", "url": "https://it.wikipedia.org/wiki?curid=5373867", "title": "Johannes Mar\u00edas Reijnders Zwan", "text": ""}
{"id": "5373876", "revid": "599013", "url": "https://it.wikipedia.org/wiki?curid=5373876", "title": "Darryl Williams", "text": " Al college gioc\u00f2 a football a Miami\nCarriera.\nWilliams fu scelto come 28\u00ba assoluto nel Draft NFL 1992 dai Cincinnati Bengals. Vi gioc\u00f2 per quattro stagioni, disputando come titolare 60 partite su 64. Nel 1996 pass\u00f2 ai Seattle Seahawks dove l'anno successivo disput\u00f2 la sua miglior stagione, mettendo a segno un record in carriera di 8 intercetti che gli valsero la convocazione per il Pro Bowl e l'inserimento nel Second-team All-Pro da parte dell'Associated Press. Dopo quattro stagioni e venti intercetti coi Seahawks fu svincolato, facendo ritorno ai Bengals nel 2000, dove disput\u00f2 le ultime due annate della carriera."}
{"id": "5373884", "revid": "1305772", "url": "https://it.wikipedia.org/wiki?curid=5373884", "title": "Montacchita", "text": "Montacchita \u00e8 una frazione del comune italiano di Palaia, nella provincia di Pisa, in Toscana.\nGeografia fisica.\nIl borgo di Montacchita \u00e8 situato in Valdera sulla cima di una collina di marna cerulea conchigliare, posto alla destra del torrente Roglio. Il paese si affaccia sulla piana dove sorge Forcoli, e confina a ovest con la piccola frazione di Montechiari.\nMontacchita dista circa 8\u00a0km dal capoluogo comunale e poco pi\u00f9 di 40\u00a0km da Pisa.\nStoria.\nIl territorio di Montacchita risulta abitato gi\u00e0 in epoca etrusca di et\u00e0 arcaica (VI-V secolo a.C.), come dimostrano alcuni ritrovamenti che denotano la presenza di un insediamento di una certa importanza nel punto di confine tra Pisa e Volterra. Montacchita nacque come borgo castellano in epoca altomedievale, in cima al quale era situata la rocca. Trasformata nei secoli successivi in villa fortificata, fu propriet\u00e0 della facoltosa famiglia Bianconi di Pisa, ed \u00e8 documentata almeno fino alla fine del XVIII secolo. Giovanni Targioni Tozzetti, nelle sue \"Relazioni d'alcuni viaggi fatti in diverse parti della Toscana\" (1768), lo descrive come \u00abpiccolo castello de' signori Bianconi di Pisa, la villa de' quali comprende l'antico cassero. Il castello, e principalmente questa villa, \u00e8 situata in un'altissima cima, e gode aria sottilissima, con una vastissima veduta\u00bb. La villa col cassero sar\u00e0 demolita nei decenni successivi, e gi\u00e0 nel 1839 il Repetti riporta la testimonianza del castello scomparso.\nMonumenti e luoghi d'interesse.\nArchitetture religiose.\nL'edificio di culto di maggior rilievo della frazione \u00e8 la chiesa della Madonna della Neve, situata poco fuori dal paese, lungo la strada che da Montacchita scende verso Forcoli. La chiesa risale al XVIII secolo e presenta una facciata preceduta da un porticato con grande timpano sorretto da un colonnato, mentre sulla destra svetta il campanile a cuspide. Al centro del borgo \u00e8 invece situata la piccola chiesa della Nativit\u00e0 di Maria.\nSiti archeologici.\nA Montacchita sono stati individuati alcuni resti di archeologia industriale, perlopi\u00f9 strutture produttive di laterizi, ovvero fornaci documentate tra la fine del Medioevo e l'et\u00e0 moderna poste solitamente nei pressi di ville padronali, in quanto costruite in funzione dei cantieri per l'edificazione della villa stessa e poi mantenute anche successivamente per scopi di manutenzione. Resti di queste strutture sono state localizzate principalmente in tre settori del paese: la pi\u00f9 importante lungo la strada che da Montacchita conduce a Montechiari, un'altra su di un terrazzamento a nord-ovest del borgo ed una terza individuata durante alcuni lavori all'impianto fognario di fronte alla chiesa della Madonna della Neve, probabilmente in origine cantiere di costruzione della chiesa stessa."}
{"id": "5373894", "revid": "300067", "url": "https://it.wikipedia.org/wiki?curid=5373894", "title": "Delbert Rice", "text": ""}
{"id": "5373902", "revid": "1442080", "url": "https://it.wikipedia.org/wiki?curid=5373902", "title": "Angelo Canini", "text": "Fu studioso del latino e del greco e delle lingue orientali, di cui fu ritenuto la massima autorit\u00e0 di quel tempo. Insegn\u00f2 in diverse universit\u00e0 italiane e straniere (Francia e Spagna).\nNel 1554 il Canini pubblic\u00f2 a Parigi il suo pi\u00f9 importante lavoro sulle lingue orientali, le \"Institutiones linguae syriacae, assyriacae atque thalmudicae, una cum aethyopicae atque arabicae collatione\".\nDel 1555 \u00e8 l'\"\u0395\u03bb\u03bb\u03b7\u03bd\u03b9\u03c3\u03bc\u03cc\u03c2\" (\"Ellenismos\"), sulla grammatica greca."}
{"id": "5373907", "revid": "287204", "url": "https://it.wikipedia.org/wiki?curid=5373907", "title": "Salangidae", "text": "Salangidae \u00e8 una famiglia di pesci ossei d'acqua dolce, salmastra e marina appartenente all'ordine Osmeriformes.\nDistribuzione e habitat.\nLa famiglia \u00e8 endemica dell'Asia sudorientale. Sono pesci prevalentemente d'acqua dolce ma alcuni sono anadromi e passano gran parte della vita in mare tornando in acqua dolce solo per la riproduzione.\nDescrizione.\nHanno aspetto molto allungato e sottile, le pinne dorsali sono due di cui la seconda adiposa. Il corpo \u00e8 trasparente e privo di scaglie (solo i maschi adulti hanno una fila di squame lungo la base della pinna anale). La testa \u00e8 schiacciata. Denti numerosi. Lo scheletro \u00e8 poco mineralizzato.\n\"Protosalanx hyalocranius\" supera i 22\u00a0cm ed \u00e8 la specie pi\u00f9 grande, le altre in maggioranza non superano i 15\u00a0cm.\nBiologia.\nQuesti pesci presentano caratteri giovanili anche allo stadio adulto (neotenia)."}
{"id": "5373920", "revid": "254059", "url": "https://it.wikipedia.org/wiki?curid=5373920", "title": "Ermes Flavio de Bonis", "text": "Nato a Padova da nobile famiglia, nel 1483 fu al servizio del cardinale Francesco Gonzaga e quindi del vescovo di Mantova Ludovico Gonzaga. Nel 1499, ricevette l'incarico di sovraintendere ai lavori di costruzione a Castel Goffredo del nuovo palazzo del vescovo."}
{"id": "5373935", "revid": "767487", "url": "https://it.wikipedia.org/wiki?curid=5373935", "title": "Dovresti fare del cinema", "text": "Dovresti fare del cinema (\"You Ought to Be in Pictures\") \u00e8 un film del 1940 diretto da Friz Freleng. \u00c8 un cortometraggio in tecnica mista della serie \"Looney Tunes\", prodotto dalla Leon Schlesinger Productions e uscito negli Stati Uniti il 18 maggio 1940, distribuito dalla Warner Bros. Il corto vede Porky Pig e Daffy Duck interagire con persone in carne e ossa in ambienti reali. Il titolo proviene dalla famosa canzone del 1934 \"You Oughta Be in Pictures\" di Dana Suesse ed Edward Heyman, la cui melodia \u00e8 udibile durante il film. Nel 1994 il corto si classific\u00f2 al 34\u00ba posto nel libro di Jerry Beck \"The 50 Greatest Cartoons\".\nTrama.\nDaffy vuole essere la star di punta della Leon Schlesinger Productions, cos\u00ec persuade Porky a dimettersi per perseguire una carriera nei lungometraggi a fianco di Bette Davis. Leon Schlesinger accetta con riluttanza di strappare il contratto di Porky, e gli augura buona fortuna pur essendo convinto che il maialino torner\u00e0 presto sui suoi passi.\nPorky cerca quindi di entrare in uno studio cinematografico, ma non riesce a convincere la guardia a lasciarlo passare. Si traveste quindi da Oliver Hardy e ottiene l'accesso, ma subito dopo la guardia lo insegue, e Porky finisce prima nel set di un balletto (del quale interrompe le riprese) e poi in quello di un film western, dove rischia di essere travolto da un branco di cavalli. Decide cos\u00ec di farsi riassumere da Schlesinger, e arriva proprio mentre quest'ultimo sta assistendo ad un provino di Daffy.\nPorky porta Daffy con lui in un'altra stanza e lo picchia, poi ritorna nell'ufficio di Schlesinger a pregarlo di ridargli il suo lavoro. Schlesinger, ridendo di gusto, dice che sapeva che sarebbe tornato e rivela che egli in realt\u00e0 non aveva strappato il contratto di Porky. Porky lo ringrazia e torna nel foglio in cui stava all'inizio, ma Daffy tenta nuovamente di convincerlo a dimettersi e lavorare con Greta Garbo, venendo colpito da un pomodoro.\nProduzione.\nIl corto \u00e8 il primo con Daffy Duck diretto da Freleng, il quale era appena tornato da Schlesinger dopo un lavoro come regista sulla serie \"Captain and the Kids\", e rappresenta quindi un parallelo tra realt\u00e0 e finzione. Per mantenere il corto nel budget, furono usati relativamente pochi effetti speciali per unire animazione e live action. Dove possibile, vennero semplicemente fotografati i set e messe le foto come sfondi direttamente sul supporto di animazione. Oltre a Leon Schlesinger, nel corto appaiono anche dei dipendenti dello studio, tra cui: il produttore Henry Binder (nel ruolo di un macchinista), gli animatori Gerry Chiniquy (nel ruolo del regista) e Fred Jones (nel ruolo di s\u00e9 stesso all'inizio del film) e lo sceneggiatore Michael Maltese (nel ruolo della guardia). Poich\u00e9 la societ\u00e0 non aveva accesso ad apparecchi per la registrazione del suono in location, tutte le riprese live-action furono girate senza sonoro e doppiate in seguito (che \u00e8 il motivo per cui la maggior parte degli attori furono doppiati da Mel Blanc, tranne Leon Schlesinger). Nella scena in cui i dipendenti dello studio corrono rapidamente a pranzo sono visibili anche i registi Chuck Jones e Robert Clampett. Tale scena non fu realizzata per il corto, ma riciclata da un \"blooper reel\" girato con l'unica cinepresa per live action in dotazione allo studio, usata anche per girare il film. Altri filmati riciclati si vendono nelle scene dei set del balletto (da un dietro le quinte degli anni trenta) e del film western (dal film \"California Mail\").\nDistribuzione.\nEdizione italiana.\nIl corto fu doppiato in italiano per la televisione nel 1999 dalla Time Out Cin.ca. Non essendo stata registrata una colonna sonora senza dialoghi, nelle scene parlate la musica fu sostituita.\nEdizioni home video.\nIl corto \u00e8 incluso nel disco 4 della raccolta DVD \"\", dove \u00e8 possibile vederlo anche con il commento audio di Jerry Beck."}
{"id": "5373937", "revid": "785863", "url": "https://it.wikipedia.org/wiki?curid=5373937", "title": "You Ought to Be in Pictures", "text": ""}
{"id": "5373971", "revid": "438678", "url": "https://it.wikipedia.org/wiki?curid=5373971", "title": "Business Process Modeling", "text": ""}
{"id": "5374019", "revid": "287204", "url": "https://it.wikipedia.org/wiki?curid=5374019", "title": "Bathylagidae", "text": "Bathylagidae \u00e8 una famiglia di pesci ossei abissali appartenente all'ordine Osmeriformes.\nDistribuzione e habitat.\nLa famiglia \u00e8 diffusa in tutti gli oceani ma assente nel mar Mediterraneo. Vivono prevalentemente a profondit\u00e0 abissali; \"Lipolagus ochotensis\" \u00e8 stato catturato a oltre 6000 m di profondit\u00e0.\nDescrizione.\nSono pesci allungati con occhi grandi e bocca piccola. La pinna adiposa manca in alcune specie. Le pinne pettorali sono inserite in basso, vicino al bordo inferiore del corpo.\nMisurano intorno ai 15\u201320\u00a0cm, \"Bathylagichthys problematicus\" \u00e8 la specie pi\u00f9 grande e supera di poco i 26\u00a0cm.\nBiologia.\nIgnota."}
{"id": "5374041", "revid": "767487", "url": "https://it.wikipedia.org/wiki?curid=5374041", "title": "R U Crazy", "text": "R U Crazy \u00e8 un brano musicale del cantante britannico Conor Maynard, scritta dallo stesso Maynard insieme a Eagle Eye, Ray Djan e dal rapper Labrinth, che ne ha anche curato la produzione e eseguito successivamente un remix del brano per l'emittente radio BBC Radio 1.\nIl brano \u00e8 stato pubblicato come singolo il 4 ottobre 2013 dall'etichetta discografica Parlophone.\nDi tale canzone sono stati eseguiti una versione acustica e vari remix cui i pi\u00f9 famosi sono quelli di Raf Riley, Dj Joachim, Jason Julian e di Horror Stories."}
{"id": "5374047", "revid": "588403", "url": "https://it.wikipedia.org/wiki?curid=5374047", "title": "Michael Koukoulak\u012bs", "text": ""}
{"id": "5374076", "revid": "580", "url": "https://it.wikipedia.org/wiki?curid=5374076", "title": "Diga dell'Alto Temo", "text": "La diga dell'Alto Temo \u00e8 uno sbarramento artificiale situato alle falde del monte Airadu, in territorio di Monteleone Rocca Doria, provincia di Sassari.\nEseguita su progetto redatto dall'ingegnere Giorgio Pietrangeli, l'opera \u00e8 stata realizzata tra il 1971 e il 1984.\nLo sbarramento \u00e8 una diga muraria a gravit\u00e0 a speroni che interrompendo il corso del fiume Temo d\u00e0 origine al lago dell'Alto Temo; comprese le fondamenta ha un'altezza di 58 metri e sviluppa un coronamento di 205 metri a 228 metri sul livello del mare.\nAlla quota di massimo invaso, prevista a m 226 s.l.m., il bacino generato dalla diga ha una superficie dello specchio liquido di circa 4,990\u00a0km\u00b2 mentre il suo volume totale \u00e8 calcolato in 95,70 milioni di m\u00b3. La superficie del bacino imbrifero direttamente sotteso risulta pari a 145\u00a0km\u00b2.\nL'impianto, di propriet\u00e0 della Regione Sardegna, fa parte del sistema idrico multisettoriale regionale ed \u00e8 gestito dall'Ente acque della Sardegna."}
{"id": "5374079", "revid": "339392", "url": "https://it.wikipedia.org/wiki?curid=5374079", "title": "Yahya ibn al-Hakam", "text": ""}
{"id": "5374083", "revid": "11959", "url": "https://it.wikipedia.org/wiki?curid=5374083", "title": "Yahya ibn al-Hakam al-Jayyani", "text": ""}
{"id": "5374088", "revid": "104458", "url": "https://it.wikipedia.org/wiki?curid=5374088", "title": "Charlotte Chable", "text": "Biografia.\nCharlotte Chable, nata a Villars-sur-Ollon, ha esordito nel Circo bianco il 17 novembre 2009 a Zinal in uno slalom speciale valido come gara FIS, che non ha portato a termine. Ha debuttato in Coppa Europa il 15 dicembre dell'anno seguente a Sankt Moritz in supercombinata, piazzandosi 43\u00aa.\nNella stagione 2014 ha colto il suo primo podio in Coppa Europa, il 4 dicembre a Hemsedal in slalom speciale (3\u00aa), e ha esordito in Coppa del Mondo, il 13 gennaio nello slalom speciale di Flachau durante il quale \u00e8 uscita nella prima manche. Il mese dopo ha preso parte ai suoi unici Campionati mondiali, piazzandosi 15\u00aa nello slalom speciale della rassegna iridata di Vail/Beaver Creek, e ha colto i primi punti in Coppa del Mondo, grazie all'11\u00ba posto ottenuto nello slalom speciale di Maribor del 22 febbraio; il 29 novembre dello stesso anno ha ottenuto il miglior piazzamento nel circuito, ad Aspen nella medesima specialit\u00e0 (9\u00aa).\nHa conquistato il secondo e ultimo podio in Coppa Europa il 3 dicembre 2018 a Trysil in slalom speciale (3\u00aa) e ha preso per l'ultima volta il via in Coppa del Mondo il 16 febbraio 2020 a Kranjska Gora nella medesima specialit\u00e0, senza completare la prova. Inattiva da quello stesso febbraio del 2020, ha annunciato il ritiro nel novembre del 2021.\nPalmar\u00e8s.\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "5374146", "revid": "276444", "url": "https://it.wikipedia.org/wiki?curid=5374146", "title": "Aste e bilancieri", "text": ""}
{"id": "5374221", "revid": "327773", "url": "https://it.wikipedia.org/wiki?curid=5374221", "title": "Tappe della disfatta", "text": "Tappe della disfatta (titolo originale \"Das Ende einer Armee\" - dal 1959 \"Das Ende der alten Armee\") \u00e8 un libro di memorie scritto nel 1933 da Fritz Weber.\nIl libro \u00e8 ambientato sul fronte italiano della prima guerra mondiale. \nContenuto.\nLa Grande Guerra viene raccontata dall'ufficiale austriaco Weber che la descrive attraverso le battaglie combattute dall'Imperial regio Esercito su quasi tutti i luoghi cruciali del fronte italiano. Da Forte Verle, dove scoppi\u00f2, sino al crollo dell'Austria-Ungheria dopo la terza battaglia del Piave, Weber descrive le carneficine degli attacchi in massa da parte di entrambi gli eserciti, le battaglie in quota sotto metri di neve, il terrore dei bombardamenti dentro al forte o in trincea, la guerra di mine, l'uso spietato delle bombe a gas, la sofferenza tra le malattie e la fame. Un'opera di grande valore storico vista dalla parte austriaca, rispecchia gli effetti emotivi di un'esperienza sconvolgente, vissuta da parte dei soldati di tutte le nazioni coinvolte. Tutti uguali nell'orrore della guerra.\nAmbientazione.\nL'autore narra gli eventi bellici nei luoghi in cui partecip\u00f2, ossia sull'Altopiano di Lavarone (in particolare a Forte Verle), sul monte Pasubio, sul Monte Cimone di Tonezza, sul fronte dell'Isonzo, nel Carso (sul Monte Ermada in particolare) e lungo il Piave (in special modo nella zona di Caorle). I luoghi cos\u00ec divisi nei capitoli:"}
{"id": "5374242", "revid": "1776051", "url": "https://it.wikipedia.org/wiki?curid=5374242", "title": "Football League 2 2012-2013 (Grecia)", "text": "La Football League 2 2012-2013 \u00e8 la 38\u00aa edizione del campionato greco di calcio di terzo livello ed \u00e8 il terzo campionato con la denominazione Football League 2.\nGruppo 1 (Sud).\nClassifica.\nLegenda:\nGruppo 2 (Nord).\nClassifica.\nLegenda:"}
{"id": "5374256", "revid": "287204", "url": "https://it.wikipedia.org/wiki?curid=5374256", "title": "Yakuza 5", "text": "Yakuza 5, originariamente pubblicato in Giappone come , \u00e8 un videogioco sviluppato e pubblicato dalla SEGA esclusivamente per PlayStation 3. \u00c8 il quinto capitolo dell'omonima serie (esclusi gli spin-off). Il gioco \u00e8 stato distribuito in Giappone il 6 dicembre del 2012, mentre \u00e8 stato annunciato al Playstation Experience 2014 che esso verr\u00e0 rilasciato nel 2015 sia nel Nord America che in Europa. A differenza della versione giapponese, presente anche in formato fisico, la versione europea e quella americana sar\u00e0 reperibile esclusivamente tramite il PlayStation Store, in formato digitale.\nUna versione per Playstation 4 , Yakuza 5 HD Remastered, con grafica migliorata e risoluzione video aumentata, sar\u00e0 pubblicata in Giappone in primavera 2019 su Playstation Store.\nTrama.\nInizio Dicembre 2012, Daigo Dojima, dopo un colloquio con il capoclan di Fukuoka Madarame sulle possibili alleanze alla pari tra il Tojo Clan e la Famiglia Yamagasa, lascia i suoi uomini per incontrare di nascosto Kazuma Kiryu, che nel frattempo \u00e8 a Fukuoka e lavora come tassista. Daigo racconta molti problemi e preoccupazioni a Kiryu, ma quest'ultimo se ne disinteressa totalmente. Daigo l'indomani scompare a Fukuoka senza lasciare traccia.\nKazuma Kiryu vive sotto il falso nome di Taichi Suzuki ed ha intrecciato varie amicizie, tra i quali il suo datore di lavoro Nakajima e i suoi colleghi della Nagase Taxi Company. Vive una vita molto tranquilla cercando di dimenticare il suo passato, ma questa cosa lo lascia molto depresso, specialmente perch\u00e9 si \u00e8 diviso da Haruka e i bambini dell'orfanotrofio di Okinawa. Neanche avere una relazione amorosa con una hostess di un cabaret night club, di nome Mayumi, lo allevia dalla sofferenza. Una sera, in compagnia del simpatico Nakajima, Kiryu litiga in un hostess bar con degli uomini della famiglia Madarame, frustrati di doversi unire con il Tojo Clan e molto ubriachi e, come se non bastasse, poco dopo due uomini del Tojo Clan lo avvicinano. Essi sono Aizawa e Morinaga, le guardie del corpo di Daigo Dojima, i quali chiedono con insistenza, fino ad arrivare allo scontro fisico con lui, spiegazioni sull'accaduto essendo Kiryu l'ultimo testimone prima della scomparsa del loro oyabun. Kiryu, lasciati i due, si imbatte in un poliziotto di Osaka, Kazuhiko Serizawa, che gli impone di immischiarsi negli affari sia di Aizawa e Morinaga che del braccio destro di Daigo, Aoyama. Dopo aver trovato i due guardaspalle di Daigo, Kiryu apprende che l'Omi Alliance di Osaka vuole guerra con il Tojo Clan, in pi\u00f9 quest'ultima ha momentaneamente una sede vacante, poich\u00e9 il 7\u00ba presidente reggente ha un tumore terminale, e ci\u00f2 ha instaurato cos\u00ec una lotta interna per la successione fra le tre grandi famiglie: la Watase, la Ousaka e la Kurosawa. Scontrandosi casualmente con Masaru Watase, Kiryu scopre che Watase ha un patto di gemellaggio con Aoyama (patti fatti per reggere la pace tra i clan) e non ha mire espansionistiche, anzi, vive nella leggenda di essere il nuovo \"drago\" successore di Ryuji Goda e Kazuma Kiryu, tutto dedito all'onore e alla forza fisica.\nKiryu giunge poi al palazzo di Madarame con Aizawa e Morinaga e trovano Aoyama che ha tentato di uccidere il patriarca Madarame. Nella discussione Morinaga viene ferito gravemente e Kiryu, a causa della situazione, si scontra con il capitano della famiglia Madarame, Yahata. A complicare le cose c'\u00e8 anche una bomba nel palazzo. Kiryu, fuggito con Aizawa e Morinaga, l'indomani incontra all'ospedale il capoclan di Fukuoka Madarame, scampato all'assassinio. Qui ritrova anche Mayumi, la hostess e apprende con sconcerto che era la figlia del capoclan stesso, messa ad osservarlo con la scusa di stare insieme (ma la donna si \u00e8 realmente innamorata di lui). Kiryu apprende che Daigo sta chiedendo aiuto ai vari clan mafiosi del Giappone perch\u00e9 \u00e8 in atto un'aggressione senza eguali dell'Omi Alliance di Osaka ai danni del Tojo Clan e Madarame gli chiede di fermare l'escalation di scontri creatisi dopo il gesto di Aoyama e il suo sottoposto Yahata, che si vuole vendicare contro il Tojo clan. Kiryu accetta e, dopo essersi chiarito con Yahata, si vendica del grave gesto di Aoyama affrontando pi\u00f9 di cento uomini del Tojo clan al porto di Fukuoka. Dopo lo scontro, Aoyama viene assassinato a tradimento da Morinaga, il tutto sotto gli occhi di Kiryu e Watase, l\u00ec presente per vedere Kiryu in azione. Morinaga, dopo aver rivelato di aver dovuto eliminare Aizawa, se ne va. La situazione si complica quando, il giorno dopo, Kiryu apprende della morte di Goro Majima da Serizawa, che lo stuzzica.\nAl penitenziario di Sapporo, Taiga Saejima sconta ci\u00f2 che gli rimane della sua precedente pena, e si comporta come un prigioniero modello anche nelle situazioni di bullismo estremo da parte del gruppo delinquenziale di Kugihara. Qui fa amicizia con un ex-poliziotto, un abile ladro leggendario e un giovane ragazzo di nome Baba e i quattro passano le loro giornate chiacchierando e sognando di uscire e svagarsi per il centro di Sapporo. I vari complotti di Kugihara per non fare avere la scarcerazione per buona condotta di Saejima falliscono sempre, finch\u00e9 non mette nei guai il giovane Baba. Saejima, furioso, affronta Kugihara e quest'ultimo ne gode sapendo che il direttore del carcere Kosaka, famoso perch\u00e9 odia gli yakuza, lo punir\u00e0. Ma quando Taiga \u00e8 chiamato da Kosaka per l'accaduto, scopre che \u00e8 stato espulso dal Tojo Clan. Kosaka capisce che Saejima \u00e8 una brava persona ed \u00e8 moralmente integro, decide cos\u00ec di graziarlo lo stesso, nel farlo, per\u00f2, riceve l'opposizione politica delle alte cariche dello stato. Kosaka, capito che c'\u00e8 un complotto per bloccare Saejima in carcere e forse assassinarlo, lo fa evadere spontaneamente a costo della sua vita.\nSaejima e Baba fuggono dal carcere, ma si imbattono in una tempesta di neve tra le foreste di Sapporo e vengono improvvisamente attaccati da Yama-Oroshi, un imponente e mostruoso orso. Salvati da un cacciatore del luogo, che gli insegner\u00e0 anche a cacciare, Saejima e Baba partono alla volta di Sapporo per incontrare l'uomo che ha ucciso Goro Majima e scoprirne il movente, ovvero il capofamiglia yakuza di Sapporo Kitakata, dell'omonimo clan. \nA complicare le cose c'\u00e8 la polizia, che li cerca in quanto evasi, e i preparativi della festa di inverno di Sapporo, con le famose sculture di ghiaccio sotto la torre televisiva. Dopo un accurato piano Saejima e Baba riescono a parlare nel trambusto con Kitakata e qui si apprende che Goro Majima non \u00e8 stato assassinato da lui, anzi, egli era stato inviato da Daigo Dojima per un'alleanza strategica contro l'Omi Alliance. Kitakata non fa in tempo a dire delle sorti di Majima quando Baba lo assassina maldestramente. Saejima si scontra con Baba e apprende che il giovane \u00e8 stato messo l\u00ec per sorvegliarlo in prigione e che lavora per l'Omi Alliance. Baba per\u00f2 cambia la sua morale e fa un patto d'onore e di amicizia con Saejima. Quest'ultimo viene successivamente prelevato dalla polizia e condotto in un cellulare trovandosi cos\u00ec con il solito poliziotto di Osaka, Serizawa, che lo minaccia, costringendolo ad eseguire i suoi ordini.\nAd Osaka Haruka lavora come idol, canta e balla e si prepara per vincere il Princess Contest Festival contro le T-Set, un duo di ragazze molto belle e capaci sotto il patrocinio del clan di Katsuya, la Ousaka Enterprise. Sotto la guida di Mirei Park della Dyna-Chair Talent di Osaka, la sua nuova tutrice, Haruka fatica non poco a vincere i vari spettacoli e a contrastare il bullismo delle T-Set. Mirei Park, affezionatasi ad Haruka, le dona una lettera ed una penna decorata riponendo cos\u00ec in lei i suoi sogni di pop idol. Ma una sera Mirei muore per un apparente suicidio e Haruka, sconvolta, vuole scoprire a tutti i costi la verit\u00e0. Con sorpresa ritrova Shun Akiyama, che aveva aperto una succursale di prestiti e finanziamenti ad Osaka e aveva donato tempo prima una grossa somma di denaro a Mirei Park perch\u00e9 ella potesse finanziare il concerto finale di Haruka al Tokyo Dome.\nAkiyama ed Haruka, cercando la verit\u00e0, si imbattono in un tremendo yakuza di Osaka, Kamon Kanai, che pi\u00f9 volte tenter\u00e0 di rapire e maltrattare Haruka per avere la lettera di Mirei Park. Kamon Kanai lavora per il clan Ousaka Enterprise di Naoki Katsuya, ma pi\u00f9 volte contravviene ai suoi ordini. Shun Akiyama, per varie situazioni, apprende che Mirei Park era una idol sudcoreana e che, negli anni '80, aveva sposato Majima, oltre al fatto che Naoki Katsuya, dell'Omi Alliance, era amico fraterno della coppia. Si scopre inoltre che Park perse il lavoro di idol perch\u00e9 aspettava un bambino da Majima (abortito subito dopo) e che fu lasciata poco dopo da lui. La donna si dedic\u00f2 cos\u00ec con freddezza al mondo delle idol e ripose le sue speranze su Haruka, imponendo a Kiryu di tagliarle ogni legame sentimentale con lui o i bimbi dell'orfanotrofio di Okinawa. \nA Nagoya, un ex giocatore di baseball cacciato con disonore dal mondo dello sport, Tatsuo Shinada, tenta di sbarcare il lunario facendo lo scrittore freelance per riviste sexy e recensendo le intrattenitrici dei quartieri a luci rosse. Pieno di debiti e inseguito dallo strozzino Kouchi Takasugi, tra mille difficolt\u00e0 e una relazione amorosa con Milky-chan, una vecchia intrattenitrice, incontra casualmente Daigo Dojima. Egli gli rivela che il suo bando dal baseball fu frutto di un complotto ordito anni fa all'apice della sua carriera. Shinada, inizialmente restio ad investigare, ma poi convinto da Takasugi, scopre con amarezza che fu cacciato a causa della guerra di gestione delle scommesse e le partite pilotate del baseball tra l'Omi Alliance, il clan locale di yakuza di Nagoya e il Tojo Clan. Alla fine decide di aiutare Daigo a Tokyo per vendicarsi degli anni rubati e riscattare il suo onore di giocatore.\nA Tokyo i cinque personaggi si ritrovano tutti a Kamurocho. Haruka si prepara per la finale del festival, minacciata di morte dall'Omi Alliance, Saejima, con l'aiuto di Kage il fioraio, il famoso informatore di Tokyo, scopre molti retroscena, incontrando e scontrandosi con Aizawa, ancora vivo e alla ricerca di Morinaga, non consapevole del suo tradimento. Viene poi indirizzato alle Kamurocho Hills. Kazuma Kiryu irrompe sulla scena e, con l'aiuto di Saejima, si scontra con Masaru Watase e Naoki Katsuya. Qui si scoprir\u00e0 che la mente di tutto non \u00e8 altro che Serizawa, alter ego del 7\u00ba presidente capoclan dell'Omi Alliance - Tsubasa Kurosawa. \nKurosawa, con un tumore allo stadio terminale, progettava di eliminare tutti i clan di Osaka - quindi quello di Watase e Katsuya, e spazzare via il Tojo Clan. La sua visione era quella di avere un clan forte e dominante con il terrore, cosa che non trovava pi\u00f9 n\u00e9 tra i suoi sottoposti, n\u00e9 nella rivalit\u00e0 con il Tojo Clan, essendo Daigo molto diplomatico e dalla giovane et\u00e0. Ma la malattia incedeva e aveva preparato il tutto per lasciarlo al suo erede diretto, nonch\u00e9 suo figlio, che si rivela essere Masato Aizawa. Kurosawa aveva inserito Aizawa nelle file del Tojo Clan come un parassita ospite che, al momento opportuno qualora il piano di distruzione fosse andato in porto, sarebbe dovuto uscire allo scoperto e dare il colpo di grazia. Difatti Aizawa assassina tutti i maggiori esponenti del Tojo Clan nella sede centrale, proprio come gi\u00e0 da tempo, come viene rivelato, aveva ucciso il suo compagno Morinaga. Kazuma Kiryu, giunto nella villa storica del Tojo Clan affronta Aizawa, seppur ferito a morte da Kurosawa. Una volta sconfitto Aizawa, vaga dissanguato per le vie di Tokyo, incontrando casualmente Haruka, che nel frattempo aveva rinunciato pubblicamente al lavoro di idol durante la finale del contest al Tokyo Dome. Sotto la neve, Haruka dichiara a Kiryu che \u00e8 lui la sua famiglia e che non vuole separarsene.\nAmbientazione.\nPer la prima volta nella serie, il gioco presenta ben cinque distretti, appartenenti al Giappone."}
{"id": "5374306", "revid": "936348", "url": "https://it.wikipedia.org/wiki?curid=5374306", "title": "Yaranaika", "text": ""}
{"id": "5374311", "revid": "92723", "url": "https://it.wikipedia.org/wiki?curid=5374311", "title": "BNP Paribas Open 2015 - Qualificazioni singolare maschile", "text": "Le qualificazioni del singolare maschile del BNP Paribas Open 2015 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5374334", "revid": "181699", "url": "https://it.wikipedia.org/wiki?curid=5374334", "title": "Milano Nord Cadorna", "text": ""}
{"id": "5374338", "revid": "661526", "url": "https://it.wikipedia.org/wiki?curid=5374338", "title": "Madness (Sleeping with Sirens)", "text": "Madness \u00e8 il quarto album in studio del gruppo musicale statunitense Sleeping with Sirens, pubblicato il 17 marzo 2015 dalla Epitaph Records."}
{"id": "5374340", "revid": "792923", "url": "https://it.wikipedia.org/wiki?curid=5374340", "title": "Vital Corbellini", "text": "Biografia.\nVital Corbellini \u00e8 nato il 1\u00ba dicembre 1959 nella citt\u00e0 di Boa Vista do Sul, comunit\u00e0 di San Francesco Saverio, appartenente alla parrocchia di San Lorenzo Martire, oggi comune di Coronel Pilar, che all'epoca faceva parte del comune di Garibaldi. Sesto degli otto figli di Herm\u00ednio Corbellini (m. 3 marzo 1999) e Luiza Maria Coppi Corbellini (m. 28 marzo 2009), i suoi fratelli sono: Helena, Carlos Alberto, Terezinha, Roque (m. 8 luglio 2006), Ant\u00f4nio, Filipe e Jos\u00e9.\nFormazione.\nHa conseguito l'istruzione primaria presso la scuola municipale \"Duque de Caxias\", situata a 2 km da casa sua. Ha avuto un'infanzia molto difficile, raccogliendo il latte dalle piccole propriet\u00e0 vicine sul dorso di un asino per aiutare con i risparmi la sua famiglia. Fino all'et\u00e0 di dodici anni ha studiato presso il Seminario apostolico di Nostra Signora di Caravaggio a Farroupilha, sotto la guida dei poveri servi della Divina Provvidenza. Sentendo maturare la vocazione al sacerdozio e su consiglio di Nei Paulo Moretto, vescovo di Caxias do Sul, ha iniziato gli studi presso il seminario della medesima diocesi.\nHa frequentato la facolt\u00e0 di filosofia presso l'Universit\u00e0 di Caxias do Sul e la facolt\u00e0 di teologia presso la Pontif\u00edcia Universidade Cat\u00f3lica do Rio Grande do Sul. Al termine degli studi, ha ricevuto l'ordinazione sacerdotale il 28 dicembre 1986, presso lo Stadio del Boavista Sport Club a Caxias do Sul, per imposizione delle mani di monsignor Moretto; si \u00e8 incardinato, ventisettenne, come presbitero della medesima diocesi.\nMinistero sacerdotale.\nHa svolto il ministero sacerdotale in diverse parrocchie della diocesi, mostrando una particolare attenzione per i giovani e anche per le Missioni, a Cuiab\u00e1 nel progetto CNBB delle Chiese Sorelle. Durante questo periodo ha svolto i seguenti compiti: \u00e8 stato vicario parrocchiale nelle chiese di San Sebastiano a Jaquirana, di Santa Maria do Belo Horizonte a Cazuza Ferreira e San Francesco di Paola a S\u00e3o Francisco de Paula, svolgendo inoltre l'incarico di coordinatore della Regione pastorale di S\u00e3o Francisco de Paula, dal 1987 al 1988; \u00e8 stato parroco della chiesa di Nostra Signora Mediatrice, nell'arcidiocesi di Cuiab\u00e1, dal 1988 al 1993; \u00e8 stato amministratore parrocchiale e parroco della chiesa di San Francesco d'Assisi a Monte Belo do Sul, nella diocesi di Caxias do Sul, dal 1997 al 2001 e membro del Consiglio presbiterale, dal 2003 al 2007; \u00e8 stato vicario generale della diocesi di Caxias do Sul, dal 2007 al 2010.\nSi \u00e8 poi trasferito a Roma per un soggiorno di studio, a conseguendo un master e un dottorato presso l'Istituto Patristico Augustinianum, dipendente dalla Pontificia Universit\u00e0 Lateranense; ha inoltre conseguito un post-dottorato in storia della Chiesa antica presso la Pontificia Universit\u00e0 Gregoriana. Al suo ritorno in Brasile, \u00e8 stato professore di patristica e storia della Chiesa sntica presso la Pontif\u00edcia Universidade Cat\u00f3lica do Rio Grande do Sul ed ha prestato servizio nel Magistero presso il Centro Interdiocesano di Teologia a Cascavel.\nHa anche collaborato alla formazione teologica dei laici, uomini e donne, nella diocesi di Caxias do Sul. Per due anni \u00e8 stato coordinatore diocesano della pastorale presbiterale. Nel 2011 \u00e8 divenuto parroco della chiesa di San Giovanni Battista a Jaru nonch\u00e9 missionario del progetto delle Chiese Sorelle nella diocesi di Ji-Paran\u00e1, entrambi ruoli svolti fino alla promozione all'episcopato.\nMinistero episcopale.\nIl 10 ottobre 2012 papa Benedetto XVI lo ha nominato, cinquantaduenne, vescovo di Marab\u00e1; \u00e8 succeduto ad Jos\u00e9 Foralosso, S.D.B., deceduto il 22 agosto precedente all'et\u00e0 di settantaquattro anni. Ha ricevuto la consacrazione episcopale il 30 novembre seguente, presso il santuario di Nostra Signora di Caravaggio a Marab\u00e1, per imposizione delle mani di Alessandro Carmelo Ruffinoni, C.S., vescovo di Caxias do Sul, assistito dai co-consacranti Alberto Taveira Corr\u00eaa, arcivescovo metropolita di Bel\u00e9m do Par\u00e1, e Bruno Pedron, S.D.B., vescovo di Ji-Paran\u00e1. Ha preso possesso della diocesi durante una cerimonia svoltasi presso la cattedrale di Nostra Signora del Perpetuo Soccorso a Marab\u00e1 il 21 dicembre dello stesso anno. Come suo motto episcopale il neo vescovo Corbellimi ha scelto \"Dar a vida\", che tradotto vuol dire \"Dare la vita\".\nGenealogia episcopale.\nLa genealogia episcopale \u00e8:"}
{"id": "5374345", "revid": "253269", "url": "https://it.wikipedia.org/wiki?curid=5374345", "title": "Richard Davalos", "text": "Biografia.\nDi origini finlandesi e spagnole (D\u00e1valos, in spagnolo), Davalos \u00e8 noto per avere interpretato il ruolo di Aron, il fratello di James Dean, nel film \"La valle dell'Eden\" (1955) di Elia Kazan, e quello di Blind Dick in \"Nick mano fredda\" (1967). Agli inizi della carriera ottenne inoltre due grandi successi teatrali a Broadway nei drammi di Arthur Miller \"Uno sguardo dal ponte\" e \"A Memory of Two Mondays\", il secondo dei quali gli consent\u00ec di vincere il Theatre World Award nel 1956.\nPer il piccolo schermo interpret\u00f2 il ruolo di Jeff, che si arruola nell'esercito confederato in contrapposizione al fratello maggiore Ben (Darryl Hickman), soldato nell'esercito dell'Unione, nella serie televisiva \"The Americans\", trasmessa nel 1961 dalla NBC. L'anno successivo Davalos apparve nel ruolo del cugino del tenente Anderson nell'episodio \"The Case of the Hateful Hero\" della serie poliziesca \"Perry Mason\", mentre nel 1964 apparve come guest star nell'episodio \"The Case of the Ice-Cold Hands\" della serie di spionaggio \"Blue Light\".\n\u00c8 il padre dell'attrice Elyssa Davalos e della cantante Dominique Davalos, e nonno dell'attrice Alexa Davalos, fra le interpreti del film \"The Chronicles of Riddick\" (2004)."}
{"id": "5374355", "revid": "124123", "url": "https://it.wikipedia.org/wiki?curid=5374355", "title": "Sergio Pipan", "text": "Si firma Sergey Pipan dal 2010, poich\u00e9 ritiene che tale forma slava sia pi\u00f9 rispondente alla sua identit\u00e0, umana e culturale.\nBiografia.\nHa conseguito presso la Facolt\u00e0 di Magistero dell'Universit\u00e0 di Trieste la laurea in Materie Letterarie (relatore Claudio Magris), con una tesi sul \"Kursbuch\" di Hans Magnus Enzensberger.\nSuoi articoli di carattere storico e letterario sono apparsi nella stampa di Trieste, Gorizia, Cividale, Milano, Lubiana, Maribor e Klagenfurt.\nScrive per le riviste \"Isonzo-So\u010da\" di Gorizia, \"Trieste Arte&amp;cultura\" e \"Dom\" di Cividale.\nCome saggista ha pubblicato la trilogia \"In ricordo del poeta: Kosovel\", 1996 (bilingue sloveno e italiano), \"I simboli degli sloveni\", 1997 (in 4 lingue: sloveno, inglese, italiano e tedesco) e \"Bartol\", 2010 (in italiano)."}
{"id": "5374367", "revid": "92723", "url": "https://it.wikipedia.org/wiki?curid=5374367", "title": "David Frishman", "text": "\u00c8 considerato uno dei pi\u00f9 importanti scrittori della letteratura ebraica moderna.\nBiografia.\nNacque in una ricca famiglia ebraico-polacca di mercanti, appassionata alla cultura occidentale ed alle idee illuministiche, dalla quale ricevette una completa educazione ebraica ed umanistica.\nDimostrando di essere un talento precoce, gi\u00e0 nel 1880 realizz\u00f2 le sue prime liriche, che lo misero in evidenza al punto da farsi conoscere da Peretz Smolenskin, sostenitore di una letteratura ebraica nazionalistica, senza la necessit\u00e0 di cadere nel fanatismo.\nIn quel periodo Frishman inizi\u00f2 a formarsi e ad affinarsi culturalmente ed il frutto della sua preparazione si ritrov\u00f2 tutto nello scritto critico sulla letteratura ebraica del suo tempo intitolato \"Tohu wabohu\" (\"Deserto e vuoto\", 1883), che suscit\u00f2 non solamente forti dibattiti , ma che innesc\u00f2 un nuovo corso nella cultura ebraica europea, fondato e basato sull'elevazione estetica.\nIl fulcro di questo nuovo orientamento si pu\u00f2 riassumere nell'affermazione che valori sociali ed utilitarismo da soli non sono in grado di creare una letteratura all'altezza, ma solo i valori umani e universali, e quindi anche estranei alla tradizione ebraica, la rendono possibile.\nE tutte le opere di Frishman si protesero al raggiungimento di valori estetici, sia quelle come critico e appendicista, valga l'esempio di \"Otiyoth porehoth\", (\"Lettere volanti\") o di \"Mikhtavim al hassifruth\" (\"Lettere sulla letteratura\"), sia come narratore ben dimostrato in \"Bemidbar\" (\"Nel deserto\"), che si caratterizz\u00f2 per la capacit\u00e0 di sintesi e per la profondit\u00e0 psicologica, e infine come traduttore raffinato di George Gordon Byron, George Eliot, William Shakespeare, Henrik Ibsen, Anatole France, Rabindranath Tagore, Friedrich Nietzsche.Questa selezione di autori tradotti conferm\u00f2 quella \u00abdottrina della bellezza\u00bb che caratterizz\u00f2 tutta la sua attivit\u00e0 letteraria e culturale.\nIntorno alla met\u00e0 degli anni ottanta si trasfer\u00ec a Varsavia dove compose una serie di lunghe storie, del genere dei feuilletons, cos\u00ec popolari nell'est europeo dell'epoca.\nDal 1890 al 1895 studi\u00f2 filosofia, filologia e storia dell'arte presso l'Universit\u00e0 di Breslavia.\nCome giornalista svolse l'incarico, a Berlino e a Varsavia, di redattore capo dei pi\u00f9 significativi giornali e riviste della diaspora europea, da \"Hador\" (\"Il Secolo\") a \"Hazeman\" (\"Il Tempo\") e al \"Hahoker\" (\"Il Mattino\"). Nel biennio 1911 e 1912, Frishman fu inviato speciale nelle terre della Palestina per conto dei giornali \"Ha-Tsefirah\" e \"Haynt\", i cui resoconti furono ben raccolti nel libro \"Sur la terre d'Isra\u00ebl\" (\"Sulla terra di Israele\") 1913, nel quale descrisse i paesaggi, i luoghi sacri e il rinnovamento della lingua ebraica.\nAllo scoppio della Prima guerra mondiale venne arrestato a Berlino, imprigionato e dopo la Rivoluzione d'ottobre si rec\u00f2 a Mosca, per aprire un centro di letteratura ebraica.\nNel 1918, grazie anche alla collaborazione entusiastica dell'editore Sztybel intraprese un'attivit\u00e0 protesa all'apertura di nuovi confini per la letteratura ebraica, concretizzata con la direzione di grandi collane editoriali su scala mondiale e con la rivista \"Hatekufa\" (\"L'Epoca\"), che nel primo dopoguerra assurse al ruolo di guida per l'ebraismo europeo. Dalle pagine di questo periodico Frishman present\u00f2 un talento da lui scoperto, il drammaturgo Matiyahu Shoham, dalle cui opere risalt\u00f2 la profezia del futuro incubo nazista."}
{"id": "5374368", "revid": "767487", "url": "https://it.wikipedia.org/wiki?curid=5374368", "title": "Amanti senza amore", "text": "Amanti senza amore \u00e8 un film del 1948 diretto da Gianni Franciolini, liberamente tratto dal racconto \"Sonata a Kreutzer\" di Lev Tolstoj.\nTrama.\nPiero Leonardi, un brillante medico, ritorna precipitosamente a Sanremo, dove abita con la moglie Elena e la figlioletta, dopo aver appreso da un giornale che il violinista Enrico Miller deve esibirsi nel Teatro del Casin\u00f2. Giunto all'improvviso nella sua abitazione, Piero ne vede uscire in gran fretta il violinista, e ritiene che costui si sia incontrato con Elena. Piero si reca quindi al Casin\u00f2 per affrontare il musicista.\nAl termine del concerto, dopo essersi incontrati al ristorante e in una sala da gioco, Piero si apparta con Enrico e gli racconta la storia del suo matrimonio con Elena. Attratto fisicamente dalla ragazza, Piero ha sposato Elena; ma gi\u00e0 immediatamente dopo la luna di miele i due sposi si rendono conto di non aver avuto nulla in comune se non l'attrazione sessuale. La vita matrimoniale \u00e8 fonte di infelicit\u00e0 e di dissidio e neanche la nascita di una figlia e il trasferimento da Genova a Sanremo riescono a dar loro serenit\u00e0. Piero \u00e8 misogino: l'incontro fra Elena (una valente pianista prima del matrimonio) e il violinista \u2014che si era rivolto a Elena perch\u00e9 lo accompagnasse in un concerto di beneficenza nell'esecuzione della famosa Sonata a Kreutzer per pianoforte e violino di Beethoven\u2014 lo rende geloso. Pi\u00f9 tardi, esasperata dalla gelosia e dai dissidi col marito, la moglie tenta il suicidio; ma viene salvata dallo stesso marito. La tregua seguita a quest'ultimo episodio \u00e8 stata interrotta il giorno prima dal nuovo arrivo del violinista a Sanremo per il concerto. \nDopo questa spiegazione, visibilmente alterato, Piero lascia improvvisamente Enrico. Presentendo la tragedia, Enrico cerca di avvertire Elena del pericolo; il telefono non funziona ed Enrico corre di persona nella villa del medico. Enrico incontra nuovamente Piero: questi gli confessa di aver sparato alla moglie, che professava la sua innocenza, e solo dopo la morte di lei ha capito la verit\u00e0. Piero estrae quindi nuovamente la pistola con la quale ha ucciso la moglie e si uccide davanti ad Enrico.\nProduzione.\nIl film venne iscritto al Pubblico registro cinematografico con il n. 668. Ottenne il visto censura n. 3.302 del 14 novembre 1947.\nGli esterni furono girati a Orvieto e Sanremo.\nDistribuzione.\nIl film venne distribuito nel circuito cinematografico italiano il 10 gennaio del 1948.\n\u00c8 stato pubblicato in DVD dalla Cristaldi Film.\nRisultato commerciale.\n\"Amanti senza amore\" non ebbe un buon risultato commerciale. Nell'anno di \"Ladri di biciclette\", infatti, furono due film di Tot\u00f2 (\"Fifa e arena\" e \"Tot\u00f2 al giro d'Italia\") a registrare il primato degli incassi, con un introito complessivo di oltre 660 milioni di lire dell'epoca, mentre il film di Franciolini totalizz\u00f2 soltanto circa 55 milioni, risultando in tal modo tra gli ultimi posti, quanto a risultato economico, tra i 47 film italiani prodotti nel 1948\nCritica.\nNonostante lo schieramento tra gli sceneggiatori di firme importanti, i commenti successivi all'uscita del film non furono positivi. Ennio Flaiano su \"L'Europeo\" giudicava poco attuale i temi dell'infelicit\u00e0 coniugale e del femminicidio: \u00ab\u00c8 riuscita la traduzione cinematografica di questo romanzo di Tolstoj? Era, inoltre, necessaria? Se alla prima domanda si pu\u00f2 rispondere: forse, alla seconda bisogna rispondere: no. Il tema indagato da Tolstoj e che verso la fine del secolo scorso suscit\u00f2 tante discussioni, oggi lascia indifferenti: altri temi pi\u00f9 vasti e universali impegnano le coscienze, altri fatti chiedono attenzione\u00bb, mentre M. Mibelli dava un giudizio negativo della struttura del film e sui suoi interpreti: \u00abTutta la polemica di Tolstoj viene [...] appena sfiorata e lo spunto non serve che a creare una congrua vicenda di coniugi che [...] finiscono male. Ne risulta un film piatto e noiosamente descritto. [...] Gli attori sono opachi e insignificanti.\nPi\u00f9 recentemente Simone Emiliani, dopo aver ricordato che Franciolini \u00abpressoch\u00e9 dimenticato nel corso degli anni, nei suoi film mostra invece fine sensibilit\u00e0 nella costruzione di ritratti femminili [...] appare ben riconoscibile un particolare stile visivo, evidente nell'alternanza delle luci e delle ombre, di derivazione quasi espressionista\u00bb, riferendosi ad \"Amanti senza amore\" aggiunge: \u00abancora una drammatica storia ambientata in un microcosmo familiare e incentrata sulla gelosia del direttore di una clinica nei confronti della particolare amicizia instauratasi tra la moglie e un celebre musicista, Franciolini recuper\u00f2 una tensione quasi hitchcockiana in una vicenda raccontata in un lungo flashback e caratterizzata dall'uso di una colonna sonora che anticipa il tragico epilogo\u00bb.\nNotevole la musica di Nino Rota, \u00abdi trascinante sensualit\u00e0\u00bb, confluita nell'\"Improvviso in re minore per violino e pianoforte\""}
{"id": "5374387", "revid": "767487", "url": "https://it.wikipedia.org/wiki?curid=5374387", "title": "David B. Goldstein", "text": "Il Minor Planet Center gli accredita la scoperta dell'asteroide 4738 Jimihendrix effettuata il 15 settembre 1985.\nDopo il baccellierato ottenuto all'Universit\u00e0 di Princeton nel 1984, ha conseguito il master e il dottorato al Caltech rispettivamente nel 1985 e nel 1990. Dopo l'iniziale carriera da ricercatore, dal 2005 \u00e8 professore all'Universit\u00e0 del Texas a Austin."}
{"id": "5374390", "revid": "287204", "url": "https://it.wikipedia.org/wiki?curid=5374390", "title": "260824 Hermanus", "text": "260824 Hermanus \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,7910187\u00a0UA e da un'eccentricit\u00e0 di 0,0936544, inclinata di 5,12701\u00b0 rispetto all'eclittica.\nL'asteroide \u00e8 dedicato all'omonima citt\u00e0 sudafricana."}
{"id": "5374395", "revid": "729019", "url": "https://it.wikipedia.org/wiki?curid=5374395", "title": "Necessitudo", "text": "Il termine latino necessitudo non si riscontra prima dell'et\u00e0 classica quando \u00e8 frequente nell'epistolografia e nelle opere di oratoria come in quelle di Cicerone.\nLa parola richiama quella di \"necessitas\" con cui tende a confondersi ma, mentre in ambedue i termini \u00e8 presente il significato di qualcosa di necessario a cui non si pu\u00f2 sfuggire, il lemma \"necessitudo\" acquista valore proprio nell'uso specifico riguardante i rapporti di parentela destinatari degli \"officia\":\nLa valenza del termine \"necessitudo\" viene confermata da Sesto Pompeo Festo:\nIl concetto della necessitudo in alcuni casi riguarda non solo coloro che sono legati da vincoli di parentela di consanguineit\u00e0 o affinit\u00e0 ma anche la \"familiaritas\" o l'\"amicitia\" impongono ineludibili prestazioni d'aiuto e conforto nei confronti di quelli con cui esiste un legame affettivo.\n\"Necessitudo\" e \"benevolentia\".\nQuando la \"necessitudo\" va oltre il suo campo d'applicazione pi\u00f9 specifico, quello della parentela, e deborda in quello dell'\"amicitia\", viene talora associata con la \"benevolentia\".\nMa mentre la \"necessitudo\" implica doverosi rapporti di aiuto e sostegno reciproco, la \"benevolentia\" si caratterizza per la libert\u00e0 del rapporto affettivo che si traduce nel fare altruisticamente del bene a colui con cui si \u00e8 legati da \"amicitia\":\nSe per\u00f2 la \"benevolentia\" non implica la doverosit\u00e0 di prestare \"officia\" come nei casi di parentela, tuttavia anch'essa, che \u00e8 espressione di un libero sentimento, come quello dell'amicizia, implica qualcosa che viene sentito come obbligatorio se si vuole fondare o mantenere il rapporto d'amicizia: se il bene nel confronto dell'amico lo si far\u00e0 liberamente si tratter\u00e0 di prestazioni di \"beneficia\", se lo si far\u00e0 per non rompere l'amicizia allora si tratter\u00e0 di dare \"officia\"."}
{"id": "5374397", "revid": "124123", "url": "https://it.wikipedia.org/wiki?curid=5374397", "title": "Fababy", "text": ""}
{"id": "5374400", "revid": "1543377", "url": "https://it.wikipedia.org/wiki?curid=5374400", "title": "P\u00e9ter Dely", "text": "Maestro Internazionale dal 1962, fu uno dei pi\u00f9 forti giocatori ungheresi degli anni Sessanta e Settanta.\nNel 1999 la FIDE gli riconobbe il titolo di Grande maestro \"Ad Honorem\".\nPartecip\u00f2 con la nazionale ungherese a due Campionati europei a squadre:\nPrincipali risultati di torneo:\nIn una partita del campionato ungherese 1965 con K\u00e1roly Honfi, Dely gioc\u00f2 un gambetto della variante Taimanov della difesa Siciliana che fu poi adottato da Garry Kasparov nel Mondiale del 1985 a Mosca contro Anatoly Karpov:\nQuesta variante \u00e8 ora nota come \"Gambetto Kasparov-Dely\"."}
{"id": "5374402", "revid": "71519692", "url": "https://it.wikipedia.org/wiki?curid=5374402", "title": "Fabrice Ay\u00e9kou\u00e9", "text": ""}
{"id": "5374403", "revid": "287204", "url": "https://it.wikipedia.org/wiki?curid=5374403", "title": "Ellen Suzanne Howell", "text": "Il Minor Planet Center le accredita la scoperta dell'asteroide 3598 Saucier effettuata il 18 maggio 1977.\nHa inoltre scoperto la cometa periodica 88P/Howell.\nPer alcune sue pubblicazioni scientifiche \u00e8 citata come Ellen Howell Bus o Ellen Bus dal cognome del ex-marito e collega Schelte John Bus.\nLe \u00e8 stato dedicato l'asteroide 2735 Ellen."}
{"id": "5374407", "revid": "86599", "url": "https://it.wikipedia.org/wiki?curid=5374407", "title": "260886 Henritudor", "text": "260886 Henritudor \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 3,1437011\u00a0UA e da un'eccentricit\u00e0 di 0,1713729, inclinata di 26,03102\u00b0 rispetto all'eclittica.\nL'asteroide \u00e8 dedicato all'ingegnere lussemburghese Henri Owen Tudor."}
{"id": "5374421", "revid": "110157", "url": "https://it.wikipedia.org/wiki?curid=5374421", "title": "Lukovany", "text": "Lukovany \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "5374438", "revid": "767487", "url": "https://it.wikipedia.org/wiki?curid=5374438", "title": "APT (album)", "text": "APT \u00e8 il quinto album in studio della cantante cilena Nicole, pubblicato nel 2006."}
{"id": "5374439", "revid": "767487", "url": "https://it.wikipedia.org/wiki?curid=5374439", "title": "Viaje infinito", "text": "Viaje infinito \u00e8 il quarto album in studio della cantante cilena Nicole, pubblicato nel 2002."}
{"id": "5374442", "revid": "834", "url": "https://it.wikipedia.org/wiki?curid=5374442", "title": "Sue\u00f1os en tr\u00e1nsito", "text": "Sue\u00f1os en tr\u00e1nsito \u00e8 il terzo album in studio della cantante cilena Nicole, pubblicato nel 1997."}
{"id": "5374453", "revid": "767487", "url": "https://it.wikipedia.org/wiki?curid=5374453", "title": "Esperando nada", "text": "Esperando nada \u00e8 il secondo album in studio della cantante cilena Nicole, pubblicato nel 1994."}
{"id": "5374454", "revid": "729019", "url": "https://it.wikipedia.org/wiki?curid=5374454", "title": "Castello Borgia (Trasimeno)", "text": "Il castello Borgia, o Borgia Sulpizi, o di Belvedere, o villa Miralago, \u00e8 situato su un colle boscoso nel territorio comunale di Passignano sul Trasimeno, circondato da un parco di nove ettari con alberi secolari. Appartenuto a un ramo dei Borgia (per via femminile), i Sulpizi Mandolini, fu trasformato in residenza signorile alla fine del Settecento ampliando una grande torre medievale di fondazione militare. Lo si raggiunge attraverso un lungo viale alberato. Negli anni venti del Novecento i proprietari di quel periodo lo denominavano \"villa Miralago\" o \"castello di Belvedere\", ma per gli abitanti del luogo era sempre il \"castello Borgia\" e cos\u00ec tuttora.\nStoria.\nIl castello \u00e8 costituito da un massiccio corpo centrale, in cotto e pietra, protetto da una snella torre cilindrica e da due pi\u00f9 bassi torrioni quadrangolari. Un'ampia corte neorinascimentale ingentilisce il complesso ed evidenzia una monumentale scalea che conduce all'interno. Questo \u00e8 composto da molte stanze caratterizzate da archi e volte a cassettoni, tra cui il salone di rappresentanza con pavimentazione in mattoni d'epoca e un pregevole camino con stemmi. Il piano nobile \u00e8 decorato da affreschi, arredato con mobilia originale, interessanti arazzi e dipinti, lampadari in legno e ferro battuto. Dai terrazzini delle torri si estende la veduta del Trasimeno con, di fronte, l'isola Polvese, fino al promontorio di Castiglione del Lago.\nI primi edifici castellani, di origine medievale, erano composti da una torre e da minori costruzioni (anche un mulino) aventi un chiaro significato militare e di avvistamento sul lago, considerando il vicino confine dello Stato Pontificio con il Granducato di Toscana. La struttura veniva soprattutto impiegata quale avanguardia per gli eserciti. Nel Cinquecento i nipoti di Ippolita Borgia, primogenita di Isabella Pizzabernani e di Girolamo, figlio naturale di Cesare, vissuto a Ferrara nella corte della zia Lucrezia, acquisirono la tenuta, provenienti da Velletri, dando vita a un vero e proprio castello.\nLa famiglia, detta Borgia dei Sulpizi, aggiunse nel Seicento al proprio patronimico quello dei Meniconi, allorch\u00e9 Tiberio, ultimo rappresentante di tale progenie perugina, nomin\u00f2 erede universale del suo ingente patrimonio Ippolito, discendente per via femminile dal duca Valentino. Dopo circa un secolo, Camillo Borgia Sulpizi Meniconi venne affiliato dalla congiunta Colomba, coniugata Mandolini, che gli lasci\u00f2 beni e cognome maritali. I Borgia Sulpizi Mandolini risiedevano soprattutto a Perugia nel palazzo gentilizio ubicato nella medievale via della Cupa: il castello con vista sul Trasimeno era utilizzato come residenza estiva, come il palazzetto presso la chiesa di Mongiovino.\nAlla fine del secolo XVIII, i Borgia Mandolini, a cui il Papa aveva concesso il rango comitale, ristrutturarono il maniero lacustre secondo lo stile architettonico diffuso in quel periodo, dandogli un'impronta un po' eclettica, in cui predominava l'elemento neogotico che ancora oggi si pu\u00f2 notare.\nL'ultimo esponente dei Borgia Sulpizi Mandolini fu Tiberio che lasci\u00f2 nella cappella del castello un ex voto per ringraziare la Madonna di averlo salvato da un sicuro annegamento nel lago. La rocca fu dunque ceduta ai marchesi fiorentini Massini Nicolai che decisero di ampliarla seguendo il gusto medievale toscano.\nNel 1933 il marchese Filippo Massini Nicolai vendette il castello con il resto della propriet\u00e0 intorno al lago all'industriale Ottavio Palombaro. La propriet\u00e0 fu confiscata dai nazisti, poi dagli alleati. e restituita alla famiglia Palombaro al termine del conflitto.\nIl luogo di sepoltura dei Borgia Sulpizi era nella cripta del santuario della Madonna di Mongiovino, presso Panicale, unitamente ad alcuni membri dell'insigne famiglia perugina Arcipreti della Penna.\nLo stemma dei Borgia Sulpizi era cos\u00ec illustrato:\nLo scrittore anglo-toscano Giorgio Harold Stuart, per un certo periodo amministratore dei Palombaro, racconta in un libro una singolare vicenda di tipo esoterico-soprannaturale da lui vissuta nel castello e nel monastero olivetano dell'isola Polvese."}
{"id": "5374455", "revid": "287204", "url": "https://it.wikipedia.org/wiki?curid=5374455", "title": "Rodolfo Marma", "text": "Biografia.\nNacque nel 1923 nel quartiere di Santa Croce, a Firenze, dove frequent\u00f2 l'Accademia di Belle Arti sotto la guida di Ugo Capocchini, diplomandosi nel 1948. Contemporaneamente frequent\u00f2 lo studio di Emanuele Cavalli.\nDal 1956 al 1958 visse e lavor\u00f2 a New York, dove torn\u00f2 anche successivamente. Di importanza \u00e8 la sua corrispondenza degli anni in cui si trovava in America, dalla quale emerge l'amore e la mancanza per la sua citt\u00e0 nativa, e le lettere scambiate con gli amici Vasco Pratolini e Primo Conti. \nNella \u201cgenerosa terra d'America\u201d gli dedicarono un giorno nel 1965, il \u201cMarma's Day\u201d, mentre negli anni tra il 1967 e il 1972 si concentrer\u00e0 ad esporre a Firenze.\nMarma \u00e8 stato anche lettore e illustratore di libri, tra cui Il giardino del cavaliere di Mario Mattolini (ed. Mori, Firenze, 1963) e Quando Firenze era capitale di Marcello Vannucci (ed. Bonechi, 1975).\nSue opere si trovano in collezioni pubbliche e private in Europa e negli Stati Uniti, tra cui la Casa Bianca a Washington e il Museo di San Antonio in Texas. A Firenze suoi dipinti sono presenti alla Galleria d'arte moderna di Palazzo Pitti e al Museo del complesso delle Oblate.\n\u00c8 morto a Firenze il 24 giugno 1998.\n\u00c8 sepolto nel Cimitero delle Porte Sante di Firenze."}
{"id": "5374457", "revid": "1543377", "url": "https://it.wikipedia.org/wiki?curid=5374457", "title": "Supercoppa italiana 2000 (pallavolo femminile)", "text": "La Supercoppa italiana di pallavolo femminile 2000 si \u00e8 svolta il 15 ottobre 2000: al torneo hanno partecipato due squadre di club italiane e la vittoria finale \u00e8 andata per la prima volta alla Virtus Reggio Calabria.\nRegolamento.\nLe squadre hanno disputato una gara unica."}
{"id": "5374460", "revid": "1543377", "url": "https://it.wikipedia.org/wiki?curid=5374460", "title": "Supercoppa italiana 1999 (pallavolo femminile)", "text": "La Supercoppa italiana di pallavolo femminile 1999 si \u00e8 svolta il 6 ottobre 1999: al torneo hanno partecipato due squadre di club italiane e la vittoria finale \u00e8 andata per la quarta volta consecutiva al Volley Bergamo.\nRegolamento.\nLe squadre hanno disputato una gara unica."}
{"id": "5374461", "revid": "729019", "url": "https://it.wikipedia.org/wiki?curid=5374461", "title": "Lorraine 12 F", "text": "Il Lorraine 12 F fu un motore aeronautico 12 cilindri a W raffreddato a liquido sviluppato dall'azienda francese Lorraine-Dietrich nei tardi anni venti del XX secolo e commercializzato dal consorzio Soci\u00e9t\u00e9 G\u00e9n\u00e9rale A\u00e9ronautique (SGA) pur mantenendo il marchio Lorraine.\nDerivato dal precedente Lorraine 12 Eb, variando sulle dimensioni di alesaggio e corsa, e realizzato per integrare la propria gamma di motori aeronautici \"Courlis\" nella fascia dei 600 CV (441 kW) destinati al mercato nazionale ed estero, fu un motore di impostazione moderna concepito per poter funzionare, rispettando le indicazioni fornite dalla casa, senza problemi per 75 h consecutive, adatto quindi a velivoli di grande autonomia.\nIl modello venne utilizzato come base di sviluppo del giapponese Hiro Type 90, a sua volta base di sviluppo per il motore W18 Hiro Type 94."}
{"id": "5374462", "revid": "122246", "url": "https://it.wikipedia.org/wiki?curid=5374462", "title": "Supercoppa italiana 1998 (pallavolo femminile)", "text": "La Supercoppa italiana di pallavolo femminile 1998 si \u00e8 svolta il 26 novembre 1998: al torneo hanno partecipato due squadre di club italiane e la vittoria finale \u00e8 andata per la terza volta consecutiva al Volley Bergamo.\nRegolamento.\nLe squadre hanno disputato una gara unica."}
{"id": "5374469", "revid": "122246", "url": "https://it.wikipedia.org/wiki?curid=5374469", "title": "Supercoppa italiana 1997 (pallavolo femminile)", "text": "La Supercoppa italiana di pallavolo femminile 1997 si \u00e8 svolta il 2 novembre 1997: al torneo hanno partecipato due squadre di club italiane e la vittoria finale \u00e8 andata per la seconda volta consecutiva al Volley Bergamo.\nRegolamento.\nLe squadre hanno disputato una gara unica."}
{"id": "5374474", "revid": "61051", "url": "https://it.wikipedia.org/wiki?curid=5374474", "title": "Lorraine-Dietrich 12 D", "text": ""}
{"id": "5374477", "revid": "1305772", "url": "https://it.wikipedia.org/wiki?curid=5374477", "title": "Cattedrale di Magdeburgo", "text": ""}
{"id": "5374479", "revid": "122246", "url": "https://it.wikipedia.org/wiki?curid=5374479", "title": "Supercoppa italiana 1996 (pallavolo femminile)", "text": "La Supercoppa italiana di pallavolo femminile 1996 si \u00e8 svolta il 1\u00ba novembre 1996: al torneo hanno partecipato due squadre di club italiane e la vittoria finale \u00e8 andata per la prima volta al Volley Bergamo.\nRegolamento.\nLe squadre hanno disputato una gara unica."}
{"id": "5374485", "revid": "438678", "url": "https://it.wikipedia.org/wiki?curid=5374485", "title": "Peter Polycarpou", "text": "Biografia.\nPeter Polycarpou debutta nel West End nel 1985 con la produzione originale del musical \"Les Mis\u00e9rables\", in cui interpretava lo studente Jean Prouvaire; Polycarpou torner\u00e0 a recitare in \"Les Mis\u00e9rables \"nel 1992, questa volta nel ruolo di Th\u00e9nardier, e poi ancora nel 1995 in occasione del del musical alla Royal Albert Hall. Nel 1989 collabora nuovamente con Claude-Michel Sch\u00f6nberg, autore di \"Les Mis\u00e9rables\", e interpreta John nella prima produzione londinese del musical \"Miss Saigon. \"\nNel 1992 Peter interpreta il protagonista di \"The Phantom of the Opera\" presso l'Her Majesty's Theatre di Londra, nel 1996 lavora nella prima produzione britannica di \"The Woods\" di David Mamet e nel 1998 recita nei panni di Ali Hakim nella messa in scena del Royal National Theatre di \"Oklahoma!. \"Il 2000 e il 2001 lo vedono impegnato nella produzione della Royal Shakespeare Company di un musical tratto dal \"Giardino Segreto\"\" \"e nel 2008 \u00e8 protagonista di Imagine This a Londra.\nNel 2012 torna a recitare nel West End accanto a Imelda Staunton e Michael Ball (gi\u00e0 suo collega in \"Les Mis\u00e9rables\") per il nuovo revival di \" \"e nel 2014 \u00e8 il protagonista di \"Guys and Dolls\" a Chichester. Nel 2015 lavora nella produzione della Donmar Warehouse del musical \"City of Angels\" e interpreta Buddy nella versione concertale di \"Follies\" in scena alla Royal Albert Hall in occasione dell'ottantacinquesimo compleanno del compositore Stephen Sondheim. Nel 2017 interpreta Ahmed Qurei nel dramma \"Oslo\" al National Theatre e per la sua performance viene candidato al Laurence Olivier Award. Nel 2019 interpreta Sancho Panza nel musical \"Man of La Mancha\" in scena al London Coliseum con Kelsey Grammer nel ruolo di Don Chisciotte.\nHa recitato anche in alcuni film, tra cui \"Evita\" con Madonna, \"De-Lovely - Cos\u00ec facile da amare\" e \"O' Jerusalem\", mentre in campo televisivo \u00e8 apparso in \"Birds of a Feather\" e \"EastEnders\".\nDoppiatori italiani.\nNelle versioni in italiano dei suoi film, Peter Polycarpou \u00e8 stato doppiato da:"}
{"id": "5374495", "revid": "686936", "url": "https://it.wikipedia.org/wiki?curid=5374495", "title": "Marvin Jones (giocatore di football americano 1972)", "text": "Biografia.\nDopo avere giocato a football al college a Florida State, Jones fu scelto come quarto assoluto nel Draft NFL 1993 dai New York Jets. Soprannominato \"Shade Tree\" dai compagni di squadra, vi gioc\u00f2 per tutta la carriera fino al 2003. Nel 2000 dopo un primato in carriera di 135 tackle fu inserito nel First-team All-Pro."}
{"id": "5374500", "revid": "1036506", "url": "https://it.wikipedia.org/wiki?curid=5374500", "title": "Episodi di K.C. Undercover (prima stagione)", "text": ""}
{"id": "5374507", "revid": "15756", "url": "https://it.wikipedia.org/wiki?curid=5374507", "title": "Natale Vasco Jacoponi", "text": "Biografia.\nGiovane militante socialista, nel 1921 aderisce alla neoformazione politica del Partito Comunista d'Italia. Nel 1924 viene eletto segretario della federazione giovanile comunista di Pisa e Livorno. Arrestato pi\u00f9 volte dal 1926, viene infine confinato a Lipari. Riesce ad espatriare in Francia, venendo nuovamente arrestato nel 1940. Estradato in Italia viene nuovamente confinato sull'Isola di Ventotene. Liberato a seguito dell'armistizio di Badoglio, organizza le prime forze partigiane nel livornese. Arrestato nuovamente, viene internato dalle forze fasciste ignare del suo ruolo attivo nella lotta partigiana, nel carcere di Pisa, e successivamente di Modena. Liberato al termine del conflitto, assume il ruolo di responsabile sindacalista dei portuali di Livorno, entrando nel Consiglio esecutivo della CGIL.\nNel 1948 viene eletto deputato alla Camera nelle file del Partito Comunista Italiano, dalla I alla III legislatura, morendo durante il suo terzo mandato."}
{"id": "5374520", "revid": "1543377", "url": "https://it.wikipedia.org/wiki?curid=5374520", "title": "Campionato mondiale di hockey su ghiaccio - Terza Divisione 2015", "text": "Il Campionato mondiale di hockey su ghiaccio - Terza Divisione 2015 \u00e8 un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 3 e il 12 aprile 2015. Le sette squadre partecipanti sono state riunite in un unico gruppo. Le partite si svolgono a Smirne, in Turchia. La ha concluso il torneo in prima posizione, garantendosi la partecipazione al Campionato mondiale di hockey su ghiaccio - Seconda Divisione 2016."}
{"id": "5374521", "revid": "57342", "url": "https://it.wikipedia.org/wiki?curid=5374521", "title": "Vasco Natale Jacoponi", "text": ""}
{"id": "5374539", "revid": "977683", "url": "https://it.wikipedia.org/wiki?curid=5374539", "title": "Uccelli marini", "text": "Gli uccelli marini sono degli uccelli che si sono adattati a vivere all'interno di un ambiente marino, sia esso di mare o di oceano. Nonostante tali uccelli varino notevolmente riguardo ad aspetti come lo stile di vita, il comportamento e la fisiologia, mostrano tutti determinate caratteristiche che li portano ad assomigliare, frutto di convergenza evolutiva, in quanto si adattano tutti a una nicchia ecologica simile.\nI primi uccelli marini si sono evoluti nel periodo del Cretacico, mentre le attuali famiglie di uccelli marini sono risalenti al Paleogene.\nLe caratteristiche degli uccelli marini sono rappresentate dal fatto che vivono pi\u00f9 a lungo, si accoppiano pi\u00f9 tardi e inoltre molte specie di essi vivono in colonie. Molte specie sono note perch\u00e9 intraprendono lunghe migrazioni annuali, durante le quali possono anche attraversare l'equatore circumnavigando la Terra. Si alimentano sia sulla superficie dell'oceano che al di sotto di essa e si alimentano anche reciprocamente. Gli uccelli marini possono essere altamente pelagici oppure costali, o in alcuni casi possono trascorrere parte dell'anno lontano dal mare.\nClassificazione.\nNon esiste una classificazione univoca in base a gruppi, famiglie o specie di uccelli marini; la maggior parte delle definizioni sono in qualche modo arbitrarie. In generale, secondo alcuni scienziati, l'unica caratteristica comune che tutti gli uccelli marini hanno \u00e8 che si nutrono in acqua di mare, anche se talvolta neanche questo \u00e8 vero.\nAd ogni modo, per convenzione, tutti i pinguini, i procellariformi, i pelecaniformi tranne l'aninga e alcuni caradriiformi (skua, gabbiani, sterne, alcidi, becco a cesoie) sono definibili come uccelli marini.\nLa gavia e lo svasso, che nidificano nei laghi ma trascorrono l'inverno in mare, sono classificati come uccelli acquatici e non marini. Anche se vi sono un certo numero di mergini che nella famiglia delle anatidi che sono uccelli marini di inverno, essi sono solitamente esclusi da tale raggruppamento. Molti trampolieri e ardeidi sono marini, ma vivono vicino alla costa, dove l'acqua non \u00e8 profonda, e quindi non possono essere considerati proprio come uccelli marini.\nEvoluzione.\nGli uccelli marini, in virt\u00f9 del fatto che vivono in un ambiente come il mare, che geologicamente ha un sedimento definito, sono ben rappresentati dal punto di vista dei fossili. Essi sono risalenti al Cretacico e il primo identificato \u00e8 quello dell\"'Hesperornis regalis\", un uccello che probabilmente si tuffava come gli svassi e usava i piedi per muoversi sott'acqua ed era inoltre caratterizzato da un becco pieno di denti affilati.\nMentre questo animale non sembra abbia lasciato discendenti, i primi neorniti definibili come uccelli marini sono altrettanto riconducibili al Cretacico e sono rappresentati da una specie chiamata \"Tytthostonyx glauconiticus\", la quale sembrerebbe vicina ai procellariformi e/o ai pellicaniformi.\nNel Paleogene i mari sono stati dominati prima da procellaridi, pinguini giganti e altre due famiglie estinte, i pelagornitidi e i plototteridi.\nGli uccelli marini moderni sono comparsi intorno al Miocene, anche se il genere \"Puffinus\" potrebbe risalire all'Oligocene. La pi\u00f9 alta diversit\u00e0 di uccelli marini esisteva presumibilmente durante il tardo Miocene ed il Pliocene. Al termine di quest'ultima, la rete alimentare oceanica aveva subito un periodo di sconvolgimento dovuto all'estinzione di un numero considerevole di specie marine. In seguito, quindi, la diffusione dei mammiferi marini, sembra aver impedito agli uccelli marini di raggiungere una pi\u00f9 ampia diversit\u00e0 rispetto a un tempo.\nCaratteristiche.\nAdattamento alla vita in mare.\nGli uccelli marini hanno compiuto numerosi adattamenti per vivere e per alimentarsi in mare. La forma dell'ala \u00e8 stata modellata secondo nicchie ecologiche che possono riguardare l'evoluzione di una singola specie o famiglia: ali pi\u00f9 lunghe sono tipiche di specie pelagiche, mentre ali pi\u00f9 corte caratterizzano gli uccelli marini che effettuano immersione.\nGli uccelli marini hanno spesso anche piedi palmati e questo aiuta il movimento in superficie, nonch\u00e9 fornisce assistenza nell'immersione, per alcune specie. I procellariformi sono caratterizzati dall'avere un forte senso dell'olfatto, che viene utilizzato per trovare del cibo distribuito ampiamente anche in un vasto oceano e per localizzare le loro colonie.\nGli uccelli marini hanno delle ghiandole che contrastano l'apporto di sale proveniente dall'acqua marina, che viene ingerito bevendo o alimentandosi, in particolare per i crostacei. Queste ghiandole cos\u00ec facilitano la osmoregolazione. L'escrezione da parte di tali ghiandole, che sono posizionate di solito a livello della testa e che emergono nelle fosse nasali, riguarda di solito sostanze prive di cloruro di sodio.\nCon l'eccezione dei cormorani e di alcune sterne, tutti gli uccelli marini, cos\u00ec come la maggior parte degli uccelli in generale, hanno un piumaggio impermeabile. Tuttavia, rispetto agli uccelli di terra, essi hanno molte pi\u00f9 piume che proteggono i corpi. Questo piumaggio molto fitto \u00e8 in grado di proteggere maggiormente l'uccello quando si bagna, mentre il freddo \u00e8 limitato da uno strato di piume rivolte verso il basso. I cormorani sono in possesso di uno strato di piume uniche che mantengono un livello minore di aria, ma per il resto pu\u00f2 anche assorbire l'acqua. Tale caratteristica consente di nuotare senza affrontare la galleggiabilit\u00e0 provocata dal mantenimento di aria nelle piume.\nIl piumaggio degli uccelli marini \u00e8 inoltre solitamente meno colorato di quello degli uccelli terrestri e la variazione di colore si pu\u00f2 limitare a tonalit\u00e0 di nero, bianco o grigio. Il piumaggio \u00e8 sfruttato talvolta anche per il camuffamento a fini difensivi o aggressivi.\nDieta e alimentazione.\nGli uccelli marini si sono evoluti per sfruttare diverse risorse alimentari nei mari e negli oceani di tutto il mondo e, in larga misura, la loro fisiologia e il loro comportamento sono condizionati dalla dieta.\nMolti uccelli marini si nutrono in superficie dell'oceano, mangiando quegli animali che si muovono attraverso l'azione delle correnti oceaniche e quindi krill, teuthida e altri piccoli pesci che sono alla portata di una testa immersa. L'alimentazione \"superficiale\" pu\u00f2 essere suddivisa in due diversi approcci: quella che avviene mentre si nuota e quella che invece mentre si \u00e8 in volo. Nel secondo caso, gli uccelli marini compiono acrobazie sulla superficie dell'acqua e talvolta neanche atterrano in essa, cio\u00e8 effettuano dei salti in bilico sull'acqua. La famiglia dei becchi a cesoie ha un modo unico di mangiare: questi animali evitano il contatto con l'acqua mantenendo solo il becco aperto sulla superficie e tenendo il corpo piegato.\nImmersioni.\nLe immersioni possono essere effettuate sia per ricercare del cibo che per altri motivi.\nColonie.\nIl 90% di uccelli marini sono coloniali e le colonie di uccelli sono tra le pi\u00f9 grandi in tutto il mondo, tali da trovarsi praticamente ovunque dai tropici alle latitudini polari. Le colonie si verificano esclusivamente allo scopo di allevamento e sono molto variabili: possono consistere di nidificazioni individuali distanziate oppure densamente popolate come le colonie di uria. Gli uccelli marini possono anche nidificare sugli alberi, per terra, sulle scogliere e persino in cunicoli sottoterra o tra fessure di rocce.\nIn ogni caso gli uccelli marini mostrano fedelt\u00e0 nei confronti dei siti di allevamento e colonia, nel senso che tornano alla stessa tana per molti anni e si difendono arduamente quando quel sito viene scelto da animali rivali. Tutto ci\u00f2 aumenta il successo dell'allevamento e fornisce diversi vantaggi. In molti uccelli marini pu\u00f2 essere riscontrata la filopatria, che \u00e8 appunto la tendenza di tornare in un luogo particolare dove nutrirsi o riprodursi.\nLe colonie sono di solito situate su isole, scogliere o promontori, tutti luoghi in cui i mammiferi hanno difficolt\u00e0 di accesso. In questo modo l'evoluzione ha garantito una notevole protezione per gli uccelli marini.\nMigrazione.\nCome molti uccelli, gli uccelli marini sono uccelli migratori che migrano dopo la stagione riproduttiva. L'uccello che compie la pi\u00f9 ampia migrazione \u00e8 la sterna antica, che \u00e8 capace di partire dall'oceano Atlantico per raggiungere l'Antartide, dove trascorre l'estate. Altre specie sono capaci di compiere viaggi trans-equatoriali, sia da nord a sud che viceversa. La popolazione di sterne eleganti, che nidifica nella Bassa California, si divide dopo la stagione riproduttiva e in questo caso alcuni uccelli volano verso nord (verso la California), mentre altri vanno a sud (verso il Per\u00f9).\nAltri uccelli migrano con distanze pi\u00f9 ridotte e lontano dai siti di riproduzione, a seconda anche della distribuzione del cibo. Ad esempio, se le condizioni oceaniche non sono adatte, alcuni uccelli marini sono costretti a migrare verso zone pi\u00f9 produttive di nutrimenti, soprattutto se gli uccelli sono giovani.\nUccelli marini lontano dal mare.\nAnche se la definizione di uccello marino \u00e8 compatibile al fatto che questi animali vivano la loro vita sul mare, molte famiglie di uccelli marini hanno specie che trascorrono alcune o addirittura la maggior parte della loro vita a distanza notevole dal mare, ossia in zone interne. Molte specie, sorprendentemente, si riproducono a distanze di centinaia o addirittura migliaia di chilometri nell'entroterra. Ad esempio, si possono trovare nidi di petrello delle nevi nell'entroterra antartico, luogo in cui \u00e8 improbabile trovare qualcosa da mangiare. Altri uccelli nidificano nelle foreste, in particolare sulle conifere, oppure nella tundra.\nVi sono molti uccelli, inoltre, che non vivono solo sui mari, ma che possono trovarsi anche in altre zone frequentate anche dall'uomo, come laghi, fiumi, paludi e citt\u00e0 costiere: si tratta di gabbiani, cormorani, pellicani, che quindi possono essere visti pi\u00f9 facilmente dall'uomo.\nRapporti con l'uomo.\nGli uccelli marini hanno avuto una lunga collaborazione con l'uomo nei campi della pesca e della marina, apportando in entrambi i casi sia vantaggi che svantaggi. I pescatori hanno tradizionalmente usato gli uccelli marini come indicatori della presenza di banchi di pesci sotto la superficie marina, in direzione della presenza appunto degli uccelli. Effetti negativi sono invece riscontrabili nell'acquacoltura, perch\u00e9 gli uccelli potrebbero intaccare gli animali in acqua, anche se con strumenti come il palamito questo pu\u00f2 essere evitato.\nLa caccia degli uccelli marini e la raccolta delle uova hanno contribuito parecchio al declino di molte specie e all'estinzione di altre, tra cui quelle dell'alca impenne e del cormorano dagli occhiali. Gli uccelli marini sono stati cacciati sia per il cibo, da popolazioni costiere nel corso della storia, che per il loro piumaggio utilizzabile nella produzione di cappelli.\nLe minacce nei confronti degli uccelli marini sono sotto osservazione dagli scienziati e dal movimento del conservazionismo.\nFamiglie di uccelli marini.\nSpheniscidae (acque antartiche e meridionali, 16 specie)\nProcellariiformes (oceaniche, 93 specie)\nPelecaniformes (ovunque; 57 specie)\nCharadriiformes (ovunque; 305 specie, ma solo le famiglie seguenti sono uccelli marini)"}
{"id": "5374574", "revid": "76963", "url": "https://it.wikipedia.org/wiki?curid=5374574", "title": "Alexander Hanson", "text": "Biografia.\nAlexander Hanson \u00e8 noto soprattutto per le sue interpretazioni nei musical di Andrew Lloyd Webber: \"Sunset Boulevard\" nel ruolo di Joe Gillis (accanto a Rita Moreno e Petula Clark), \"Jesus Christ Superstar\" nel ruolo di Ponzio Pilato, \"Aspects of Love\" nel ruolo di Alex e Steven Ward nell'omonimo musical sullo Scandalo Profumo. Tuttavia, il ruolo che lo ha reso noto a livello internazionale \u00e8 stato quello dell'avvocato Fredrik Egerman nel musical di Stephen Sondheim \"A Little Night Music\" a Londra e a Broadway: per la sua performance \u00e8 stato candidato ai Laurence Olivier Awards come miglior attore protagonista in un musical e ha recitato con attrici come Angela Lansbury, Catherine Zeta Jones, Bernadette Peters, Elaine Stritch e Hannah Waddingham.\nHa recitato anche in numerosi altri musical, tra cui \"The Sound of Music\", \"We Will Rock You\", \"Cabaret\", \"Marguerite\", \"Candide\", e opere di prosa (\"L'importanza di chiamarsi Ernesto, Troilo e Cressida, Arcadia, Un marito ideale, Il mercante di Venezia\"). Nel 2015 prende parte alla produzione concertale di \"Follies\" in scena alla Royal Albert Hall insieme a Ruthie Henshall, Betty Buckley, Christine Baranski, Alistair Brammer e Peter Polycarpou.\n\u00c8 sposato con l'attrice Samantha Bond e ha due figli, Molly e Tom."}
{"id": "5374585", "revid": "891358", "url": "https://it.wikipedia.org/wiki?curid=5374585", "title": "Bonifika Koper", "text": ""}
{"id": "5374630", "revid": "767487", "url": "https://it.wikipedia.org/wiki?curid=5374630", "title": "Giuliano Albarello", "text": "Caratteristiche tecniche.\nGiocava come terzino.\nCarriera.\nDal 1939 al 1943 ha giocato quattro campionati di Serie C consecutivi nel Lanerossi Schio; successivamente ha anche vestito la maglia del Bassano.\nNella stagione 1946-1947 esordisce con la maglia dell'Hellas Verona, con cui mette a segno 2 reti in 35 presenze nel campionato di Serie B. Nella stagione successiva scende invece in campo in 12 partite (sempre in Serie B) senza mai segnare. A fine stagione si trasferisce in Serie C nel Marzotto, con cu gioca in terza serie durante la stagione 1948-1949. Rimane in Serie C nella squadra veneta anche durante la stagione 1949-1950 e la stagione 1950-1951; nella stagione 1951-1952 gioca 6 partite senza mai segnare con la maglia del Portogruaro, in Promozione.\nIn carriera ha giocato complessivamente 47 partite in Serie B."}
{"id": "5374636", "revid": "767487", "url": "https://it.wikipedia.org/wiki?curid=5374636", "title": "Coppa Italia Serie D 2014-2015 (fase finale)", "text": "Questa voce raccoglie un approfondimento sulle gare della fase finale dell'edizione 2014-2015 della Coppa Italia Serie D di calcio."}
{"id": "5374639", "revid": "767487", "url": "https://it.wikipedia.org/wiki?curid=5374639", "title": "Wigtown", "text": "Wigtown (in gaelico scozzese: Baile na h-\u00d9ige) \u00e8 una cittadina (e un tempo \"burgh\") della costa sud-occidentale della Scozia, facente parte dell'area amministrativa del Dumfries e Galloway (contea tradizionale: Wigtownshire) e situata nella penisola di Machars (di cui \u00e8 il centro principale) e di fronte alla baia di Wigtown (\"Wigtown Bay\"), un'insenatura del Mare d'Irlanda. Conta una popolazione di circa 900 abitanti.\n\u00c8 conosciuta come la \"citt\u00e0 del libro\" della Scozia, per la presenza di numerose librerie.\nGeografia fisica.\nCollocazione.\nWigtown si trova nella parte sud-occidentale del Dumfries e Galloway, tra Newton Stewart e Whithorn (rispettivamente a sud della prima e a nord della seconda).\nSociet\u00e0.\nEvoluzione demografica.\nAl censimento del 2011, Wigtown contava una popolazione pari a 921 abitanti. Nel 2001 contava invece 987 abitanti, mentre nel 1991 ne contava 1.117.\nStoria.\nL'11 maggio 1685, in seno alle lotte di religione, furono giustiziate come Covenanters due donne che sarebbero divenute note ai posteri come le \"martiri di Wigtown\".\nEdifici e luoghi d'interesse.\nMunicipio.\nTra gli edifici principali di Wigtown, figura il municipio, eretto nel 1863.\nChiesa parrocchiale.\nAltro edificio d'interesse \u00e8 la chiesa parrocchiale, all'esterno della quale si trovano tre steli erette nel 1720 in memoria delle martiri di Wigtown."}
{"id": "5374699", "revid": "110157", "url": "https://it.wikipedia.org/wiki?curid=5374699", "title": "Tumen (fiume)", "text": "Il Tumen (in coreano: , in cinese , ) \u00e8 un fiume lungo 549\u00a0km che funge da confine tra la Cina, la Corea del Nord e la Russia. Esso nasce sull'altopiano Changbai Shan, vicino al vulcano Paektu, e sfocia nel Mar del Giappone.\nIl fiume scorre nel nord-est asiatico, al confine tra Cina e Corea del Nord nel suo corso superiore e tra Corea del Nord e Russia nei suoi ultimi 17\u00a0km. Sfocia nel Mar del Giappone a capo Sesura (\u043c\u044b\u0441 \u0421\u0435\u0441\u0443\u0440\u0430).\nIl fiume gela da novembre, sino a marzo - aprile. L'acqua alta si verifica in primavera, quando la neve si scioglie nei tratti superiori e Il livello del fiume aumenta di 5-7 metri. Allora, nel corso inferiore, a 100\u00a0km dalla foce, il fiume \u00e8 accessibile alle navi di piccolo cabotaggio.\nLe citt\u00e0 pi\u00f9 grandi nel bacino del fiume sono le cinesi Yanji e Hunchun. Sul fiume ci sono le citt\u00e0 Hoeryong e il villaggio operaio di Tumangan (Corea); l'insediamento di tipo urbano Khasan, nel Territorio del Litorale della Russia. \nIl \"Ponte dell'Amicizia\" sul fiume Tumen a sud-ovest della stazione di Khasan al confine tra Russia e Corea del Nord \u00e8 stato costruito nel 1951 (in legno) e nel 1959 (in metallo) per garantire il movimento dei treni attraverso il confine."}
{"id": "5374711", "revid": "599013", "url": "https://it.wikipedia.org/wiki?curid=5374711", "title": "John Copeland", "text": "Biografia.\nDopo avere giocato a football al college a Alabama dove vinse un campionato NCAA, Copeland fu scelto come quinto assoluto nel Draft NFL 1993 dai Cincinnati Bengals. Vi gioc\u00f2 per tutta la carriera fino al 2000 disputando 107 partite con un primato personale di 9 sack nel 1995."}
{"id": "5374712", "revid": "110157", "url": "https://it.wikipedia.org/wiki?curid=5374712", "title": "Raymar Morgan", "text": ""}
{"id": "5374761", "revid": "765341", "url": "https://it.wikipedia.org/wiki?curid=5374761", "title": "Haplochromis commutabilis", "text": "Haplochromis commutabilis , conosciuto come Kachira Blue, \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae.\nDiffusione e habitat.\nQuesta specie \u00e8 endemica del lago Kachira, in Uganda.\nRiproduzione.\n\"H. commutabilis \u00e8 un incubatore orale: dopo la fecondazione delle uova le femmine curano le uova e gli avannotti in bocca.\"\nAcquariofilia.\nDi recente scoperta (2004), non \u00e8 diffuso nel mercato acquariofilo ma allevato da acquariofili appassionati, che lo hanno battezzato Kachira Blue."}
{"id": "5374768", "revid": "38120", "url": "https://it.wikipedia.org/wiki?curid=5374768", "title": "Instant Replay", "text": ""}
{"id": "5374769", "revid": "767487", "url": "https://it.wikipedia.org/wiki?curid=5374769", "title": "Instant replay", "text": "L'instant replay \u00e8 una riproduzione video di qualcosa appena avvenuto, che viene filmato e trasmesso dal vivo. Il video viene riprodotto per permettere agli spettatori di vederlo ancora e analizzare quello che \u00e8 appena accaduto. L'instant replay \u00e8 usato soprattutto in campo sportivo (alcuni sport prevedono che decisioni arbitrali possano essere modificate dopo la visione del replay), ma \u00e8 usato anche in altri campi della televisione dal vivo.\nStoria.\nUn primo tentativo di instant replay si ebbe in Canada. Durante una \"Hockey Night in Canada\" del 1955 trasmessa sulla CBC Television, il produttore George Retzlaff us\u00f2 un replay \"wet-film\" (cinescopio), che fu mandato in onda diversi minuti dopo. Le videocassette furono introdotte nel 1956 con il sistema 2 pollici Quadruplex della Ampex. Tuttavia, non era in grado di visualizzare scene rallentate, instant replay o fermo immagine, ed era complicato riavvolgere e settare dei punti particolari. \nIl regista di CBS Sports Tony Verna invent\u00f2 un sistema per permettere a un normale registratore per videocassette di effettuare dei replay \"istantaneamente\" il 7 dicembre 1963 nel corso della copertura televisiva della partita Army\u2013Navy. La macchina per l'instant replay pesava poco meno di 600\u00a0kg A causa di qualche inconveniente tecnico, l'unico replay trasmesso fu il touchdown di Rollie Stichweh, che fu ri-trasmesso a velocit\u00e0 normale, con il commentatore Lindsey Nelson che avvisava gli spettatori in questo modo:\nIl replay da registrazione analogica su memoria venne provato dalla CBS nel 1965, e commercializzato nel 1967 dall'Ampex HS-100, che aveva una portata di 30 secondi e la possibilit\u00e0 di effettuare fermo immagine.\nL'instant replay \u00e8 considerato uno dei fattori principali dello sviluppo del football americano televisivo, nonostante fosse popolare nella televisione anche precedentemente. Mentre una telecamera era montata per mostrare tutto il gioco mentre si svolgeva dal vivo, altre telecamere, che erano collegate a un registratore separato, effettuavano dei primi piani dei giocatori. Entro pochi secondi da una giocata cruciale, la macchina era in grado di trasmettere il replay dell'azione da diverse angolature, ravvicinate e al rallentatore."}
{"id": "5374783", "revid": "287204", "url": "https://it.wikipedia.org/wiki?curid=5374783", "title": "Instant Replay (album)", "text": ""}
{"id": "5374786", "revid": "287204", "url": "https://it.wikipedia.org/wiki?curid=5374786", "title": "Instant Replay (Dan Hartman)", "text": ""}
{"id": "5374787", "revid": "599013", "url": "https://it.wikipedia.org/wiki?curid=5374787", "title": "Curtis Conway", "text": "Biografia.\nDopo avere giocato a football al college a USC dove fu premiato come All-American, Conway fu scelto come settimo assoluto nel Draft NFL 1993 dai Chicago Bears. Gioc\u00f2 per dodici stagioni come professionista, indossando anche le maglie di San Diego Chargers, New York Jets e San Francisco 49ers. Super\u00f2 per tre volte le mille yard in stagione, nel 1995 e nel 1995 mentre militava nei Bears e nel 2001 coi Chargers, in cui termin\u00f2 con un primato personale di 1.125 yard."}
{"id": "5374850", "revid": "399", "url": "https://it.wikipedia.org/wiki?curid=5374850", "title": "Mediterranean Shipping Company S.A.", "text": ""}
{"id": "5374868", "revid": "399", "url": "https://it.wikipedia.org/wiki?curid=5374868", "title": "Piaggio &amp; C.", "text": ""}
{"id": "5374879", "revid": "339392", "url": "https://it.wikipedia.org/wiki?curid=5374879", "title": "OVS (catena)", "text": ""}
{"id": "5374884", "revid": "1494169", "url": "https://it.wikipedia.org/wiki?curid=5374884", "title": "Segoni", "text": ""}
{"id": "5374901", "revid": "119389255", "url": "https://it.wikipedia.org/wiki?curid=5374901", "title": "Paratipo", "text": "Un paratipo in zoologia (secondo il Codice internazionale di nomenclatura zoologica) \u00e8 uno degli esemplari della serie tipo, escludendo l'olotipo.\nSpesso vi sono pi\u00f9 di un paratipo per specie, conservati nelle collezioni di ricerca dei musei, provenienti anche da diverse aree geografiche dell'olotipo."}
{"id": "5374908", "revid": "1543377", "url": "https://it.wikipedia.org/wiki?curid=5374908", "title": "Supercoppa italiana 2007 (pallavolo femminile)", "text": "La Supercoppa italiana di pallavolo femminile 2007 si \u00e8 svolta il 4 ottobre 2007: al torneo hanno partecipato due squadre di club italiane e la vittoria finale \u00e8 andata per la prima volta alla Pallavolo Sirio Perugia.\nRegolamento.\nLe squadre hanno disputato una gara unica."}
{"id": "5374913", "revid": "1543377", "url": "https://it.wikipedia.org/wiki?curid=5374913", "title": "Supercoppa italiana 2008 (pallavolo femminile)", "text": "La Supercoppa italiana di pallavolo femminile 2008 si \u00e8 svolta l'8 ottobre 2008: al torneo hanno partecipato due squadre di club italiane e la vittoria finale \u00e8 andata per la seconda volta al Robursport Volley Pesaro.\nRegolamento.\nLe squadre hanno disputato una gara unica."}
{"id": "5374915", "revid": "880563", "url": "https://it.wikipedia.org/wiki?curid=5374915", "title": "Monumento ai Caduti (Brugherio)", "text": "Il Monumento ai Caduti di Brugherio \u00e8 un complesso scultoreo del 1933 ad opera di Ernesto Bazzaro. Il complesso si erge a Brugherio in Via Vittorio Veneto, davanti alle Scuole elementari \"Federico Sciviero\".\nDescrizione.\nStoria.\nL'allora podest\u00e0 di Brugherio, Ercole Balconi, desiderava commemorare i caduti brugheresi della prima guerra mondiale con un monumento che ne celebrasse il ricordo presso i loro concittadini. Per questo motivo, Balconi decise di chiedere allo scultore scapigliato Ernesto Bazzaro (gi\u00e0 artista affermato per la realizzazione di alcuni monumenti ai caduti in Lombardia) di erigere un monumento anche a Brugherio. L'opera, inaugurata ufficialmente nel 1933, era per\u00f2 gi\u00e0 da alcuni anni al centro di una diatriba tra il Comune e la Parrocchia, guidata in quegli anni da Don Giuseppe Camagni (1921-1957). Tina Magni, prima bibliotecaria e storica brugherese, ricorda che il parroco si oppose gi\u00e0 dal 1929 all'inaugurazione ufficiale del monumento, per la nudit\u00e0 della Vittoria. Il divario cronologico tra la realizzazione dell'opera e l'inaugurazione ufficiale si pu\u00f2 ricavare dal materiale archivistico conservato nella Biblioteca Civica di Brugherio, riportante gli sforzi diplomatici compiuti dal preside delle scuole brugheresi tesi a riconciliare le due massime autorit\u00e0 della citt\u00e0, entrate in conflitto per i motivi sovracitati.\nAnalisi artistica.\nIl complesso scultoreo, in bronzo e pietra, \u00e8 frutto della concezione artistica della scapigliatura, fatta propria dal Bazzaro nei suoi primi anni come artista dopo l'incontro con Tranquillo Cremona. Il movimento scapigliato, nella sua parabola artistica, si proponeva di abbandonare il tecnicismo accademico tardo-romantico per affrontare la realt\u00e0 con un sentimentalismo inquieto, torbido e tendente, per l'ideale di \"una vita vissuta fino in fondo\", ad un'enfasi che, se non inquadrata nello stilema artistico della scapigliatura, poteva essere traviata come pura arte retorica. Il \"Monumento ai Caduti\" di Brugherio \u00e8, difatti, caratterizzato da questa tensione drammatica, determinata dalla dicotomia gesticolare tra il complesso dei due soldati, posto ai piedi della roccia su cui si erge la Vittoria appoggiata ad un'aquila. A sua volta, la Vittoria \u00e8 una figura protesa verso l'esterno, e perci\u00f2 dinamica. I due gruppi di personaggi (i soldati e la Vittoria), apparentemente separati dalla distanza dovuta all'imponente blocco di pietra ed isolati quindi nella loro tensione psicologica e spirituale, trovano un legame nel gesto pietoso della Vittoria, in procinto di gettare una rosa al soldato giunto in soccorso del compagno morto. Il soldato infatti, accortosi della dea, si volge, inquieto e sconvolto, alla divinit\u00e0 per raccoglierne il dono. Si pu\u00f2 affermare, inoltre, che la tensione drammatica non si esaurisce nella contrapposizione Vittoria/soldati, ma trova nuovo sfogo nello stesso gruppo dei due soldati: l'uno inerme e disteso a terra, privo di vita; il secondo, al contrario, \u00e8 disperato, colto in preda ad una profonda angoscia resa ancora pi\u00f9 marcata per il braccio teso verso la pietosa divinit\u00e0."}
{"id": "5374923", "revid": "1543377", "url": "https://it.wikipedia.org/wiki?curid=5374923", "title": "Supercoppa italiana 2009 (pallavolo femminile)", "text": "La Supercoppa italiana di pallavolo femminile 2009 si \u00e8 svolta il 10 ottobre 2009: al torneo hanno partecipato due squadre di club italiane e la vittoria finale \u00e8 andata per la terza volta, la seconda consecutiva, al Robursport Volley Pesaro.\nRegolamento.\nLe squadre hanno disputato una gara unica."}
{"id": "5374935", "revid": "1543377", "url": "https://it.wikipedia.org/wiki?curid=5374935", "title": "Supercoppa italiana 2010 (pallavolo femminile)", "text": "La Supercoppa italiana di pallavolo femminile 2010 si \u00e8 svolta il 22 dicembre 2010: al torneo hanno partecipato due squadre di club italiane e la vittoria finale \u00e8 andata per la quarta volta, la terza consecutiva, al Robursport Volley Pesaro.\nRegolamento.\nLe squadre hanno disputato una gara unica."}
{"id": "5374940", "revid": "1543377", "url": "https://it.wikipedia.org/wiki?curid=5374940", "title": "Supercoppa italiana 2011 (pallavolo femminile)", "text": "La Supercoppa italiana di pallavolo femminile 2011 si \u00e8 svolta il 16 febbraio 2012: al torneo hanno partecipato due squadre di club italiane e la vittoria finale \u00e8 andata per la sesta volta al Volley Bergamo.\nRegolamento.\nLe squadre hanno disputato una gara unica."}
{"id": "5374941", "revid": "446353", "url": "https://it.wikipedia.org/wiki?curid=5374941", "title": "Frederick T. Heyliger", "text": ""}
{"id": "5374945", "revid": "1543377", "url": "https://it.wikipedia.org/wiki?curid=5374945", "title": "Supercoppa italiana 2012 (pallavolo femminile)", "text": "La Supercoppa italiana di pallavolo femminile 2012 si \u00e8 svolta il 13 ottobre 2012: al torneo hanno partecipato due squadre di club italiane e la vittoria finale \u00e8 andata per la prima volta alla Futura Volley Busto Arsizio.\nRegolamento.\nLe squadre hanno disputato una gara unica."}
{"id": "5374948", "revid": "287204", "url": "https://it.wikipedia.org/wiki?curid=5374948", "title": "Haplochromis argens", "text": "Haplochromis argens , \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae.\nDiffusione e habitat.\nQuesta specie \u00e8 endemica dell'area meridionale del lago Vittoria, in Tanzania.\nRiproduzione.\n\"H. argens\" \u00e8 un incubatore orale: dopo la fecondazione delle uova le femmine curano le uova e gli avannotti in bocca."}
{"id": "5374951", "revid": "1543377", "url": "https://it.wikipedia.org/wiki?curid=5374951", "title": "Supercoppa italiana 2013 (pallavolo femminile)", "text": "La Supercoppa italiana di pallavolo femminile 2013 si \u00e8 svolta il 23 novembre 2013: al torneo hanno partecipato due squadre di club italiane e la vittoria finale \u00e8 andata per la prima volta al River Volley.\nRegolamento.\nLe squadre hanno disputato una gara unica."}
{"id": "5374959", "revid": "37401", "url": "https://it.wikipedia.org/wiki?curid=5374959", "title": "Tempietto di Sabucina", "text": ""}
{"id": "5374966", "revid": "1745361", "url": "https://it.wikipedia.org/wiki?curid=5374966", "title": "Acre (disambigua)", "text": ""}
{"id": "5374971", "revid": "458502", "url": "https://it.wikipedia.org/wiki?curid=5374971", "title": "Parco nazionale del Durmitor", "text": ""}
{"id": "5374990", "revid": "486946", "url": "https://it.wikipedia.org/wiki?curid=5374990", "title": "Robur Siena S.S.D.", "text": ""}
{"id": "5374991", "revid": "287204", "url": "https://it.wikipedia.org/wiki?curid=5374991", "title": "Haplochromis goldschmidti", "text": "Haplochromis goldschmidti , \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae.\nEtimologia.\nIl nome scientifico della specie, \"goldschmidti\", \u00e8 un omaggio al biologo e scrittore olandese Tijs Goldschmidt, autore di un importante studio sui ciclidi \"Haplochromis\": significa \"Haplochromis di Goldschmidt\".\nDiffusione e habitat.\nQuesta specie \u00e8 endemica del golfo di Emin Pasha nel lago Vittoria, Tanzania.\nRiproduzione.\n\"H. goldschmidti\" \u00e8 probabilmente un incubatore orale."}
{"id": "5374996", "revid": "438678", "url": "https://it.wikipedia.org/wiki?curid=5374996", "title": "Coppa Italia Serie D 2012-2013 (turni preliminari)", "text": "Questa voce raccoglie un approfondimento sulle gare dei turni preliminari dell'edizione 2012-2013 della Coppa Italia Serie D di calcio."}
{"id": "5375003", "revid": "438678", "url": "https://it.wikipedia.org/wiki?curid=5375003", "title": "Coppa Italia Serie D 2012-2013 (fase finale)", "text": "Questa voce raccoglie un approfondimento sulle gare della fase finale dell'edizione 2012-2013 della Coppa Italia Serie D di calcio."}
{"id": "5375020", "revid": "767487", "url": "https://it.wikipedia.org/wiki?curid=5375020", "title": "Babe Ziegenhorn", "text": "Carriera.\nGioc\u00f2 per due stagioni nella NBL, disputando complessivamente 22 partite con 2,0 punti di media."}
{"id": "5375021", "revid": "300067", "url": "https://it.wikipedia.org/wiki?curid=5375021", "title": "Maurice Ziegenhorn", "text": ""}
{"id": "5375022", "revid": "73843", "url": "https://it.wikipedia.org/wiki?curid=5375022", "title": "Inanellamento", "text": "L'inanellamento degli uccelli \u00e8 una metodologia di studio degli che consiste nell'applicazione di un anello metallico, o di materiale plastico, sulla zampa (tarso) dell'uccello per poterlo identificare successivamente in maniera univoca.\nQuesta tecnica consente di ottenere importanti benefici per la ricerca scientifica e per la gestione dell'ambiente, in quanto aiuta a tenere traccia dei movimenti degli uccelli e a raccogliere informazioni sul loro stile di vita. Inoltre \u00e8 utile per misurare il loro accrescimento, per esaminare le condizioni del piumaggio e della cute e per avere indicazioni sull'et\u00e0, sul sesso e altre caratteristiche. \nDopo l'inanellamento il volatile viene lasciato libero e quindi esso \u00e8 nuovamente in grado di compiere migrazioni pi\u00f9 o meno lunghe. Ovviamente \u00e8 in grado di nutrirsi, crescere ed accoppiarsi e su tutti questi aspetti si possono ricavare informazioni utili in ornitologia. L'inanellamento quindi non \u00e8 altro che una \"marcatura\" individuale degli uccelli. \nI primi anelli a scopo scientifico furono utilizzati in Danimarca nel 1889 su alcuni storni da Hans Christian Mortensen.\nL'inanellamento pu\u00f2 essere compiuto su uccelli appena nati che si trovano nel nido ma anche su adulti, catturati mediante diversi metodi. Nel momento in cui viene catturato un uccello adulto, l'anello, ossia il \"tag\" (etichetta) che si vuole applicare ad esso, deve essere di dimensioni adeguate. Naturalmente, l'attivit\u00e0 di inanellamento \u00e8 svolta nel pieno rispetto dei principi relativi all'incolumit\u00e0 degli uccelli marcati e in tal senso sono stati sviluppati metodi di cattura e manipolazione degli uccelli che non recano danni agli animali, al loro adattamento e alle loro abitudini. A tal proposito, sono anche in vigore speciali autorizzazioni e regolamentazioni che gestiscono la normativa vigente sulla tutela e la salvaguardia della fauna. \nL'animale sottoposto a inanellamento viene solitamente pesato, misurato e studiato prima di essere inanellato e rilasciato. Buona parte della ricerca viene effettuata nel momento in cui l'uccello inanellato viene segnalato una volta deceduto: in queste condizioni si potr\u00e0 risalire alla sua storia e alla sua vita. Sull'anello da segnalare devono essere riportate almeno la data di ritrovamento dell'animale, il luogo o in generale anche un riferimento cartografico, la specie (se nota) e le condizioni di ritrovamento. \nRiguardo ai diversi tipi di inanellamento, questi variano appositamente in base alla specie. Per gli uccelli di piccole dimensioni (come i passeriformi), sono utilizzate apposite reti per la cattura e contrassegni piccoli, mentre per uccelli di grandi dimensioni sono usate di solito trappole di vario tipo e anelli di materiale pi\u00f9 resistente. Esistono anelli speciali che possono essere adatti per identificare gli uccelli anche a distanza, ossia guardando da un cannocchiale e si caratterizzano da determinati simboli o colori. \nIn Europa l'EURING \u00e8 il centro che si occupa del monitoraggio, coordinamento e gestione delle attivit\u00e0 di inanellamento in ambito scientifico. \nIn Italia l'inanellamento \u00e8 coordinato dal Centro Italiano di Inanellamento (CNI) presso l'ISPRA (Istituto Superiore per la Protezione e la Ricerca Ambientale) gi\u00e0 INFS (Istituto Nazionale per la Fauna Selvatica)."}
{"id": "5375023", "revid": "39692", "url": "https://it.wikipedia.org/wiki?curid=5375023", "title": "Raganella (disambigua)", "text": "Raganella ha pi\u00f9 significati."}
{"id": "5375024", "revid": "104458", "url": "https://it.wikipedia.org/wiki?curid=5375024", "title": "An\u017ee Semeni\u010d", "text": "Biografia.\nIn Coppa del Mondo ha esordito il 9 gennaio 2013 a Wis\u0142a (40\u00ba) e ha ottenuto la prima vittoria, nonch\u00e9 primo podio, il 21 marzo 2015 a Planica. Ai Mondiali di volo di Oberstdorf 2018 ha vinto la medaglia d'argento nella gara a squadre ed \u00e8 stato 14\u00ba nella gara individuale, mentre ai XXIII Giochi olimpici invernali di , sua prima presenza olimpica, si \u00e8 classificato 30\u00ba nel trampolino lungo e 5\u00ba nella gara a squadre."}
{"id": "5375025", "revid": "99235384", "url": "https://it.wikipedia.org/wiki?curid=5375025", "title": "Stay Away!", "text": "Stay Away! \u00e8 un gioco di carte non collezionabili ideato da Antonio Ferrara e Sebastiano Fiorillo a tema horror: i giocatori impersonano i membri di una squadra di recupero inviata sull'isola di R'lyeh per indagare sulla misteriosa scomparsa di un intero gruppo di ricerca. Giunti all'avamposto appare subito evidente che qualcosa non va: sul pavimento, vicino al cadavere di uno degli archeologi, c'\u00e8 un buco ricolmo di acqua salmastra che esala un tanfo nauseabondo. Terrorizzati dall'idea di ci\u00f2 che potrebbe uscire da l\u00ec, tutti fuggono dalla stanza e sbarrano la porta, ma purtroppo l'entit\u00e0 malvagia che albergava in quell'antro si \u00e8 ormai impossessata di una persona trasformandola ne \"La Cosa\" che cercher\u00e0 di infettare il resto del gruppo.\nLo scopo del gioco \u00e8 diverso per i due gruppi che andranno a formarsi:\nSvolgimento.\nTutti i giocatori hanno in mano 4 carte e svolgono il proprio turno in modo da non variare la quantit\u00e0 finale di carte in mano. Tra le carte distribuite all'inizio si cela \"La Cosa\" che sar\u00e0 impersonata per tutta la partita dal giocatore che la riceve. A turno e partendo in senso orario ognuno esegue nell'ordine le seguenti fasi:\nLe carte possono essere giocate solo su un giocatore adiacente, a meno che non sia specificato diversamente. Nel caso in cui il tallone si esaurisca si mischiano gli scarti e si ricompone un nuovo mazzo. Qualunque giocatore pu\u00f2 essere eliminato solo se riceve una carta \"Lanciafiamme\" e non possiede una carta \"No barbecue!\" per bloccarne l'effetto, oppure se riceve la carta \"Necronomicon.\"\nFine partita.\nIl gioco termina se:"}
{"id": "5375028", "revid": "1543377", "url": "https://it.wikipedia.org/wiki?curid=5375028", "title": "Federazione di softball della Corea del Sud", "text": "La Federazione sudcoreana di softball (eng. \"Korea Softball Federation\") \u00e8 un'organizzazione fondata per governare la pratica del softball in Corea del Sud.\nOrganizza il Campionato sudcoreano di softball, e pone sotto la propria egida la Nazionale di softball della Corea del Sud."}
{"id": "5375037", "revid": "110157", "url": "https://it.wikipedia.org/wiki?curid=5375037", "title": "Federazione di softball delle Filippine", "text": "La Federazione cinese di softball (eng. \"Amateur Softball Association of the Philippine\") \u00e8 un'organizzazione fondata nel 1969 per governare la pratica del softball nelle Filippine.\nOrganizza il campionato di softball filippino, e pone sotto la propria egida la nazionale di softball femminile."}
{"id": "5375040", "revid": "287204", "url": "https://it.wikipedia.org/wiki?curid=5375040", "title": "Youngstown Bears 1945-1946", "text": "La stagione 1945-46 degli Youngstown Bears fu la 1\u00aa nella NBL per la franchigia.\nGli Youngstown Bears arrivarono terzi nella \"Eastern Division\" con un record di 13-20, non qualificandosi per i play-off."}
{"id": "5375042", "revid": "38120", "url": "https://it.wikipedia.org/wiki?curid=5375042", "title": "A Panda piace... fare i fumetti degli altri (e viceversa)", "text": ""}
{"id": "5375043", "revid": "38120", "url": "https://it.wikipedia.org/wiki?curid=5375043", "title": "A Panda piace... fare i fumetti degli altri", "text": ""}
{"id": "5375044", "revid": "38120", "url": "https://it.wikipedia.org/wiki?curid=5375044", "title": "A Panda piace fare i fumetti degli altri", "text": ""}
{"id": "5375045", "revid": "104458", "url": "https://it.wikipedia.org/wiki?curid=5375045", "title": "Kenneth Gangnes", "text": "Biografia.\nIn Coppa del Mondo ha esordito il 7 marzo 2008 a Lillehammer (37\u00ba), ha ottenuto il primo podio il 21 marzo 2015 a Planica (3\u00b0) e la prima vittoria il 6 dicembre successivo a Lillehammer. Ha preso parte ai Mondiali di volo di Tauplitz 2016, dove ha vinto la medaglia d'argento nella gara individuale e quella d'oro in quella a squadre.\nIn carriera non ha preso parte n\u00e9 a rassegne olimpiche n\u00e9 iridate."}
{"id": "5375049", "revid": "38120", "url": "https://it.wikipedia.org/wiki?curid=5375049", "title": "Panda (A Panda piace)", "text": ""}
{"id": "5375053", "revid": "1543377", "url": "https://it.wikipedia.org/wiki?curid=5375053", "title": "ChemChina", "text": "China National Chemical Corporation (chiamata comunemente ChemChina) \u00e8 una impresa pubblica cinese che opera nel settore dell'industria chimica.\nNel 2018 ChemChina \u00e8 classificata da Fortune Global 500 come la 167\u00aa multinazionale nel mondo.\nStoria.\nBluestar Company.\nChemChina ha iniziato come piccola fabbrica di solventi denominata Bluestar Company (cinese: \u84dd\u661f \u516c\u53f8), fondata da Ren Jianxin nel 1984 con un prestito di 10.000 yuan. Jianxin ha creato l'impero di ChemChina assumendo il controllo di oltre 100 fabbriche chimiche di propriet\u00e0 statali in Cina, mantenendo la propriet\u00e0 con il governo. Nel frattempo, ha evitato di licenziare i lavoratori in eccesso spostandoli alla catena del ristorante Malan Noodle. Ha portato consulenti professionali per migliorare la gestione aziendale, ed \u00e8 diventata una delle imprese statali pi\u00f9 dinamiche della Cina .\nAzienda statale.\nNel maggio 2004, dopo che il Consiglio di Stato della Repubblica popolare cinese ha approvato una fusione di societ\u00e0 precedentemente sotto il ministero dell'industria chimica come China National Chemical Corporation (ChemChina), Ren Jianxin diventa amministratore delegato. Nel dicembre 2014 \u00e8 nominato anche presidente.\nNell'ambito delle attivit\u00e0 di agrochimica, ChemChina possiede un gran numero di societ\u00e0 tra cui Sanonda Holdings, Cangzhou Dahua, Shandong Dacheng, Jiangsu Anpon, Anhui Petrochemicals e Huaihe Chemicals. Nel 2011 rileva anche per 2,4 miliardi di dollari una partecipazione del 60% della societ\u00e0 israeliana Makhteshim Agan (rinominata ADAMA Agricultural Solutions), sesto produttore mondiale di pesticidi.\nLe divisioni di materiali chimici fanno acquisizioni all'estero con due offerte nel 2006. La prima per acquisire la francese Adisseo Group, leader nel mercato degli additivi nutrizionali per animali e specializzata nella produzione di metionina, vitamine e enzimi biologici. Al momento dell'acquisto, Adisseo aveva una quota mondiale di mercato del 30% con la metionina. La seconda offerta per acquisire l'australiana Qenos, specializzata nella lavorazione di polietilene e polimeri. Nel 2011 acquisisce poi la norvegese Elkem, forte nel silicone e nelle leghe speciali.\nLa divisione di trasformazione petrochimica che opera nel settore delle raffinerie, tra cui quelle di piccole dimensioni conosciute come teapot plants, arriva ad una capacit\u00e0 di produzione di circa 500.000 barili al giorno. Dopo la liberalizzazione dell'importazione di prodotti grezzi e di combustibili in Cina, la societ\u00e0 ha aperto un ufficio commerciale a Singapore nell'ottobre 2013.\nThe Economist ha descritto la societ\u00e0 come \"la pi\u00f9 dinamica e globalizzatrice tra le imprese statali cinesi\".\nAcquisizioni in Europa.\nNel marzo del 2015 acquisisce per 7,1 miliardi la quota di maggioranza della societ\u00e0 italiana di pneumatici Pirelli, quinto produttore di pneumatici al mondo. All'inizio possiede il 65% della Marco Polo Industrial Holding S.p.A. e successivamente della Marco Polo International Holding Italy S.p.A., la societ\u00e0 che raggruppa altri azionisti unici della Pirelli &amp; C. S.p.A., in seguito agli accordi raggiunti nel marzo 2015. Dal 4 ottobre 2017, data in cui la Pirelli \u00e8 nuovamente quotata alla Borsa di Milano, ChemChina \u00e8 il principale azionista di Pirelli con il 45,52%. Nell'estate 2018 la holding Marco Polo \u00e8 sciolta in base alle intese con il risultato che ChemChina ha in presa diretta il controllo di Pirelli.\nSempre nel 2015 ChemChina rileva anche la maggioranza della societ\u00e0 tedesca costruttrice di macchinari Krauss-Maffei valutata un miliardo di euro.\nGli anni del 2000.\nNel 2005 la GE si \u00e8 lanciata in un'iniziativa chiamata \"Ecomagination\" nel tentativo di diventare un'azienda il pi\u00f9 possibile eco-compatibile; lanciandosi nel campo delle energie alternative, della trazione ibrida e nella riduzione delle emissioni dei gas serra.\nLa General Electric, che ha avuto la sua sede principale a Fairfield (Connecticut) prima del trasferimento a Boston, \u00e8 la pi\u00f9 grande societ\u00e0 diversificata al mondo, esempio per eccellenza di diversificazione del rischio del portafoglio business, leader nei settori della tecnologia, della finanza, del manifatturiero e dei media. GE \u00e8 l'unico titolo, quotato al NYSE, che appartiene all'indice DJIA dalla creazione dello stesso, avvenuta nel 1896. Ma il 26 giugno 2018 GE ha lasciato dopo pi\u00f9 di cent'anni l'indice DJIA, al suo posto la catena Walgrens Boots Alliance.\nNel 2016, il ramo di azienda specializzato nella produzione di elettrodomestici viene ceduto alla cinese Haier, con sede nello Shandong.\nNell'ottobre dello stesso anno, GE entra in trattative per un accordo del valore di circa 30 miliardi di dollari per fondere GE Oil &amp; Gas con Baker Hughes e creare una nuova societ\u00e0 quotata in Borsa e controllata da GE. Nello stesso tempo GE Oil &amp; Gas avrebbe ceduto la sua attivit\u00e0 di trattamento delle acque. La transazione \u00e8 stata completata il 3 luglio 2017: da quel giorno Baker Hughes diventa una societ\u00e0 di GE.\nNel maggio 2017 GE firma accordi commerciali (valore di 15 miliardi di dollari) con l'Arabia Saudita, uno dei maggiori clienti. Nel giugno 2017, con il gruppo che capitalizza in Borsa circa 116 miliardi di dollari (nel 2001 con 455 miliardi era la prima societ\u00e0 al mondo per capitalizzazione), GE annuncia che Jeff Immelt sarebbe andato in pensione e lasciato la carica di CEO, a sostituirlo \u00e8 nominato John L. Flannery. Viene decisa una rifocalizzazione dei business del gruppo, puntando su aviazione, energia e rinnovabili, scorporando le attivit\u00e0 sanitarie e lasciando la presa su trasporti, illuminazione e oil&amp;gas.\nDopo solo sedici mesi in cui il titolo GE a Wall Street ha perso oltre il 50%, un record, Flannery viene licenziato e al suo posto subentra un \"outsider\", cio\u00e8 il primo ad essere scelto al di fuori del gruppo, Lawrence \"Larry\" Culp, ex numero uno del gruppo manifatturiero Danaher. Deve proseguire nel razionalizzare le attivit\u00e0 del gruppo in grande affanno: la divisione GE Power (turbine) ha perso negli Stati Uniti quote di mercato precipitando dal 50% all'11%, mentre l'acquisizione nel 2015 della francese Alstom si \u00e8 dimostrata disastrosa. Nel giugno 2018 cede la sua attivit\u00e0 di Industrial Solutions a ABB, e al contempo viene messa in vendita anche la Baker Hughes, societ\u00e0 nei servizi petroliferi.\nNell'agosto 2019, un report accusa GE di aver occultato, nel corso di anni, perdite per oltre 38 miliardi$ (circa il 40% della capitalizzazione di Borsa). Tali perdite sarebbero da ricordursi al business riassicurativo USA e al corretto consolidamento della partecipazione in Baker Hughes. (la cui partecipazione era diminuita nel corso del tempo dal 62,5% al 50,4%). L'amministratore delegato Larry Culp, ha dichiarato di voler cedere interamente la partecipazione in Baker Hughes nel corso del prossimo biennio.A settembre 2019 la partecipazione in Baker Hughes scende al 38,4% perdendo lo status di \"GE Company\".\nNel 2016 acquisisce per 43 miliardi di euro il colosso svizzero della chimica Syngenta.\nSi tratta delle maggiori acquisizioni mai attuate in quei paesi da parte di una societ\u00e0 cinese.\nFusione con Sinochem.\nNel giugno 2018 le autorit\u00e0 pubbliche cinesi hanno annunciato la fusione tra ChemChina e Sinochem, creando un nuovo gigante chimico globale con un fatturato di 120 miliardi di dollari. Ren Jianxin lascia la guida della societ\u00e0 per raggiunti limiti di et\u00e0, al suo posto il presidente di Sinochem, Ning Gaoning."}
{"id": "5375054", "revid": "633110", "url": "https://it.wikipedia.org/wiki?curid=5375054", "title": "Italia nella prima guerra mondiale", "text": "La partecipazione dellItalia alla prima guerra mondiale ebbe inizio il 24 maggio 1915, circa dieci mesi dopo l'avvio del conflitto, durante i quali il paese conobbe grandi mutamenti politici, con la rottura degli equilibri giolittiani e l'affermazione di un quadro politico rivolto a mire espansionistiche, legate al fervore patriottico e a ideali risorgimentali. Inizialmente il Regno d'Italia si mantenne neutrale e parallelamente alcuni esponenti del governo iniziarono trattative diplomatiche con entrambe le forze in campo, che si conclusero con la sigla di un patto segreto con le potenze della Triplice intesa.\nDurante questo lungo periodo di trattative l'opinione pubblica gioc\u00f2 un ruolo decisionale fondamentale, e la scelta o meno di entrare in guerra fu condizionata dalle decisioni delle masse popolari, divise tra interventisti e neutralisti. A conclusione delle trattative il Regno d'Italia abbandon\u00f2 lo schieramento della Triplice alleanza e dichiar\u00f2 guerra all'Austria-Ungheria il 23 maggio 1915, avviando le operazioni belliche a partire dal giorno seguente; l'Italia dichiar\u00f2 poi guerra all'Impero ottomano il 21 agosto 1915, al Regno di Bulgaria il 19 ottobre 1915 e all'Impero tedesco il 27 agosto 1916.\nL'entrata in guerra dell'Italia apr\u00ec un lungo fronte sulle Alpi Orientali, esteso dal confine con la Svizzera a ovest fino alle rive del mare Adriatico a est: qui, le forze del Regio Esercito sostennero il loro principale sforzo bellico contro le unit\u00e0 dell'Imperial regio Esercito austro-ungarico, con combattimenti concentrati nel settore delle Dolomiti, dell'Altopiano di Asiago e soprattutto nel Carso lungo le rive del fiume Isonzo. \nContemporaneamente alle operazioni belliche, la guerra ebbe anche una profonda influenza sullo sviluppo industriale del paese oltre ad avviare grandi cambiamenti in ambito sociale e politico. Il fronte interno gioc\u00f2 un ruolo fondamentale per il sostegno dello sforzo bellico: gran parte della vita civile e industriale fu completamente riadattata alle esigenze economiche e sociali che il fronte imponeva, e comparve la militarizzazione dell'industria, la soppressione dei diritti sindacali a favore della produzione di guerra, i razionamenti per la popolazione, l'entrata della donna nel mondo del lavoro e moltissime altre innovazioni sociali, politiche e culturali.\nLa guerra impose uno sforzo popolare mai visto prima; enormi masse di uomini furono mobilitate sul fronte interno cos\u00ec come sul fronte di battaglia, dove i soldati dovettero adattarsi alla dura vita di trincea, alle privazioni materiali e alla costante minaccia della morte, che impose ai combattenti la necessit\u00e0 di dover affrontare enormi conseguenze psicologiche collettive ed individuali, che andavano dalla nevrosi da combattimento, al reinserimento nella societ\u00e0 fino alla nascita delle associazioni dei reduci. \nDopo una lunga serie di inconcludenti battaglie, la vittoria degli austro-tedeschi nella battaglia di Caporetto dell'ottobre-novembre 1917 fece arretrare il fronte fino alle rive del fiume Piave, dove la resistenza italiana si consolid\u00f2; solo la decisiva controffensiva di Vittorio Veneto e alla rotta delle forze austro-ungariche, sanc\u00ec la stipula dell'armistizio di Villa Giusti il 3 novembre 1918 e la fine delle ostilit\u00e0, che costarono al popolo italiano circa 650.000 caduti e un milione di feriti. La firma dei trattati di pace finali port\u00f2 a un rigetto delle condizioni a suo tempo fissate nel Patto di Londra e a una serie di contese sulla fissazione dei confini settentrionali del paese, innescando una grave crisi politica interna sfociata nella cosiddetta \"Impresa di Fiume\", cui si sommarono i rivolgimenti economici e sociali del biennio rosso; questi fattori gettarono poi le basi per il successivo avvento del regime fascista.\nAntefatti.\nCon la fine della guerra di Crimea, combattuta vittoriosamente da Impero ottomano, Francia, Gran Bretagna e Regno di Sardegna contro l'Impero russo, si riun\u00ec nella capitale francese il congresso di Parigi, nel quale il Presidente del consiglio del Regno di Sardegna Cavour ottenne che per la prima volta in una sede internazionale si ponesse la questione italiana. All'unit\u00e0 d'Italia Napoleone III fu sentimentalmente favorevole, come lo era - senza sentimento - anche la Gran Bretagna, poich\u00e9 un'Italia unita avrebbe potuto contrastare la potenza francese. In un tumultuoso precipitare degli eventi, nel 1861 nacque il Regno d'Italia, proprio mentre nasceva la Germania unita sotto l'Impero degli Hohenzollern, ed emergevano nuove potenze quali Stati Uniti d'America e Giappone. Il predominio mondiale della triade anglo-franco-russa nel 1870 poteva dirsi concluso, ma non erano concluse le pretese delle potenze europee in Africa.\nGran Bretagna, Francia e pi\u00f9 timidamente anche la Germania, si assicurarono ampie conquiste in Africa, anche l'Italia cerc\u00f2 il suo spazio nel corno d'Africa. Part\u00ec cos\u00ec la campagna d'Eritrea, in un clima di ottimismo che venne stroncato durante la battaglia di Adua, dove, all'alba del 1\u00ba marzo 1896, i 15.000 soldati del generale Oreste Baratieri vennero travolti dagli oltre 100.000 guerrieri di Menelik II. Le politiche aggressive degli stati europei sfociarono in vari conflitti localizzati, riguardanti le colonie, ma andava comunque crescendo l'inquietudine di un conflitto generalizzato, che avrebbe coinvolto le maggiori potenze in uno scontro all'ultimo sangue.\nInizi\u00f2 cos\u00ec la corsa alle alleanze; nel 1882 Otto von Bismarck allarg\u00f2 l'alleanza fra la Germania e gli Asburgo, all'Italia, nel tentativo di spegnere nei francesi ogni velleit\u00e0 di rivincita per la sconfitta patita nel 1870. L'alleanza fu pensata anche in senso anti russo, sbarrando allo zar ogni possibilit\u00e0 di aprirsi nel Mediterraneo. Ci\u00f2 comport\u00f2 un'alleanza tra Francia e Russia nel 1893 alla quale si aggiunse dodici anni dopo la Gran Bretagna. Una nuova tornata di conflitti locali fu innescata nel 1911 dall'Italia con l'impresa libica, che porter\u00e0 l'Impero Ottomano a lasciare la presa in Libia e nelle terre balcaniche, rendendo cos\u00ec meno stabile l'Impero austro-ungarico nei Balcani, regione in cui stava sempre pi\u00f9 delineandosi l'irredentismo slavo, appoggiato dalla Russia, con ambizioni di destabilizzare l'Impero asburgico. Scoppiarono quindi le guerre balcaniche del 1912 e 1913 faticosamente placate dall'intervento austriaco. Fu proprio questo fervore nazionalistico che il 28 giugno 1914 sfoci\u00f2 nell'attentato di Sarajevo, e provoc\u00f2 la successiva crisi diplomatica, che port\u00f2 allo scoppio del conflitto che avrebbe insanguinato l'Europa per i quattro anni successivi.\nL'Italia alla vigilia del conflitto.\nLa crisi diplomatica europea.\nLa Triplice Alleanza, in scadenza l'8 luglio 1914, venne rinnovata anticipatamente il 5 dicembre 1912, con l'aggiunta di un particolare protocollo riguardante i Balcani. Proprio in tale contesto, allorquando nel 1913 l'Austria-Ungheria aveva progettato un'operazione militare contro la Serbia, l'opposizione dell'Italia lo aveva mandato a monte; esasperando l'avversione di Francesco Ferdinando e del generale Franz Conrad von H\u00f6tzendorf e del loro apparato militare. Questa insofferenza port\u00f2 la diplomazia austro-ungarica durante gli ultimi giorni della cosiddetta crisi di luglio, a giocare d'astuzia. Il 22 luglio 1914 l'ambasciatore Kajetan M\u00e9rey incontr\u00f2 al ministero degli Esteri a Roma il marchese Antonino di San Giuliano, il quale venne rassicurato in maniera piuttosto generica sulla posizione che l'Austria-Ungheria intendeva assumere nei confronti della Serbia e del Montenegro.\nIl 24 Di San Giuliano assieme a Antonio Salandra e all'ambasciatore tedesco Hans von Flotow presero visione dell\"ultimatum\" presentato dall'Austria-Ungheria alla Serbia, rimanendone sconcertati. Il governo di Vienna non aveva minimamente ragguagliato Roma durante la fase di preparazione del durissimo \"ultimatum\" che aveva presentato, onde evitare le facilmente prevedibili reazioni negative; e nel tentativo di impedire qualunque forma di protesta formale, la scadenza dell\"ultimatum\" stesso venne prefissata alle ore 17 del giorno successivo. La Serbia rifiut\u00f2 il documento e il 28 luglio venne sancita la dichiarazione di guerra dell'Austria-Ungheria alla Serbia dando inizio al gioco delle alleanze europee che in breve tempo port\u00f2 in guerra le grandi potenze europee. La Triplice Alleanza, con l'azione messa in atto dall'Austria-Ungheria senza intesa preventiva con l'Italia e anzi, tenendola deliberatamente all'oscuro, era stata violata non solo nello spirito ma anche nella pratica.\nNeutralisti e interventisti.\nLa decisione ufficiale e definitiva della neutralit\u00e0 italiana fu presa nel Consiglio dei ministri del 2 agosto 1914 e fu diramata il 3 mattina. Diceva: \u00abTrovandosi alcune potenze d'Europa in istato di guerra ed essendo l'Italia in istato di pace con tutte le parti belligeranti, il governo del Re, i cittadini e le autorit\u00e0 del Regno hanno l'obbligo di osservare i doveri della neutralit\u00e0 secondo le leggi vigenti e secondo i princ\u00ecpi del diritto internazionale. [..]\u00bb.\nLa neutralit\u00e0 ottenne inizialmente consenso unanime, tuttavia il brusco arresto dell'offensiva tedesca sulla Marna suscit\u00f2 i primi dubbi sulla invincibilit\u00e0 tedesca, prima indiscussa. Movimenti interventisti andarono formandosi nell'autunno 1914, fino a raggiungere una consistenza non trascurabile appena pochi mesi dopo. Fu un interventismo composito e quindi equivoco. Per un intervento a fianco dell'Intesa si pronunziarono via via, i nazionalisti, la destra conservatrice, il centro sinistra repubblicano e radicale, il socialismo riformista e l'anarco-sindacalismo. Contro la guerra si schierarono invece i ceti borghesi, col loro leader Giovanni Giolitti, il mondo cattolico fedele alle tendenze politiche del Vaticano, e i socialisti. In termini numerici i contrari alla guerra, o \"neutralisti\" erano un'ampia maggioranza; evirata per\u00f2 nella voce. \nI fautori dell'intervento di parte progressista si rifacevano agli ideali di democrazia e alla lotta contro le monarchie autocratiche e alla liberazione di Trento e Trieste. I nazionalisti parlavano di nuovi possedimenti in Dalmazia, del dominio sul mare Adriatico, del protettorato sull'Albania e di compensi coloniali. Tutti per\u00f2 additavano la diminuzione della statura politica incombente sull'Italia, se fosse rimasta spettatrice passiva: i vincitori non avrebbero dimenticato n\u00e9 perdonato, e se i vincitori fossero stati gli Imperi centrali, si sarebbero anche vendicati della nazione che accusavano traditrice di un'alleanza trentennale.\nSecondo gli interventisti, questa guerra avrebbe vendicato tutte le sconfitte e le umiliazioni del passato, da Adua, Custoza e Lissa fino a Federico Barbarossa, Alarico e Brenno, e avrebbe permesso di completare l'unit\u00e0 d'Italia con l'annessione delle terre irredente, terre che tra l'altro l'Intesa avrebbe assicurato all'Italia se si fosse schierata al suo fianco. \nA ci\u00f2 i neutralisti potevano opporre solo considerazioni di buon senso: l'Italia era una nazione ancora giovane e fragile, le finanze erano ancora dissestate dalla guerra in Libia, e i guadagni non sarebbero stati paragonabili ai gravissimi rischi e alle sicure perdite.\nBisogna ricordare che, parlando di interventisti e neutralisti, va esclusa la classe contadina - pi\u00f9 della met\u00e0 della popolazione - che godeva del diritto di voto, ma che non faceva realmente parte dell'opinione pubblica; la politica era accessibile in Italia nei limiti in cui vi penetravano le ferrovie, la popolazione che abitava lontano dalle stazioni ferroviarie era praticamente isolata e fuori dal contesto socio-politico della nazione.\nI neutralisti, nel corso dei dieci mesi che portarono all'entrata in guerra, appaiono pi\u00f9 numerosi degli interventisti, anche e soprattutto se misurati guardando i loro referenti politici. Originariamente quattro, tali referenti durante la crisi di governo del maggio 1915 si riducono quantomeno a due, socialisti e liberali giolittiani (mentre i cattolici assunsero posizioni diverse e ambigue); infine a uno (i socialisti) quando la crisi rientra, Salandra si presenta alla Camera e vengono votati i crediti di guerra (20 maggio). Il quarto referente politico dei neutralisti - il primo a diluirsi man mano che il governo rende decifrabili le sue propensioni - \u00e8 il variegato mondo dei conservatori: il notabilato, la destra liberale, gli agrari e gli uomini d'ordine, che trovarono in Salandra il loro uomo, i quali stettero a guardare ragionando in termini di convenienza, e che alla fine si schierarono a favore dell'intervento a fianco dell'Intesa.\nMa in questi dieci mesi fu la politica a farla da padrone, chiamando in causa il popolo e la nazione nel richiamo al patriottismo, e forzando o surrogando le istituzioni. Seppur maggiori in termini numerici agli interventisti, i neutralisti non avevano dalla loro parte gli organi e le istituzioni politiche che potevano smuovere le masse. L'urgenza politica fece dei giornali un'arma per indirizzare le masse: la rivista di carattere interventista \"Lacerba\" diventa del tutto \"politica\", la \"Gazzetta del Popolo\" di forte impronta unitaria si schier\u00f2 nettamente a favore dell'intervento, il \"Corriere della Sera\" del liberal-conservatore Luigi Albertini si schiera via via con la classe dirigente, e nasce \"Il Popolo d'Italia\", un vero e proprio organo di battaglia e giornale-partito guidato dall'interventista Mussolini. Un'altra forma di mobilitazione politica fu il dibattito pubblicistico, dove l'agitazione verbale della carta stampata si sposta sulle piazze, nei teatri e nelle sale di conferenza. In questo campo d'azione le tre correnti neutraliste - socialisti, cattolici e liberal giolittiani - mancavano di progetti comuni e punti d'incontro, mentre il fronte interventista agisce fin da subito come un blocco unificato, emarginando progressivamente i neutralisti i quali si ritirano dal campo prima ancora di tentare di agire in modo unificato. La piazza interventista , dove s'incontrano sovversivi di sinistra e di destra, uniti dallo scopo immediato, si arroga la funzione di stimolo decisivo nei confronti delle pi\u00f9 alte istituzioni statali e governative e si propone quasi come un governo di riserva a rappresentanza popolare. Qui si gioc\u00f2 le sue carte Salandra. Il 13 maggio si dimise; Giolitti e Salandra si recano dal re, mentre D'Annunzio e Mussolini su \"Il Popolo d'Italia\" e su \"L'Idea Nazionale\" elettrizzano il clima minacciando una guerra civile. Giolitti arretra e rinuncia a fare appello alla \"sua\" piazza, che del resto, tace, mentre Salandra, associato volente o nolente alla piazza del popolo patriottico, prevale. La Camera dei Deputati cos\u00ec il 20 maggio, si piega.\nUn fattore decisivo per quanto accadde in Italia in quei dieci mesi fu indubbiamente lo scollamento e l'indecisione delle due correnti neutraliste pi\u00f9 forti, i socialisti e la classe liberale. I primi sono i pi\u00f9 numerosi, e in maggior parte resteranno ostili alla guerra, ma al suo interno ci fu fin da subito una sorta di \"diaspora\" che port\u00f2 molti socialisti ad appoggiare il richiamo nazionale andando a gremire le file interventiste. Caratteristica in questo senso fu l'attivit\u00e0 del deputato socialista trentino Cesare Battisti, che percorse tutta l'Italia per convincere i suoi compatrioti che \u00abl'ora di Trento \u00e8 suonata\u00bb e che il socialismo non pu\u00f2 ignorare le radici nazionali e le ragioni dell'appartenenza nazionale. Ma forse la vicenda pi\u00f9 rappresentativa delle divisioni interne dei socialisti, fu la fuoriuscita del direttore dell\"Avanti!\" e giovane leader del partito, Benito Mussolini, prima dal giornale e infine dal partito stesso. Ma il cambiamento di rotta di Mussolini non rimase una scelta personale, venne anzi condivisa dalla sezione milanese del partito, e venne utilizzata dal mondo politico per puntare il dito contro le divisioni interne ai neutralisti. Il 10 novembre Mussolini dichiar\u00f2 che \u00abil vecchio antipatriottismo \u00e8 tramontato\u00bb e cinque giorni dopo, sul primo numero de \"Il Popolo d'Italia\" (fondato dallo stesso Mussolini), usc\u00ec il famoso pezzo \"Audacia\" in cui Mussolini scrisse a favore della guerra. Queste prese di posizione dei socialisti a favore della guerra, non erano, per la maggior parte conversioni improvvise. Fondamentalmente, pur con motivazioni e obiettivi diversi, c'era la convinzione della maggior parte delle correnti politiche dell'epoca che la guerra era destinata a cambiare il mondo, per cui era impossibile e poco augurabile, rimanerne fuori, in quanto essa avrebbe comunque travolto le vecchie convinzioni e i vecchi equilibri Ci\u00f2 spiega lo schieramento a favore della guerra di uomini e gruppi che si rifacevano alla tradizione socialista e democratica, definendo quello che successivamente venne chiamato \u00abinterventismo democratico\u00bb o nel caso dei socialisti, \u00abrivoluzionario\u00bb. Per questi ultimi la guerra era auspicabile come base di partenza per il \u00abgrande incendio che avrebbe travolto tutto il vecchio ordine\u00bb, che avrebbe portato a una rivoluzione sociale, e come scrisse il 5 dicembre 1914 Filippo Corridoni sull\"Avanguardia\", avrebbe permesso di: \u00ab[...] spianare la via della rivoluzione sociale, eliminando gli ultimi rimasugli della preponderanza feudale\u00bb consentendo la presa di coscienza di classe del proletariato.\nPer quanto riguarda la corrente liberale, la \"leadership\" giolittiana aveva ormai da molto tempo scelto come possibili alternative Sonnino e Salandra, il primo dei due ebbe precedentemente gi\u00e0 in due occasioni l'opportunit\u00e0 di guidare il governo, mentre il secondo era ministro gi\u00e0 dai tempi della sua partecipazione al governo Pelloux. Alle elezioni politiche del 1913 Salandra fu messo a capo del governo e avvi\u00f2 un'opera di riavvicinamento alla politica giolittiana, mantenendo alcuni ministri dell'esecutivo Giolitti, fra i quali il Ministro degli esteri Di San Giuliano. Parallelamente per\u00f2 Salandra ebbe l'ambizione di spostare gli equilibri all'interno del partito liberale e di spostare a destra l'asse che Giolitti aveva orientato a sinistra. Questo spostamento degli equilibri, port\u00f2 durante il prosieguo degli eventi Salandra prima ad appoggiare la causa neutralista e infine quella interventista, convinto dall'intesa personale con Sonnino, il quale dopo aver preso il posto di Di San Giuliano, raccolse intorno a s\u00e9 l'autonomia necessaria per approntare una serie di trattative segrete con gli schieramenti in guerra.\nIl 26 aprile 1915 concluse le trattative con l'Intesa mediante la firma del Patto di Londra, con il quale l'Italia si impegnava a entrare in guerra entro un mese. Il 3 maggio successivo la Triplice alleanza fu denunciata e fu avviata la mobilitazione; il 23 maggio infine l'Italia dichiar\u00f2 guerra all'Austria-Ungheria ma non alla Germania, con cui il governo Salandra sperava di non rompere del tutto.\nIl ruolo degli intellettuali.\nMentre la politica \u00e8 impegnata nei mesi di neutralit\u00e0 a compiere calcoli sulle forze e sulle opportunit\u00e0 del paese nell'entrare nel conflitto, entrarono in campo gli intellettuali, che si prefissero lo scopo di moralizzare e idealizzare una situazione, che dal canto loro, non era solo una mera scelta di guadagni territoriali ed egemonia politica. Intellettuali \"riformisti\" e \"rivoluzionari\" (questi ultimi intesi come coloro che intendono la \"rivoluzione\" come compimento della patria) dicono s\u00ec alla guerra in nome dei valori assoluti in seno ai principi dell'89 e in nome del crollo definitivo delle antiche monarchie che si scontrano con i \u00abpopoli liberi d'Europa\u00bb.\nPortavoce di alto prestigio di questi valori fu Gaetano Salvemini, storico della rivoluzione francese, indipendente di sinistra e critico intransigente di Giolitti - \u00abministro della mala vita\u00bb - e delle capacit\u00e0 riformatrici del Partito socialista; il direttore de \"L'Unit\u00e0\" non fu un convertito dell'ultima ora, ma fu fin dal principio ancorato ai suoi ideali di interventista democratico, patriota italiano e cittadino dell'Europa delle nazioni. Nell'imminenza della guerra e nel corso del conflitto, Salvemini accentua il suo attivismo per stimolare le coscienze, specie quelle giovani, con assidui commenti ed articoli, come quando propone come parola d'ordine nazionale e internazionale il suo \"Delenda Austria!\", scorgendo nell'Impero asburgico l'antagonista \u00abdecrepito e irriformabile del liberi popoli d'Europa\u00bb.\nMa Salvemini non fu l'espressione di un'opinione prevalente non insita dalle opposte correnti di opinione. La voce di Benedetto Croce fu ugualmente rappresentativa a quella dello storico pugliese, anzi, scrivendo sulla sua rivista culturale \"La Critica\", Croce ebbe maggior diffusione nel mondo dell'alta cultura, delle istituzioni e nell'area della classe dirigente liberale e del centro-destra. Mentre Salvemini fu fin da subito interventista, a favore dell'Intesa e di un'Italia rivolta ai valori di progresso e di libert\u00e0 contro gli Imperi centrali, Croce - originariamente triplicista, poi neutralista condizionato dall'impegno governativo - assunse un ruolo meno \"rumoroso\" rispetto ai movimenti interventisti di sinistra o di destra. Benedetto Croce prese fin da subito le distanze dai \u00abrissosi e petulanti frutti di un'ideologizzazione del conflitto\u00bb che il filosofo, nelle pagina del \"La Critica\", cerc\u00f2 invece di razionalizzare come involgarimento dei tempi e anche a comprendere quale espressione di emozioni collettive e amplificazioni propagandistiche. Nonostante le critiche che dovette subire da uomini di cultura come Renato Serra e Giovanni Gentile, i quali lamentavano in lui un \u00abeccesso di spirito olimpico\u00bb, la figura di Croce si staglia, soprattutto se commisurata alla nuova estetica del sangue e della violenza di Giovanni Papini, Ardengo Soffici e dei futuristi che trovarono sfogo su \"Lacerba\".\nNel mondo cattolico, forse a causa del suo orientamento moderato e pragmatico di fronte alla guerra, teso alla rilegittimazione civica dei cattolici nello stato liberale, \u00e8 molto difficile individuare qualcuno che riesca a farsi sentire. Vescovi e parroci o uomini d'Azione Cattolica non costituirono una voce capace di inserirsi in modo incisivo nel dibattito su cause e fini della guerra; solo il nazionalista Alfredo Rocco riuscir\u00e0 a rivolgersi ai cattolici in modo deciso. Rocco invocava la guerra non solo per disegnare una politica estera di espansione territoriale, commerciale e militare, ma la utilizza anche in una prospettiva strategica di ricomposizione di un vasto blocco sociale e politico impensabile senza le masse confessionali e il potenziale disciplinamento insito nella storia, nei simboli e nella cultura della Chiesa cattolica e dei suoi fedeli. Il discorso che Rocco porta avanti nel secondo semestre del 1914 sull'organo del nazionalismo veneto, \"Il Dovere Nazionale\", \u00e8 innovativo perch\u00e9 teorizza la conquista della piazza tramite le tecniche della mobilitazione di massa da parte di una nuova destra che vada oltre le \u00abidiosincrasie delle \"\u00e9lite\" tradizionali della destra salandriana\u00bb. Queste idee troveranno spazio e forma ne \"L'Idea Nazionale\", il quotidiano nazionalista romano che nella primavera del 1915, diede voce alla faziosit\u00e0 antineutralista e liberticida degli intellettuali militanti del nazionalismo italiano - Enrico Corradini, Francesco Coppola, Luigi Federzoni, Maffeo Pantaleoni - che offrirono una sponda politica al patriottismo di Gabriele D'Annunzio nel suo \"maggio radioso\".\nIl \u00abradioso maggio\u00bb.\nIl 5 maggio 1915, in seno alle imponenti manifestazioni che si svolsero a Genova in occasione del 55\u00ba anniversario dell'impresa garibaldina dei \"Mille\", due cortei composti in tutto da circa 20.000 persone, a cui si aggiunse una gran folla assiepata nelle strade, raggiunsero l'area dello scoglio di Quarto da cui part\u00ec l'impresa di Giuseppe Garibaldi, e dove era programmata l'inaugurazione del monumento dedicato alla spedizione garibaldina del 1860.\nA tenere l'orazione ufficiale della commemorazione fu chiamato Gabriele D'Annunzio, il quale era allora un'autentica celebrit\u00e0 per il pubblico. D'Annunzio aveva inaugurato la nuova figura di intellettuale abituato a comparire sugli scenari della vita pubblica, a dettare aspetti della moda, a influire i comportamenti collettivi e ad usare i mezzi di comunicazione di massa.\nLa \"performance\" di D'Annunzio fu all'altezza della sua fama; il discorso fu teso a circondare l'evento di un alone di sacralit\u00e0, e il timbro principale fu dunque quello religioso, e religiosi - anzi biblici - furono molti dei rimandi simbolici e delle movenze ritmiche dell'orazione. Tutto il discorso fu pieno di riferimenti mistici, riprendendo la simbologia classica e cristiana, con continue allusioni al fuoco sacro simbolo di rigenerazione, di ardore guerresco e di eroismo, di fusione tra la vita e la morte. D'Annuzio diede forma agli umori di un'Italia convinta di poter contare in Europa spinta dall'affermazione della sua identit\u00e0. E nella quale nulla appariva pi\u00f9 esecrabile alle giovani generazioni, del vecchio modo di concepire la vita rappresentato dalla politica paziente di giolittiana memoria, al quale andava contrapposto il bisogno di bellezza, di grandezza e di cambiamento. Tutto ci\u00f2 fu rappresentato alla perfezione da D'Annunzio, il quale entrava in rotta di collisione con la vecchia Italia, prudente e appartata, che la classe dirigente liberale aveva forgiato e che ora sembrava attardarsi colpevolmente di fronte alla guerra.\nTutto ci\u00f2 precedette di poco la crisi di governo che colp\u00ec il paese attorno alla met\u00e0 di maggio, e che mise alla luce la dinamica delle forze che nel frattempo si erano accumulate, che in quei giorni uscirono allo scoperto caratterizzando gli avvenimenti di quel mese, definiti enfaticamente \u00abradiose giornate\u00bb, ma ribattezzate dagli oppositori come \u00absud americane giornate di maggio.\u00bb. A innescare la crisi fu la venuta di Giolitti a Roma il 9 maggio, che imbaldanz\u00ec i deputati di orientamento neutralista, che erano la maggioranza, e scompagin\u00f2 i piani di Salandra e del re e gett\u00f2 sconcerto nelle file degli interventisti. I neutralisti avrebbero potuto votare per la sfiducia al governo, e il candidato pi\u00f9 probabile alla successione era per forza di cose lo stesso Giolitti, che da abile manovratore avrebbe aperto all'ala socialista tenendo in mano le redini del governo. Questo pericolo scaten\u00f2 la reazione degli interventisti, e in tutto il paese, col concorso dei maggiori organi di stampa e degli intellettuali, primo fra tutti D'Annunzio, da pi\u00f9 parti si levarono grida di tradimento. In quest'ottica il parlamento appariva svuotato ed esautorato da ogni funzione rappresentativa, dal momento che si muoveva in controtendenza rispetto a quella che veniva - arbitrariamente - considerata la volont\u00e0 nazionale. A corroborare tutto ci\u00f2 venne l'ondata di manifestazioni interventiste che si sollevarono in tutto il paese non appena si ebbe notizia delle dimissioni del governo, la sera del 13 maggio.\nA queste pressioni risposero manifestazioni neutraliste, specialmente in Toscana ed Emilia Romagna, dove si arriv\u00f2 addirittura a scontri violenti, e a Torino, dove le manifestazioni neutraliste furono imponenti e portarono ad uno sciopero generale contro la guerra. Generalmente per\u00f2 le manifestazioni interventiste furono pi\u00f9 numerose e interessarono in modo omogeneo tutta la penisola, interessando anche il sud Italia che fino ad allora era rimasto perlopi\u00f9 passivo. Parma, Padova, Venezia, Genova, Milano, Catania, Palermo e molte altre citt\u00e0 videro cortei di diverse migliaia di persone percorrere le strade e manifestare a favore della guerra, ma l'epicentro della \"sollevazione\" interventista fu Roma, dove il clima fu particolarmente arroventato.\nSpinte dalle forti campagne di agitazione interventista di Mussolini e dei gruppi nazionalisti, dall'arrivo di D'Annunzio nella capitale e dalla notizia delle dimissioni del governo, le dimostrazioni presero una piega nettamente eversiva. L'uso di toni scurrili e di una propensione all'aggressione fisica e verbale degli avversari, esasperata dagli appelli alla violenza degli interventisti che invocarono addirittura all'omicidio come arma politica, fece precipitare il clima politico in una sorta di guerra civile. Cominci\u00f2 a farsi strada l'idea che contro i recalcitranti non vi fosse altro linguaggio utile che la violenza. A chiudere il cerchio intervenne l'iniziativa della monarchia, la quale, anzich\u00e9 prendere atto dell'orientamento della maggioranza parlamentare e incaricare Giolitti di formare un nuovo governo, diede nuovamente l'incarico a Salandra. Fu una sfida aperta al Parlamento, in linea con le pressioni eversive della piazza. Il 20 maggio il parlamento riunito ratific\u00f2 la decisione dell'intervento e il 24 maggio l'Italia entr\u00f2 ufficialmente in guerra, in un vortice di situazioni che offrono molti argomenti per dare peso alla tesi del \"colpo di stato\", inteso come violazione delle regole costituzionale o almeno, della volont\u00e0 parlamentare da parte della monarchia. La scelta del re scavalc\u00f2 queste regole e si mise dalla parte della sovversione violando la tradizione democratico-parlamentare che aveva presieduto alla vita dello stato liberale fino a quel momento. La cosa si sarebbe ripetuta poi nel 1922 di fronte all'azione sovversiva delle squadre d'azione mussoliniane, dove l'azione del re, di fatto legittim\u00f2 i sediziosi e confer\u00ec l'incarico di governo allo stesso Mussolini che li capeggiava.\nLe Forze armate italiane.\nIl Regio Esercito.\nAlla vigilia del conflitto.\nIl 3 luglio 1914 la salma del Capo di Stato Maggiore del Regio Esercito, generale Alberto Pollio, entrava nella stazione di Porta Nuova a Torino, in mezzo a due ali di ufficiali in alta uniforme, diretta a Roma. Nel viaggio di accompagnamento delle spoglie del Capo di Stato Maggiore era presente anche Luigi Cadorna, che avrebbe assunto il suo incarico il 27 luglio. Appena quattro mesi prima il generale Pollio aveva presentato una relazione in cui scriveva: \u00ab[...] se l'esercito italiano dovesse essere portato all'altezza degli eserciti delle altre grandi potenze europee, pur tenendo conto esatto della differenza numerica esistente fra le rispettive popolazioni, occorrerebbe all'Italia compiere uno sforzo grandioso\u00bb. Da questa considerazione egli elencava le molte carenze tecniche che affliggevano le forze armate, ma gi\u00e0 dal 1913 il generale si lament\u00f2 dell'addestramento delle truppe e della preparazione alla guerra, ritenuto insufficiente e lacunoso di buoni sottufficiali. La relazione del generale Pollio, trasmessa al generale Spingardi, allora ministro della Guerra, aveva richiesto un finanziamento dell'esercito di 400 milioni. Costretto a rinunciare al suo incarico per motivi di salute, Spingardi lasci\u00f2 il posto al generale Carlo Porro, il quale aveva posto quale condizione inderogabile per l'accettazione di tale incarico il citato finanziamento. Alla controfferta di 190 milioni fatta dall'onorevole Salandra, il Porro rifiut\u00f2 l'incarico, cos\u00ec venne designato il generale Luigi Cadorna, il quale si trov\u00f2 ad operare in un momento cruciale per l'esercito e in circostanze delicate dettate dall'imminente scoppio del conflitto.\nLuigi Cadorna sapeva bene che allo scoppio delle ostilit\u00e0 a lui sarebbe aspettato il compito di attuare il dettato militare della Triplice Alleanza, secondo il quale l'Italia avrebbe dovuto schierarsi accanto a Germania e Austria-Ungheria, sennonch\u00e9 l'annuncio della neutralit\u00e0 lo sollev\u00f2 da un vero e proprio incubo, consentendogli di dedicarsi al riassetto dell'esercito in base alle nuove prospettive che si poteva supporre. A fine settembre Cadorna trasmise a Salandra un messaggio in cui consigliava di poter impiegare la stasi invernale in un'attiva preparazione dell'esercito, che avrebbe consentito di poter contare a primavera di un esercito composto da 4 armate (pi\u00f9 il comando Zona Carnia) per 14 corpi d'armata con 35 divisioni di fanteria e 4 di cavalleria.\nPer quanto riguarda le previsioni operative, Cadorna stil\u00f2 il 21 agosto la fondamentale \"Memoria riassuntiva circa un'eventuale azione offensiva verso la Monarchia austro-ungarica durante l'attuale conflagrazione europea\": essa configurava la strategia che si sarebbe attuata in un possibile conflitto italo-austriaco, e il progetto di mobilitazione e radunata alla frontiera nord-orientale. Mobilitazione che a causa delle caratteristiche geografiche e della struttura ferroviaria della penisola e della rigida costituzione dell'ordinamento militare italiano non era suscettibile di modifiche e che in sostanza venne quindi decisa fin da quel momento. In questo documento venne quindi deciso che il principale sforzo doveva essere diretto verso la frontiera aperta del Friuli, puntando verso Gorizia e Trieste, senza per\u00f2 escludere una parziale invasione del Trentino, incentrando per\u00f2 questa parte del fronte ad un ruolo difensivo a causa delle difficolt\u00e0 logistiche dell'alta montagna e alla mancanza di un numero sufficiente di armi d'assedio che non avrebbe consentito di espugnare i sistemi fortificati esistenti. Il 1\u00ba settembre Cadorna diram\u00f2 le direttive fondamentali sull'impiego iniziale delle forze in caso di guerra, tenuto conto del potenziamento al parco delle artiglierie che era stato avviato. La 4\u00aa Armata avrebbe avviato un'azione offensiva contro gli sbarramenti di Sesto, Landro e Valparola onde aprirsi uno sbocco nelle valli della Rienza e della Drava, assicurandosi il possesso di Dobbiaco, con lo scopo di isolare il saliente trentino e appoggiare le truppe in Carnia. In questo frangente la 1\u00aa Armata avrebbe assunto un atteggiamento difensivo. Nel settore pertinente alla Zona Carnia si sarebbero avviate le operazioni dirette a far cadere le opere permanenti di Malborghetto, Predil e Plezzo, mentre la 2\u00aa Armata avrebbe dovuto occupare monte Stol, la soglia di Caporetto, monte Matajur e il crinale Kolovrat-Korada. Infine la 3\u00aa Armata, impossessatasi dell'altura di Medea e dei ponti sull'Isonzo fra Cervignano e Monfalcone, avrebbe assicurato lo sbocco sulla riva sinistra dell'Isonzo, in vista di un successivo balzo sui primi rilievi del Carso.\nGli studi condotti fin dall'agosto 1914 sul problema della mobilitazione dell'esercito, il cui spostamento alla frontiera avrebbe richiesto almeno un mese, e avrebbe comportato provvedimenti talmente vistosi da far temere mosse anticipate da parte degli avversari, condussero all'adozione di un nuovo sistema di mobilitazione definito come \u00abmobilitazione rossa\u00bb. Esso entr\u00f2 in vigore il 1\u00ba marzo 1915, con successivi richiami alle armi di militari in congedo effettuati non mediante pubblici bandi, ma attraverso la precettazione personale. Si cerc\u00f2 in pratica di tenere quanto pi\u00f9 segreti possibile i preparativi per la guerra, ma l'efficiente servizio informazioni austro-ungarico venne a conoscenza dei preparativi fin dal 26 marzo.\nCadorna si preoccup\u00f2 di portare l'esercito al massimo dell'efficienza contemplata dai piani prebellici; le unit\u00e0 di cui era prevista la costituzione al momento della mobilitazione (10 divisioni) vennero impiantate in anticipo affinch\u00e9 garantissero la stessa formazione ed efficienza di quelle permanenti. L'attenzione del Capo di Stato Maggiore si rivolse principalmente agli ufficiali e all'artiglieria. Ricorrendo a corsi accelerati e promozioni straordinarie, a met\u00e0 luglio 1915 erano disponibili 17.000 ufficiali in carriera e 22.000 di complemento. Fu migliorata l'organizzazione dell'artiglieria e velocizzata l'introduzione di nuovi materiali; venne aumentata la produzione di cannoni campali da 75 mm e dei nuovi obici da 149 mm, e le batterie di artiglieria leggera passarono da 6 a 4 pezzi per guadagnare in mobilit\u00e0, utile nella guerra di movimento ma, come si paleser\u00e0, non alla guerra di trincea. L'esercito si adoper\u00f2 anche ad aumentare il numero di fucili e del loro munizionamento, ma non si colse la necessit\u00e0 di commesse maggiori per il munizionamento dell'artiglieria; insufficienti si rivelarono anche il numero di mitragliatrici e bombe a mano, mentre il numero di pezzi e munizioni per l'artiglieria media e pesante restarono per parecchio tempo, anche dopo l'entrata in guerra, molto scarsi.\nIl rafforzamento voluto da Cadorna fu insufficiente per quantit\u00e0 e qualit\u00e0: l'esercito scese in campo nel 1915 sostanzialmente con le forze previste nel 1914, meglio organizzate, ma senza quei progressi per l'artiglieria e il munizionamento che i combattimenti in corso indicavano come necessario, anzi, l'esercito austro-ungarico nel complesso durante i dieci mesi di neutralit\u00e0 italiana accentu\u00f2 il divario con l'esercito italiano seppur provato dagli scontri che aveva dovuto sostenere. Nel luglio 1915 il Regio Esercito aveva mobilitato 31.000 ufficiali, 1.058.000 uomini di truppa, 11.000 civili e 216.000 quadrupedi, mentre le forze complessive dislocate all'interno del paese erano circa 1.556.000 uomini. Nel contempo la forza combattente austro-ungarica seppur avesse subito perdite non molto inferiori alla forza iniziale - un milione e mezzo di combattenti nell'agosto 1914, 1.250.000 tra morti, feriti, dispersi e malati entro l'anno - nell'estate 1915 schieravano ancora un milione e mezzo di soldati, gi\u00e0 addestrati alla guerra di trincea, con pi\u00f9 mitragliatrici, cannoni medi e pesanti e un'adeguata produzione di munizioni.\nIn sostanza, durante la neutralit\u00e0, tra le alte sfere decisionali in Italia, tutti ragionavano ancora con il metro del tempo di pace, soltanto la condizione di guerra riuscir\u00e0 a produrre le grandi accelerazioni che la mobilitazione di guerra richiese in tutti i campi.\nLa riorganizzazione dopo Caporetto.\nDopo Caporetto il Generale Luigi Cadorna venne rimosso dal ruolo di capo di stato maggiore, venendo sostituito dal generale Armando Diaz\nLa Regia Marina.\nLa Regia Marina affront\u00f2 il conflitto con equipaggi formati da ufficiali e sottufficiali professionisti e marinai in servizio di leva; come il Regio Esercito le motivazioni dei marinai nell'affrontare il conflitto erano alte ma col passare del tempo si attenuarono, e l'inazione forzata delle unit\u00e0 maggiori determinata dalla permanenza in porto delle navi da battaglia austroungariche incise negativamente sul morale degli equipaggi, anche se non vi furono ammutinamenti di rilievo come quello di Cattaro e quello di Kiel della Kaiserliche Marine. Il numero e la qualit\u00e0 delle navi erano adeguati ad affrontare il compito principale della flotta, che era quello di vincere in un confronto diretto la squadra da battaglia austro-ungarica; pi\u00f9 difficile era proteggere le estese coste italiane dalle offese dal mare vista anche l'impreparazione della componente aerea della flotta, che quindi spesso permise alle navi austroungariche di avvicinarsi indisturbate e colpire gli obbiettivi anche se spesso senza risultati rilevanti.\nNella flotta esisteva una rete relativamente efficiente di spie avversarie, che oltre a raccogliere informazioni mise anche a segno alcuni colpi eclatanti, come l'affondamento della corazzata \"Benedetto Brin\"; anche l'affondamento della \"Leonardo da Vinci\" venne attribuito a sabotatori ma col tempo queste ipotesi vennero considerate inattendibili. A loro volta i servizi informativi della Marina diretti dal capitano di vascello Marino Laureati misero a segno un colpo in territorio svizzero, riuscendo a penetrare l'ambasciata austroungarica in Svizzera e ottenere una lista di agenti nemici in Italia in quello che venne denominato il colpo di Zurigo.\nNuove armi e nuove tattiche.\nCome le altre forze belligeranti, l'esercito italiano impar\u00f2 con l'esperienza. All'inizio del 1916, dopo le pesanti perdite patite nelle prime battaglie dell'Isonzo, agli ufficiali inferiori fu ordinato di non condurre pi\u00f9 gli uomini dalle prime linee ma di tenersi dietro di essi, e di eliminare dalle loro uniformi ogni elemento che le rendesse troppo distinguibili da quelle dei soldati come fasce e spade. Alla fine del 1915 iniziarono ad arrivare alle truppe nuovi equipaggiamenti, come indumenti appositi per il clima di alta montagna e vari dispositivi di protezione personale sperimentali: alle unit\u00e0 di tagliafili delle \"compagnie della morte\" furono distribuite le cosiddette \"corazze Farina\", pettorali con paraspalle composti da diversi strati di acciaio corredati da un grosso elmo a calotta con fronte rinforzata, i quali tuttavia si rivelarono eccessivamente ingombranti (la corazza pesava pi\u00f9 di nove chili, l'elmo oltre due chili) e molto spesso insufficientemente resistenti alle pallottole austro-ungariche; tra l'ottobre e il novembre 1915 furono distribuite alle truppe i primi elmetti personali, il modello \"Adrian\" importato dalla Francia poi ufficialmente adottato all'inizio del 1916 e prodotto anche in Italia come Elmetto Mod. 16.\nOltre a incrementare enormemente la produzione di artiglieria e mitragliatrici, l'industria italiana inizi\u00f2 a fornire alle truppe anche nuove armi: le prime bombe a mano furono distribuite alla fine del 1915, e gli esemplari pi\u00f9 diffusi furono la SIPE e due modelli importati dalla Francia, la Excelsior-Th\u00e9venot P2 e il Petardo Th\u00e9venot; all'inizio del 1916 furono invece consegnati i primi esemplari di una bombarda capace di sparare grossi proiettili in calibro 400\u00a0mm dotati di alette, un'ottima arma per demolire i reticolati di filo spinato rimanendo al riparo delle proprie trincee. L'esercito italiano fu il primo a introdurre in servizio, nell'agosto 1915, un tipo di pistola mitragliatrice, la Villar Perosa, affiancata poi nel 1918 da altri due modelli di pi\u00f9 moderna concezione come il Beretta MAB 18 e lo OVP prodotti per\u00f2 in pochi esemplari; nel settembre 1917 furono dati in dotazione ai reparti d'assalto i primi esemplari di lanciafiamme (il francese Schilt 3 bis, poi integrato da vari modelli di produzione italiana), i quali tuttavia si rivelarono armi troppo ingombranti e vulnerabili per l'impiego negli attacchi.\nNel campo dei mezzi blindati, che proprio durante il conflitto conobbero un loro primo sviluppo, l'Italia entr\u00f2 in guerra con in dotazione alcune decine di autoblindo dei modelli Bianchi e Lancia 1Z: inizialmente, il terreno montuoso del fronte e la scarsa considerazione dei comandi per questi mezzi fecero s\u00ec che fossero impiegati solo in compiti di retrovia e di mantenimento dell'ordine pubblico, ma dopo la rotta di Caporetto le pianure del Veneto e del Friuli si dimostrarono una zona pi\u00f9 adatta al loro utilizzo e le autoblindo furono impegnate con successo nel corso della battaglia del Solstizio e dell'inseguimento dell'esercito astro-ungarico dopo la rotta di Vittorio Veneto. Il primo carro armato di produzione italiana, il Fiat 2000, fu presentato alle autorit\u00e0 militari nel giugno 1917: mezzo mastodontico dal peso di quasi 40 tonnellate, fu prodotto in soli due esemplari utilizzati durante la guerra solo per compiti addestrativi. Alla fine del 1917 furono importati dalla Francia per prove e valutazioni un esemplare del carro pesante Schneider CA1 e quattro dell'ottimo carro leggero Renault FT; questi ultimi fecero da modello per un nuovo carro di concezione italiana, il Fiat 3000, ma la messa a punto del mezzo fu completata solo dopo la cessazione delle ostilit\u00e0.\nUn'importante innovazione tattica fu la costituzione, a partire dal luglio 1917, dei primi \"Reparti d'assalto\", i cui membri furono collettivamente noti come \"Arditi\": eredi dei reparti di esploratori reggimentali esistenti gi\u00e0 dal 1914, gli Arditi erano truppe d'assalto specificamente addestrate per la conquista delle trincee e dei capisaldi nemici e per la conduzione delle missioni pi\u00f9 rischiose, operando in piccoli reparti autonomi aggregati ai vari corpi d'armata; per ripagare le pesanti perdite a cui questi reparti andavano incontro, gli Arditi ricevettero alcuni privilegi rispetto alle comuni unit\u00e0 di fanteria come rancio e vitto migliore, una disciplina meno severa e l'esenzione dai turni di guardia in trincea. I Reparti d'assalto ebbero il loro battesimo del fuoco durante l'undicesima battaglia dell'Isonzo e poi ancora durante Caporetto, quando furono frequentemente impiegati come retroguardia delle unit\u00e0 in ripiegamento verso il Piave; per il 1918, in aggiunta ai reparti aggregati ai corpi d'armata, erano state costituite due intere divisioni d'assalto, e gli Arditi furono intensamente impegnati nella battaglia del Solstizio e poi durante Vittorio Veneto.\nLe innovazioni riguardarono anche la guerra in mare: la Marina si era preparata a una guerra convenzionale con scontri diretti tra unit\u00e0 maggiori, e davanti a uno scenario fatto di rapide incursioni da parte di unit\u00e0 veloci e sommergibili mentre le corazzate nemiche rimanevano ferme in porto dovette mutare atteggiamento. Nel luglio 1915 fu commissionata alla ditta SVAN la realizzazione di un piccolo motoscafo armato di siluri, da impiegare come silurante veloce e mezzo anti-sommergibili: il Motoscafo armato silurante o MAS, realizzato in quasi 300 esemplari di vari tipi, si rivel\u00f2 un mezzo molto adatto alla guerra di rapida corsa negli spazi ristretti del mar Adriatico, impegnato sia nell'attacco delle unit\u00e0 sorprese in navigazione sia in incursioni notturne all'interno degli stessi porti nemici. La necessit\u00e0 di portare l'attacco alle unit\u00e0 all'ancora nelle basi navali austro-ungariche port\u00f2 a ideare una serie di nuovi mezzi insidiosi: nel 1917 fu ideato il barchino saltatore, un piccolo motoscafo silurante dotato di ramponi con cui scalare e superare le ostruzioni all'imboccatura dei porti, mentre nel 1918 fu impiegata la Torpedine semovente Rossetti, un siluro autopropulso con cui due sommozzatori (il maggiore Raffaele Rossetti, ideatore del mezzo, e il tenente medico Raffaele Paolucci) penetrarono nel porto di Pola per affondarvi la nave da battaglia .\nL'impiego dell'arma chimica.\nSeppur non con l'intensit\u00e0 raggiunta sul fronte occidentale, anche nel teatro italiano si verificarono episodi di impiego delle armi chimiche: le forze austro-ungariche impiegarono saltuariamente granate di gas lacrimogeno fin dalle prime fasi del conflitto, mentre il primo caso di impiego di gas tossici si ebbe il 29 giugno 1916 quando sulle posizioni italiane nelle vicinanze del Monte San Michele fu rilasciata una miscela gassosa a base di cloro e fosgene, causando 2.000 morti e 5.000 intossicati; gli austro-tedeschi utilizzarono ancora gli aggressivi chimici con notevole efficacia nelle fasi iniziali della battaglia di Caporetto nell'ottobre 1917 e poi, con minor successo, durante la battaglia del Solstizio nel giugno 1918. Le truppe italiane erano entrate in guerra con in dotazione una maschera antigas di produzione nazionale, la \"maschera polivalente a protezione unica\", costituita da pi\u00f9 strati di garza imbevuti di sostanze chimiche che dovevano neutralizzare l'effetto dei gas: abbastanza efficace contro il cloro, la maschera era per\u00f2 quasi inutile contro alte concentrazioni di fosgene e contro aggressivi chimici pi\u00f9 moderni come il difosgene e la difenilcloroarsina, e alla fine del 1917 fu abbandonata in favore della pi\u00f9 efficace maschera britannica Small Box Respirator (a sua volta derivata dalla maschera francese M2).\nDal punto di vista offensivo, l'Italia inizi\u00f2 la produzione di cloropicrina nell'autunno del 1916 presso i laboratori dell'istituto di farmaceutica dell'Universit\u00e0 di Napoli, mentre nel 1918 lo stabilimento della Rumianca di Genova produceva fosgene al ritmo di sei tonnellate al giorno; entro la fine della guerra l'Italia produsse un totale di circa 13.000 tonnellate di aggressivi chimici. Le truppe italiane impiegarono le armi chimiche una prima volta nell'agosto 1917, durante l'undicesima battaglia dell'Isonzo, e poi ancora nel giugno 1918 nella zona del monte Grappa; armi chimiche furono poi impiegate dalle truppe italiane e francesi nel corso della battaglia di Vittorio Veneto, in particolare nelle zone di Folgaria, Sernaglia e dell'Altopiano di Asiago.\nLe operazioni militari.\nIl fronte italiano.\nIl principale settore bellico dell'Italia correva lungo le Alpi orientali per una lunghezza di 655 chilometri, dal Passo dello Stelvio a ovest fino alla foce dell'Isonzo a est. La 1\u00aa Armata italiana copriva il saliente del Trentino, tenuto dagli austro-ungarici, con compiti principalmente difensivi, mentre la 4\u00aa Armata doveva operare sulle Dolomiti; un corpo d'armata autonomo dislocato sulle Alpi Carniche faceva da cerniera con le armate dislocate a est lungo l'Isonzo, la 2\u00aa sul medio corso del fiume e la 3\u00aa tra questa e il mare. Fin dal 24 maggio Cadorna ordin\u00f2 un'avanzata dei reparti italiani lungo tutto il fronte, ma con la mobilitazione dell'esercito ancora in pieno svolgimento l'azione si svilupp\u00f2 molto lentamente consentendo agli austro-ungarici del generale Svetozar Borojevi\u0107 von Bojna di correre ai ripari: nel corso delle prime settimane furono occupate alcune zone del Trentino meridionale, Cortina d'Ampezzo, Caporetto, Monfalcone e la vetta del Monte Nero, ma fu solo alla fine di giugno che le forze italiane furono pronte per assalire le difese austro-ungariche.\nTra il 23 giugno e il 5 dicembre 1915 Cadorna sferr\u00f2 quattro distinte offensive contro le difese austro-ungariche dell'Isonzo, attestate a difesa di Gorizia lungo una linea tra le vette del monte Sabotino e del Podgora, subendo pesantissime perdite (62.000 morti e 170.000 feriti) a fronte di guadagni territoriali insignificanti; i contemporanei attacchi della 4\u00aa Armata sulle Dolomiti non ebbero miglior successo, con violenti scontri in uno scenario di alta montagna in mezzo a ghiacciai e quote mediamente superiori ai 2.000 metri di altitudine (la cosiddetta \"Guerra Bianca\"). Il 1916 si apr\u00ec con una nuova fallimentare offensiva italiana sull'Isonzo tra l'11 e il 15 marzo, seguita da una massiccia controffensiva austro-ungarica partita dal Trentino a met\u00e0 maggio: nel corso della battaglia degli Altipiani o \"Strafexpedition\" (\"spedizione punitiva\"), le forze austro-ungariche arrivarono molto vicine a spezzare le difese italiane nel settore dell'Altopiano dei Sette Comuni, finendo per\u00f2 con l'essere bloccate dalla dura resistenza dei difensori.\nCadorna sfrutt\u00f2 la situazione favorevole per sferrare una nuova spallata a est ai primi di agosto: nel corso della sesta battaglia dell'Isonzo le forze italiane riuscirono a spezzare la linea austro-ungarica, prendendo il Sabotino e il Podgora e infine conquistando Gorizia l'8 agosto. Le truppe di Borojevi\u0107, tuttavia, furono in grado di ristabilire una nuova linea difensiva poco pi\u00f9 a est, ancorata sulle vette del Monte Santo di Gorizia, del monte San Gabriele e del monte Ermada, contro cui si infransero i successivi attacchi italiani: tra settembre e novembre Cadorna sferr\u00f2 altre tre offensive contro le posizioni austro-ungariche, guadagnando solo poco terreno al prezzo di pesanti perdite. Gli attacchi sull'Isonzo ripresero nella primavera del 1917, con un'offensiva tra il 12 e il 26 maggio e una seconda tra il 19 agosto e il 19 settembre, inframezzate da una limitata controffensiva austro-ungarica in giugno (la battaglia di Flondar): le forze italiane guadagnarono alcune posizioni, conquistando il Monte Santo e affacciandosi sull'altopiano della Bainsizza, ma non riuscirono a sopraffare le forti difese nemiche. Pi\u00f9 a ovest, tra il 10 e il 29 giugno 1917, le forze italiane attaccarono la vetta del monte Ortigara, subendo pesanti perdite con solo esigui guadagni territoriali.\nSpossati dai continui e inconcludenti assalti, i reparti italiani dovettero subire un'improvvisa controffensiva austro-tedesca nel settore di Caporetto tra il 24 ottobre e il 9 novembre 1917: sfruttando le nuove tattiche di infiltrazione messe a punto dai tedeschi, i reparti degli Imperi centrali forzarono i punti deboli dello schieramento della 2\u00aa Armata sul medio Isonzo aggirandone i capisaldi e spargendo il panico nelle retrovie; l'intera porzione orientale del fronte croll\u00f2 mentre i reparti italiani davano vita a una confusa ritirata prima sul corso del fiume Tagliamento e poi fino alla riva meridionale del Piave, dove le armate riuscirono infine a riattestarsi. La battaglia di Caporetto rappresent\u00f2 una pesante disfatta per il Regio Esercito, che sub\u00ec 12.000 morti, 30.000 feriti e 294.000 prigionieri, oltre ad altri 400.000 soldati sbandati verso l'interno del paese e vaste perdite di materiale bellico tra cui pi\u00f9 di 3.000 cannoni.\nIl 9 novembre 1917 Cadorna fu rimpiazzato alla guida dell'esercito dal generale Armando Diaz, che dedic\u00f2 molti sforzi a ricostruire le forze italiane, ricorrendo ai cosiddetti \"ragazzi del '99\" per rimpinguare i ranghi. Dopo un lungo periodo di stasi e riorganizzazione, il 15 giugno 1918 i reparti austro-ungarici tentarono un'offensiva risolutiva attaccando sia a ovest il massiccio del monte Grappa che al centro la linea italiana sul Piave, dando avvio alla battaglia del Solstizio: le truppe italiane ressero all'urto, e per il 22 giugno l'azione si concluse con la ritirata delle forze austro-ungariche. Diaz continu\u00f2 con la sua paziente opera di riorganizzazione e rafforzamento dei reparti italiani, ricevendo anche il sostegno di un nucleo di divisioni francesi e britanniche; il 24 ottobre 1918, infine, le forze degli Alleati lanciarono la loro offensiva risolutiva: l'attacco italiano nel settore del Monte Grappa fu inizialmente bloccato dalla dura resistenza degli austro-ungarici, ma al centro i reparti italiani, britannici e francesi stabilirono una serie di teste di ponte sulla riva settentrionale del Piave, che furono a mano a mano allargate. Il 30 ottobre i reparti italiani entrarono a Vittorio Veneto, punto di giunzione delle armate austro-ungariche schierate sul Piave, mentre Borojevi\u0107 ordinava una ritirata generale lungo tutto il fronte: stremate dalla scarsit\u00e0 di viveri ed equipaggiamenti e in preda a forti divisioni dettate dalle istanze nazionaliste delle varie etnie contro le autorit\u00e0 centrali, le forze austro-ungariche si disgregarono lasciando migliaia di prigionieri in mano agli Alleati avanzati. Il 3 novembre 1918, mentre reparti italiani entravano a Trento e sbarcavano a Trieste, i delegati dell'Austria-Ungheria firmarono l'armistizio di Villa Giusti, conclusivo delle ostilit\u00e0 sul fronte italiano.\nIl teatro dei Balcani.\nIl Patto di Londra riconosceva all'Italia ampie pretese territoriali sull'Albania, all'epoca un principato indipendente da nemmeno due anni e in preda a forti tumulti che avevano portato alla dissoluzione del governo centrale; gi\u00e0 il 31 ottobre 1914 le truppe italiane avevano occupato senza opposizione l'isolotto di Saseno, seguito il 26 dicembre dallo strategico porto di Valona. Nel novembre del 1915 l'esercito serbo, in rotta dopo essere stato battuto dalle forze degli Imperi centrali, si rifugi\u00f2 nel nord dell'Albania chiedendo assistenza agli Alleati: tra gennaio e febbraio del 1916 una flotta di navi italiane, francesi e britanniche evacu\u00f2 dai porti albanesi circa 260.000 persone tra soldati e profughi civili serbi, oltre a 10.000 cavalli, 68 cannoni e altro materiale bellico; le forze italiane stabilirono una guarnigione a Durazzo, ma ne furono scacciate dalle truppe austro-ungariche che in breve tempo occuparono tutto il nord e il centro dell'Albania.\nLa situazione rimase stazionaria per gran parte del conflitto, con un contingente italiano (arrivato a contare, al suo massimo, circa 100.000 uomini) padrone di Valona e del sud dell'Albania in congiunzione con il fronte stabilito dagli Alleati davanti Salonicco e nel sud della Macedonia; solo tra il luglio e il settembre 1918 le forze italiane passarono all'offensiva e, dopo duri scontri nel settore del monte Tomorr, ruppero il fronte austro-ungarico avanzando nell'interno dell'Albania: il 14 ottobre le unit\u00e0 italiane fecero il loro ingresso a Durazzo mentre il 15 ottobre fu occupata Tirana. L'avanzata prosegu\u00ec nell'Albania settentrionale, con l'occupazione di San Giovanni di Medua il 28 ottobre e di Scutari il 1\u00ba novembre, prima che l'armistizio di Villa Giusti ponesse fine alle ostilit\u00e0.\nSu pressione degli anglo-francesi, nell'agosto 1916 l'Italia invi\u00f2 un contingente a unirsi all'armata multinazionale raccolta dagli Alleati a Salonicco per opporsi alle forze tedesco-bulgare nella Macedonia meridionale (la cosiddetta \"Armata alleata in Oriente\"): il corpo di spedizione italiano, al comando del generale Ernesto Mombelli, arriv\u00f2 a comprendere tre brigate di fanteria e un distaccamento di aviazione, per un totale di circa 40.000 uomini. Assegnate al settore occidentale del fronte macedone nella zona tra il Lago Prespa e il fiume Vardar, le forze italiane combatterono a fianco dei reparti francesi e serbi durante l'offensiva di Monastir del settembre-dicembre 1916 e della battaglia dell'ansa del Crna del maggio 1917, per poi partecipare alla decisiva offensiva del Vardar del settembre 1918 che port\u00f2 alla rottura del fronte e all'uscita dal conflitto della Bulgaria.\nLe operazioni navali.\nInizialmente il peso delle operazioni alleate ricadde sulla marina francese; l'Italia allo scoppio del conflitto aveva dichiarato la sua neutralit\u00e0, mentre il Regno Unito era impegnato contro la Kaiserliche Marine nel mare del Nord e nella scorta al traffico mercantile nel Mediterraneo. Nel contempo la k.u.k. Kriegsmarine effettu\u00f2 soprattutto azioni di disturbo tramite sommergibili e naviglio leggero, avvalendosi di U-Boot forniti dall'alleato tedesco sin dall'agosto 1914, i quali operarono con base nel porto di Pola sotto bandiera austro-ungarica. La situazione cambi\u00f2 il 23 maggio 1915, giorno in cui l'Italia (nel rispetto degli impegni presi col patto di Londra) dichiar\u00f2 guerra all'Austria-Ungheria. La Regia Marina si sobbarc\u00f2 presto l'onere di intraprendere e gestire la guerra sul fronte dell'Adriatico durante tutto lo svolgimento del conflitto.\nIl confronto lasci\u00f2 subito ampio spazio agli agguati dei sommergibili, alle imprese aeree e in un secondo tempo alle audaci incursioni dei mezzi d'assalto quali i MAS. I due comandanti supremi contrapposti, l'ammiraglio Paolo Thaon di Revel e l'ammiraglio Anton Haus (in seguito rimpiazzato da Maximilian Njegovan e quindi da Mikl\u00f3s Horthy) non vollero infatti rischiare le grandi corazzate in acque ristrette, puntando invece su rapidi attacchi, sul blocco dei principali scali e sulla strategia della \"flotta in potenza\"; un'impostazione a cui si attennero in particolare gli austro-ungarici. Le operazioni non videro una netta prevalenza di uno dei contendenti ed ebbero fine con l'entrata in vigore dell'armistizio di Villa Giusti il 4 novembre 1918, giorno in cui la Regia Marina complet\u00f2 o mise in atto una serie di occupazioni anfibie delle maggiori citt\u00e0 costiere nemiche.\nAltri teatri.\nGi\u00e0 nell'agosto 1914, nel periodo in cui l'Italia era ancora neutrale, diverse centinaia di italiani si offrirono volontari in Francia per combattere contro i tedeschi sul fronte occidentale, e come altre migliaia di volontari stranieri furono assegnati ad alcuni reggimenti \"ad hoc\" costituiti in seno alla Legione straniera francese: un buon numero di italiani fu assegnato al R\u00e9giment del Marche della Legione insieme a volontari greci, belgi e russi, mentre il R\u00e9giment del Marche era quasi interamente composto da italiani al punto che fu soprannominato \"Legione Garibaldina\". Nel dicembre 1914 il primo reggimento fu inviato sul fronte della Somme mentre il secondo oper\u00f2 nelle Argonne, ed entrambi subirono pesanti perdite negli scontri con i tedeschi; in vista della sua entrata in guerra, nel marzo del 1915 il governo italiano chiese lo scioglimento dei due reparti e gli uomini rientrarono in Italia.\nTruppe italiane tornarono in Francia alla fine del 1917: come gesto di solidariet\u00e0 per l'invio di divisioni francesi sul fronte italiano, l'Italia mise a disposizione dell'alleato prima reparti di truppe ausiliarie per attivit\u00e0 di costruzione di retrovie (le \"Truppe ausiliarie italiane in Francia\" o TAIF), poi un intero corpo d'armata di truppe combattenti (il II Corpo d'armata del generale Alberico Albricci con due divisioni di fanteria e truppe di supporto): in totale, furono inviati in Francia circa 60.000 uomini delle TAIF e 25.000 del II Corpo. Il contingente italiano fu impegnato nell'offensiva di primavera tedesca del marzo-agosto 1918, subendo dure perdite nel corso della seconda battaglia della Marna, per poi prendere parte alla grande controffensiva degli Alleati (l'offensiva dei cento giorni) per poi concludere le operazioni come truppe di occupazione nella Saar.\nLa situazione della Libia allo scoppio della prima guerra mondiale era turbolenta: gli italiani controllavano le principali citt\u00e0 sulla costa e alcuni presidi nelle regioni dell'interno, ma il resto del paese era largamente in mano ai gruppi di resistenti locali che continuavano ad opporsi con le armi alla penetrazione coloniale dell'Italia. La fallimentare spedizione del colonnello Antonio Miani nel Fezzan alla fine del 1914 e l'entrata in guerra dell'Impero ottomano (con la contestuale proclamazione da parte del sultano di una \"guerra santa\" contro le potenze europee) rinsaldarono il morale dei guerriglieri libici, e all'inizio del 1915 gli italiani dovettero abbandonare vari capisaldi, non senza subire forti perdite nei ripiegamenti: per l'agosto 1915 la presenza italiana in Tripolitania si era ridotta alle citt\u00e0 di Tripoli e Homs e alle loro immediate vicinanze, mentre in Cirenaica, dove la resistenza era guidata dalla confraternita islamica dei Senussi, il controllo italiano non andava oltre una striscia di terreno tra Bengasi e Tobruch. Le forze italiane (tra i 60.000 e gli 80.000 uomini) dovettero portare avanti una dura guerra di posizione contro gli insorti libici, sostenuti da invii di armi e rifornimenti da parte di Germania e Impero ottomano tramite i sommergibili tedeschi operanti in Mediterraneo; in congiunzione con i britannici provenienti dall'Egitto, gli italiani inflissero alcune sconfitte ai Senussi in Cirenaica nel corso della cosiddetta \"campagna dei Senussi\", spingendo infine al confraternita a negoziare un fragile accordo di pace il 17 aprile 1917.\nLa situazione nelle altre colonie fu meno turbolenta. L'Eritrea italiana visse un periodo di tensione con il confinante Impero d'Etiopia a causa della politica conciliante verso Germania e Impero ottomano da parte del nuovo imperatore ligg Ias\u00f9, un musulmano; la situazione miglior\u00f2 nel settembre 1916 quando le massime autorit\u00e0 etiopi condussero un colpo di Stato ad Addis Abeba, detronizzando Ias\u00f9 e rimpiazzandolo con la figlia del vecchio negus Menelik II, Zaudit\u00f9: il complesso di quasi 10.000 uomini posto a protezione della colonia italiana fu progressivamente ridotto e i reparti migliori del Regio corpo truppe coloniali d'Eritrea inviati a combattere in Libia. La Grande Guerra accrebbe lo stato di isolamento della Somalia italiana, sostanzialmente lasciata a s\u00e9 stessa; il presidio italiano dovette subire alcune scorrerie e azioni minori da parte dei ribelli somali dello Stato dei dervisci, impegnati in una decennale guerriglia contro i britannici del Somaliland, ma riuscirono a mantenere un certo controllo del territorio.\nNel maggio 1917 un piccolo reparto italiano di circa 250 uomini e 5 aerei da ricognizione fu inviato nella Penisola del Sinai in appoggio alle forze britanniche, un contributo simbolico alla campagna del Sinai e della Palestina.\nL'esperienza dei soldati al fronte.\nDalla guerra di manovra alla guerra di posizione.\nQuando l'Italia entr\u00f2 in guerra nel maggio 1915, il conflitto infuriava gi\u00e0 da quasi dieci mesi: entrati in azione sulla base di piani preordinati che prevedevano grandi movimenti di truppe e manovre avvolgenti e risolutive, gli eserciti contrapposti si erano ben presto ritrovati invischiati in una sanguinosa guerra d'attrito caratterizzata da un fronte continuo e ininterrotto di linee trincerate, che rendeva impossibile qualunque aggiramento e obbligava a continui assalti frontali. Il grado di sviluppo economico raggiunto dai belligeranti permetteva loro di mettere in campo grandi masse di uomini, dotate di mezzi di elevata potenza distruttiva e riproducibili industrialmente su vasta scala senza grosse differenze qualitative tra un esercito e l'altro; al tempo stesso, tuttavia, la motorizzazione era solo agli inizi e questo rendeva difficile spostare celermente truppe e artiglieria sul campo di battaglia: gli eserciti si ritrovavano cos\u00ec ammassati in spazi ristretti, vulnerabili al devastante fuoco dell'artiglieria e delle mitragliatrici. Se gli assalti alle trincee potevano avere successo, il prezzo da pagare in vite umane era tale che l'attaccante si ritrovava spossato in breve tempo, consentendo al difensore di far affluire rinforzi e tappare cos\u00ec la falla nelle sue linee.\nQuesta situazione non era sconosciuta all'alto comando italiano, grazie ai continui rapporti che giungevano dagli osservatori inviati al fronte (in particolare dagli addetti militari a Parigi, tenente colonnello Giovanni Breganze, e Berlino, colonnello Luigi Bongiovanni); questi misero in luce il potere distruttivo di mitragliatrici e artiglieria e il ruolo sempre pi\u00f9 centrale delle trincee, ma come del resto la maggior parte degli ufficiali superiori degli eserciti belligeranti ritennero la guerra di posizione come un fatto temporaneo: la convinzione era che l'incremento della potenza difensiva rendesse pi\u00f9 costosi gli attacchi, ma non fino a un livello inaccettabile. Cadorna rimase convinto che la guerra di logoramento fosse solo una condizione temporanea, e che sarebbe stata la manovra delle truppe a decidere le battaglie: pur riconoscendo il potere distruttivo delle nuove armi, e prescrivendo quindi che le truppe non si muovessero in masse compatte ma in ondate non dense, il generale continu\u00f2 a insistere sul fatto che le posizioni nemiche dovessero essere conquistate con ripetuti assalti frontali; fattore decisivo degli scontri era ritenuta la forza di volont\u00e0, lo slancio dei reparti e la determinazione a vincere dei soldati, capace di compensare qualunque svantaggio tecnologico o geografico.\nLe prime battaglie sull'Isonzo misero ben presto in luce l'infondatezza di tale dottrina tattica. I primi movimenti italiani nel maggio-giugno 1915 si svilupparono lentamente, facendo sprecare il vantaggio costituito dalla netta superiorit\u00e0 numerica iniziale sugli austro-ungarici: con la mobilitazione ancora da completare molti reparti italiani non erano pronti a muovere, vi era una generale carenza di artiglieria (in particolare quella pesante) e di mezzi per forzare gli sbarramenti di filo spinato, e il terreno impervio e privo di strade favoriva nettamente i difensori; l'avanzata italiana si arrest\u00f2 gi\u00e0 nel corso della seconda settimana di giugno, e le truppe iniziarono a sistemarsi nelle trincee. A fine giugno, la prima battaglia dell'Isonzo decret\u00f2 il fallimento dei piani di Cadorna per una rapida e risolutiva offensiva contro il nemico: l'attacco lungo tutto il fronte isontino delle formazioni italiane si infranse contro le difese austro-ungariche non portando che a miseri guadagni territoriali, pagati con pesanti perdite umane.\nLa vita nelle trincee.\nLa guerra di trincea che si svilupp\u00f2 sul fronte italiano non fu troppo dissimile da quella che si svilupp\u00f2 sul fronte occidentale, anche se il terreno montuoso delle Alpi orientali non fece che peggiorare le condizioni di vita dei soldati e la costruzione stessa delle trincee: l'altopiano del Carso presentava un duro strato di roccia calcarea sotto un piccolo velo di terreno, rendendo impossibile scavare trincee profonde senza l'ausilio di perforatrici meccaniche e trasformando ogni esplosione di artiglieria in una cascata di pericolose schegge di pietra; l'altopiano era arido e privo di acqua nei mesi estivi e spazzato dai gelidi venti di Bora in inverno. Se le vette del Carso raramente superavano i 700 metri di altezza, oltre Plezzo sull'alto Isonzo e fino al confine con la Svizzera pi\u00f9 a ovest l'altitudine media si attestava sopra i 2.000 metri di quota, con punte superiori ai 3.500: in questo scenario le postazioni dovevano essere rifornite attraverso impervi sentieri di montagna se non tramite teleferiche, con temperature inferiori ai -40\u00b0 in inverno e valanghe che causavano spesso pi\u00f9 vittime del nemico; conseguentemente, a parte poche azioni di massa i combattimenti vedevano di solito impiegati piccoli contingenti di truppe, intenti a conquistare una cima o un picco dominante.\nLe postazioni dei due eserciti iniziavano con una fascia di reticolati di filo spinato, saldamente assicurati al terreno da paletti di ferro o legno; seguiva la prima linea di trincee, scavata a zig-zag per evitare il fuoco d'infilata: la distanza media tra le due prime linee era di circa 100 metri, ma in seguito gli italiani tentarono di accorciarla a 50 o anche 20 metri, onde ridurre il tempo allo scoperto dei reparti lanciati all'attacco. Un centinaio di metri dietro la prima linea veniva una seconda linea di trincee, considerata come la linea di massima resistenza e quindi dotata di pi\u00f9 robuste fortificazioni oltre a ricoveri sotterranei (nel Carso molte doline furono utilizzate a ci\u00f2) rinforzati anche con cemento armato, dove le truppe potessero sopportare al sicuro il bombardamento dell'artiglieria nemica; non era raro che vi fosse anche una terza e, in alcuni casi, una quarta linea di trincee, dietro le quali si trovavano poi le postazioni dell'artiglieria oltre ai comandi, ai depositi e agli ospedali da campo. In generale le postazioni italiane tendevano a essere realizzate in forma pi\u00f9 primitiva e improvvisata, anche per ragioni prettamente propagandistiche (vista l'enfasi sull'offensiva a oltranza, si riteneva contraddittorio spendere energie per allestire solide e confortevoli postazioni difensive); al contrario, le linee difensive nemiche erano realizzate con pi\u00f9 cura, anche vista la strategia quasi interamente difensiva seguita dagli austro-ungarici.\nGeneralmente, la sequenza di attacco seguiva sempre lo stesso schema: dapprima l'artiglieria martellava le posizioni nemiche con bombardamenti che potevano durare anche molti giorni di seguito (anche se, con il prosieguo del conflitto, si ritennero poi pi\u00f9 efficaci bombardamenti molto concentrati della durata di poche ore), poi allungava il tiro sulle retrovie mentre i fanti uscivano dalle prime linee per l'attacco frontale. Gli austro-ungarici svilupparono la tattica di lasciare in prima linea durante il bombardamento preparatorio solo un piccolo numero di vedette, tenendo il resto delle truppe al sicuro nei rifugi sotterranei della seconda linea; quando il bombardamento italiano cessava, gli austro-ungarici facevano affluire rapidamente i rinforzi alla prima linea tramite camminamenti protetti. L'artiglieria pesante era in grado di demolire gli sbarramenti di filo spinato, ma se il bombardamento non era stato efficace i soldati dovevano aprirsi un varco con cesoie o tubi di gelatina esplosiva, un compito pericolosissimo (non a caso i reparti incaricati di ci\u00f2 erano ribattezzati \"compagnie della morte\") e che di solito produceva solo modesti passaggi dove gli uomini si ammassavano divenendo facili bersagli per le mitragliatrici nemiche. Anche con gli uomini disposti \"a ondate\" e non in massa, gli attaccanti risultavano comunque molto vulnerabili; la coordinazione tra fanteria all'attacco e artiglieria non era mai ottimale, una situazione dovuta anche ai primitivi mezzi di comunicazione disponibili: radio e telefoni da campo erano apparecchi ingombranti, e sul campo gli uomini dovevano affidarsi a staffette, piccioni viaggiatori, fumogeni colorati o segnali luminosi.\nConsenso e propaganda al fronte.\nPrima del 1917 le iniziative propagandistiche, ricreative e assistenziali nei confronti dei soldati erano state scarse e mal gestite. La propaganda era intesa in forme tradizionali e autoritarie, assai poco coinvolgenti se non addirittura controproducenti, come prediche e sermoni tenuti dagli ufficiali e a volte da figure appositamente reclutate per questo, come riformati o esonerati dal servizio, i quali apparivano dei \"privilegiati\" agli occhi dei fanti. I proclami sulle ragioni della guerra e le parole solenni, erano di quanto pi\u00f9 distante poteva esserci rispetto al linguaggio e alla mentalit\u00e0 dei soldati, e questi consideravano quest'obbligo supplementare come una fatica inutile, che ne abbassava il morale. Significativo in questo senso fu quanto scritto da Giuseppe Prezzolini nel suo saggio \"Vittorio Veneto\": \u00abSi chiamava propaganda ordinare dei soldati sull'attenti in un cortile, dopo otto ore di fatiche e l\u00ec, togliendo un'ora di libert\u00e0, obbligarli a sentire la chiacchierata di un avvocato inabile alle fatiche di guerra.\u00bb\nPer la grande maggioranza dei soldati, il consenso non venne ottenuto attraverso un'efficace propaganda o tramite una forte motivazione patriottica, e nonostante questo l'esercito italiano diede prova di solidit\u00e0, compattezza e obbedienza durante tutti i tre anni e mezzo di guerra. Soltanto una minima parte dei soldati italiani faceva la guerra con chiarezza di idee e convinzione, i pi\u00f9 combattevano senza comprenderne le ragioni o senza condividerle, e ci\u00f2 era dovuto in parte ad un livello di acculturazione molto basso, e in parte alla gestione della guerra imposta da Cadorna. I comandi militari si preoccuparono di mantenere la disciplina attraverso la repressione gi\u00e0 prima dell'inizio delle operazioni. La poca fiducia che Cadorna aveva nelle truppe non si pu\u00f2 ricondurre solo a fattori personali, ma soprattutto alla politica della destra autoritaria di Salandra e Sonnino, altrettanto diffidenti verso le masse.\nIn definitiva si pu\u00f2 dire con buona certezza che i soldati non capivano le ragioni della guerra, ma ci\u00f2 non vuol dire che non avessero altre motivazioni per combattere che non furono la repressione, o l'adesione ai valori ufficiali o alla paura della fucilazione. Non \u00e8 possibile misurare e analizzare dettagliatamente le ragioni, ma \u00e8 allo stesso tempo palese che una guerra non pu\u00f2 essere condotta senza il consenso dei combattenti. Questo consenso venne raggiunto da vari fattori, basati sia su ipotesi logiche non documentabili, sia su un'effettiva attivit\u00e0 assistenziale e di gestione della guerra imposte dai comandi. Le ipotesi logiche sono in primo luogo la constatazione che gli uomini che vestirono la divisa erano stati educati alla disciplina dell'ambiente familiare e di lavoro; la societ\u00e0 contadino-cattolica era una straordinaria scuola d'obbedienza, ed era ancora forte sia nelle campagne che nelle citt\u00e0, e contribu\u00ec assieme alla scarsa istruzione media generale, a far accettare passivamente la guerra ai soldati. Inoltre vi era il forte elemento di spirito di corpo che univa gli uomini reclutati nei medesimi reparti, molto forte per esempio negli Alpini, ma presente in tutti i reggimenti di fanteria, che non fu unicamente legato alla disciplina imposta da Cadorna o dallo spirito patriottico, ma piuttosto ad un senso di fratellanza che accomunava tutti gli uomini al fronte.\nMentre l'impostazione della guerra italiana e la mancanza di politiche adeguate, fecero si che il consenso dei soldati fosse totalmente in mano all'istituzione militare, almeno fino a Caporetto. Gli studi in materia hanno evidenziato la componente repressiva, incoraggiata da Cadorna, resa evidente dalla drammatica documentazione dei processi e delle fucilazioni. Ma la repressione da sola non \u00e8 da sola efficace, e pu\u00f2 valere solo all'interno di un sistema complesso con cui l'istituzione militare recluta, inquadra, e spoglia di tutte le sue condizioni civili il soldato, lasciandogli quindi non altra identit\u00e0 che quella militare, e spingendolo dunque ad accettare le regole dell'istituzione militare, e ad obbedire alle sue regole gerarchiche, patriottiche e del dovere. L'ufficiale diventa quindi un punto di riferimento obbligatorio, e il reparto di appartenenza una societ\u00e0 provvisoria, che inquadra il soldato e gli fornisce le regole e i valori da seguire all'interno di questa. I soldati rifiutano tutto ci\u00f2 che esce dalla loro sfera di esperienza diretta, e si identificano con il gruppo, affrontando i rischi dei combattimenti per solidariet\u00e0 verso i compagni; e questo fu proprio uno dei fattori determinanti che contribuirono alla coesione dell'esercito.\nLe attivit\u00e0 assistenziali fino al 1917 furono frutto di iniziative non ufficiali di preti con l'appoggio delle gerarchie e il permesso degli alti comandi militari, ma senza un loro impegno diretto. I parroci erano sempre stati importanti mediatori culturali nelle comunit\u00e0 contadine, e ora investirono le loro competenze e la loro abitudine a trattare con persone semplici, nella cura delle anime dei soldati. Significativo fu il caso di don Giovanni Minozzi, il quale promosse l'istituzione al fronte e nelle retrovie di Case del Soldato, centri ricreativi dove i fanti riposavano, ascoltavano musica, assistevano a spettacoli teatrali, leggevano e trovavano qualcuno che li aiutasse nel compilare le lettere da inviare a casa. Don Minozzi intu\u00ec che l'organizzazione del consenso richiedeva strumenti meno rozzi delle conferenze imposte dall'alto, ma doveva basarsi sulla creazione di ambienti accoglienti e rassicuranti per i soldati. Per convincere erano prima di tutto necessario assistere, distrarre e infondere fiducia, promuovendo atteggiamenti consensuali. Il discorso patriottico e ideologico non fu del tutto estraneo alle Case, ma veniva soprattutto proposto pi\u00f9 che imposto, ma la svolta da questo punto di vista si ebbe dopo la rotta di Caporetto, quando tra gli ufficiali si avvert\u00ec la necessit\u00e0 di una \u00abdisciplina di persuasione\u00bb. Fu quindi istituito un apposito Ufficio Propaganda (Ufficio P) col compito di impostare basi nuove e di coordinare le iniziative in questo senso. Le principali attivit\u00e0 del servizio P al fronte consistette nel formulare schemi di conversazione facilmente comprensibili, che facevano leva sulla sensibilit\u00e0 dei fanti, su motivazioni patriottiche, e sulla promozione di giornali di intrattenimento, divulgazione e propaganda da far circolare tra i soldati. Erano i cosiddetti \u00abgiornali di trincea\u00bb, che nelle loro pagine descrivevano la vita al fronte, pur senza negandone i disagi, in chiave scherzosa, ora patetica e rassicurante, con nuove tecniche di comunicazione visiva e verbale, sostituendo in parte la grande stampa nazionale che non era mai riuscita a toccare veramente il pubblico popolare.\nSi tratt\u00f2 quindi di un primo grande esperimento di pedagogia di massa, della prima operazione su larga scala di condizionamento e formazione dell'opinione popolare in chiave nazional-patriottica, seppur limitata all'esperienza delle trincee, per la quale furono chiamati letterati, scrittori, disegnatori, grafici e pedagogisti; in pratica gli esperti di mass-media di allora, con a capo Giuseppe Lombardo Radice, professore universitario di pedagogia. Radice tese a svecchiare i metodi autoritari della scuola, partendo dal coinvolgimento dei bambini, e allo stesso modo consider\u00f2 i soldati come bambini ai quali bisognava insegnare, divertendoli, la lingua italiana e l'ideologia nazionale. Era infatti molto difficile, forse inutile, parlare di patria in astratto a fanti semianalfabeti, mentre molto pi\u00f9 facile e produttivo fu rappresentare con spettacoli e immagini l'idea del nemico da combattere e sconfiggere, offrendo un codice di lettura accessibile e adeguato all'esperienza in corso.\nAmmutinamenti, diserzioni e giustizia militare.\nI primi episodi di insubordinazione nell'esercito si ebbero gi\u00e0 nel dicembre del 1915, e furono provocati paradossalmente a causa delle prime licenze date ai soldati che durante il primo inverno di guerra si recarono a casa e presero atto di come viveva il Paese dietro al fronte di combattimento. Fino ad allora i comandi aveva rilasciato pochissime licenze, e solo per circostanze straordinarie e gravissime, e una severa censura postale aveva reso radi e difficili i contatti tra i soldati e le loro famiglie. La pausa invernale diede l'opportunit\u00e0 all'esercito di concedere le licenze che, nelle intenzioni dello Stato Maggiore, dovevano servire a ritemprare lo spirito dei fanti. Costoro invece si resero subito conto che il Paese era all'oscuro della realt\u00e0 della guerra, che i giornali e il potere militare si sforzavano di nascondere, e al loro ritorno non trovarono un Paese orgoglioso dei loro sacrifici, pronto ad accoglierli come eroi. Scrisse a tal proposito Corrado De Vita \u00abHo visto tanti di quei giovani godersela nei teatri e nei caff\u00e8 che mi veniva voglia di prenderli a pugni e di odiarli pi\u00f9 degli Austriaci\u00bb. Nasceva cos\u00ec la frattura, che col tempo divenne insanabile, tra il fante e gli uomini che restavano a casa, i cosiddetti \"imboscati\", i quali furono il bersaglio preferito delle lamentele e delle invettive dei soldati.\nA questo si unirono poi i richiami agli uomini mandati in licenza dello Stato Maggiore, che oltre ad imporre ai soldati di non rivelare nulla di quanto accadeva al fronte, proib\u00ec, per mezzo dei carabinieri, l'ingresso nei caff\u00e8 e le passeggiate con la ragazza al braccio ai soldati. Anche il governo diede il suo contributo ad appesantire la situazione; il governo Salandra seguitava a sperare in una guerra breve e limitata alla trincea che non provocasse traumi o sconquassi sociali, per cui incoraggi\u00f2 l'ottimismo e non diede limitazioni ai consumi e non impose alcuna austerit\u00e0 alla popolazione; ma ancor pi\u00f9 grave fu la disparit\u00e0 nel salario medio giornaliero di un operaio e quella del contadino in armi, 7 lire contro appena 90 centesimi.\nTutti questi fattori provocarono i primi episodi di insubordinazione. Nel dicembre un reggimento di calabresi si ammutin\u00f2 ed ebbe un conflitto a fuoco con i carabinieri, mentre a Sacile un battaglione di Alpini si ribell\u00f2 agli ufficiali e sabot\u00f2 alcune linee telefoniche. Cadorna perci\u00f2 impart\u00ec istruzioni disciplinari molto severe ai tribunali militari, ma questi in un primo tempo faticarono ad adeguarvisi. L'episodio di Sacile non port\u00f2 a condanne di morte, e Cadorna deplor\u00f2 questa mitezza ed esigeva che nei casi in cui fosse difficile stabilire le responsabilit\u00e0, si ricorresse alla decimazione. Rimasto inizialmente sulla carta, questo provvedimento trov\u00f2 due anni dopo una spietata applicazione.\nIl Codice militare con cui l'Italia era entrata in guerra, vecchio di oltre mezzo secolo, fu notevolmente irrigidito da Cadorna, il quale aggiunse nuove figure di reato, aggrav\u00f2 le pene e impose agli ufficiali in linea e ai comandi di reparto forme di giustizia sommaria. Pi\u00f9 che mai secondo il Capo di stato maggiore occorreva sanzionare, agli occhi dei responsabili e di tutti, il crimine sociale, preservando cos\u00ec l'organismo dell'esercito senza badare ai diritti della persona. Questo fu anche il ragionamento con cui Cadorna, cos\u00ec come Sonnino, attuarono volontariamente una politica di mancato sostegno ai militari caduti prigionieri nelle mani del nemico, considerati colpevoli di essersi arresi, e per questo lasciati soli e non tutelati dal governo italiano nel tentativo di persuadere eventuali imitatori. Cadorna in veste di \"legislatore\" aggiunse norme riguardanti; la codardia, che prevede la pena di morte per un militare che \u00abin faccia al nemico si sbandi, abbandoni il posto o non faccia la possibile difesa\u00bb; l'abbandono di posto e la violata consegna; la diserzione, con il rialzo della gravit\u00e0 del reato e della pena; le diverse varianti dell'insubordinazione individuale e collettiva, fra cui la rivolta armata e non armata; e l'ammutinamento.\nNon \u00e8 facile per\u00f2 ricostruire le cifre della complessa fenomenologia di protesta e di dissociazione alla guerra in seno alle forze armate. Dalla dichiarazione di guerra all'amnistia concessa dal governo Nitti il 2 settembre 1919, le denunce all'autorit\u00e0 militare assommano a 870.000, su poco pi\u00f9 di 5 milioni di mobilitati. Ben 470.000 di queste corrispondono peraltro alla particolare figura del renitente alla leva, cio\u00e8 alla grossa fetta di emigrati che non risposero alla chiamata alle armi. Nel corso del conflitto i reati pi\u00f9 gravi aumentarono decisamente: gli 8.000 casi di diserzione nel primo anno di guerra, salirono a 25.000 nel secondo, mentre nel 1917 si registr\u00f2 la cifra di 22.000 diserzioni nei soli sei mesi prima di Caporetto. Tra i disertori per\u00f2 vanno classificati comportamenti molto diversi, dal passaggio al nemico, ai casi pi\u00f9 comuni di allontanamento dai reparti verso l'interno del paese o i ritardi nel ripresentarsi dopo una licenza o una missione. I soldati condannati per reati di questo tipo commessi mentre si trovavano in linea furono poco pi\u00f9 di 6.000, mentre circa 93.000 furono quelli giudicati colpevoli per essersi allontanati o per non essere rientrati mentre il reparto si trovava nelle retrovie, in riposo, o mentre erano in licenza. Tutto ci\u00f2 lascia pensare che nella grande maggioranza dei casi, il soldato era spinto da un desiderio di sottrarsi anche per poco agli obblighi militari, piuttosto che dal tentativo di disertare in maniera definitiva.\nIl numero di condanne a morte comminate e di quelle poi eseguite non si pu\u00f2 sapere con certezza, anche perch\u00e9 i numeri delle esecuzioni sommarie non sono noti, ma sono state calcolate in circa 4.000 condanne a morte comminate da tribunali militari, quasi 3.000 delle quali in contumacia, e - delle rimanenti - 750 eseguite, 311 non eseguite, a cui vanno aggiunte le decimazioni e fucilazioni sul campo, circa 300.\nPer quanto riguarda i rifiuti e la protesta collettiva, questi fenomeni nacquero sempre in reparti di fanteria a riposo nelle immediate retrovie del fronte; gli undici casi documentati (tre nel 1916 e otto nel 1917) riguardarono tutti reparti che ricevuto l'ordine di tornare al fronte e, col favore della notte, protestarono vivacemente all'interno dell'accampamento sparando in aria. Con una sola eccezione, la protesta si ferma qui, anche se questi undici casi comportarono una serie di esecuzioni sommarie con il ricorso alla decimazione in almeno quattro casi. In un solo caso si pu\u00f2 parlare di rivolta: nella notte tra il 15 e il 16 luglio 1917 nell'accampamento della brigata \"Catanzaro\" ci furono diversi scontri a fuoco e propositi di resistenza, che portarono alla morte di due ufficiali e 2 feriti, nove soldati uccisi e venticinque feriti. All'alba la protesta rientr\u00f2 con l'arrivo di truppe, e furono fucilati sedici indiziati e dodici sorteggiati, poi la brigata torn\u00f2 in linea.\nMa i rifiuti non si fermarono alle proteste di alcuni reparti, i casi registrati di singoli soldati che in un modo o nell'altro tentarono di fuggire dagli obblighi della vita militare furono molteplici. Per quanto riguarda i procedimenti giudiziari aperti, 100.000 per renitenza e 340.000 verso militari alle armi, e le condanne di questi ultimi, 101.700 per diserzione, 24.500 per indisciplina, 10.000 per autolesionismo e 5.300 per resa o sbandamento. Questi dati per\u00f2 non bastano per misurare la frequenza delle infrazioni, perch\u00e9 molte non erano perseguite e molte erano denunce infondate, come dimostra il 40% medio di assoluzioni.\nI prigionieri di guerra.\nCome furono milioni gli uomini mobilitati, furono milioni anche i prigionieri deportati nei territori europei e sottoposti alla reclusione per mesi e anni. Possiamo solo immaginare cosa significasse organizzare, registrare, ricoverare, sorvegliare e nutrire questi milioni di uomini, i quali molto spesso dovettero sopportare privazioni materiali inferte intenzionalmente, e violenze fisiche conseguenti soprattutto allo spostamento coatto e alla concentrazione improvvisa di grandi masse, spesso gi\u00e0 provate, in condizioni di emergenza. La violenza sui prigionieri, le punizioni corporali, le forme di sopraffazione e gli abusi (esasperati talvolta da fattori etnici), erano spesso una conseguenza degli effetti della complessa organizzazione dei campi, piuttosto che frutto di odio o volont\u00e0 punitiva. Furono in particolare le autorit\u00e0 tedesche ad imporre rigide forme di regolamentazione della vita quotidiana nei campi di prigionia, con misure che tendevano a trasformare gli uomini in numeri, facendo loro conoscere - per la prima volta su larga scala - la spoliazione totale dell'identit\u00e0 personale. Ad aggravare la situazione si aggiunsero poi le difficolt\u00e0 alimentari in Germania e Austria dovute al blocco navale imposto dagli alleati, che colpirono la popolazione, e in maniera altrettanto pesante si riverber\u00f2 sui prigionieri di guerra, che dovettero affrontare inoltre anche il freddo e le malattie, in particolare la tubercolosi e l'inedia.\nGli italiani che finirono nei campi austro-tedeschi furono complessivamente circa 600.000, circa la met\u00e0 dei quali catturati dopo la rotta di Caporetto. I principali campi che li accolsero furono Mauthausen, Sigmundsherberg, Theresienstadt in Boemia, Celle nell'Hannover, Rastatt nel Baden, dove in questi ultimi due fu detenuto anche Carlo Emilio Gadda. Gadda, allora giovane ufficiale degli Alpini, fu catturato nei giorni di Caporetto, e nel dopoguerra ha lasciato un resoconto della sua esperienza in prigionia nei libri \"Giornale di guerra e di prigionia\" e \"Taccuino di Caporetto\".\nGadda pose l'accento - con un'insistenza quasi ossessiva - sulla fame e sulle condizioni terribili dei prigionieri rinchiusi a Celle, e di come nonostante le condizioni degli ufficiali come Gadda erano relativamente migliori di quelle dei soldati di truppa, le testimonianze di questi risultano spesso drammatiche, e raccontano la lotta quotidiana per la sopravvivenza in molti casi destinata alla sconfitta. Per sopravvivere a tali condizioni erano essenziali gli aiuti delle famiglie, i \u00abpacchi\u00bb tanto attesi dai detenuti, che tuttavia spesso non giungevano o arrivavano manomessi o depredati. L'affidamento esclusivo agli aiuti privati per\u00f2 non bastava e non assicurava la sopravvivenza dei prigionieri, per i quali sarebbero occorsi aiuti organizzati dai governi dei rispettivi paesi. Di ci\u00f2 si resero conto le principali potenze dell'Intesa, che conclusero accordi con gli Imperi centrali - interessati ad alleggerire la pressione delle esigenze alimentari - per lo svolgimento di tale compito. Non cos\u00ec il governo italiano, convinto a lungo di non poter contare sulla fedelt\u00e0 dei combattenti, ossessionato dalle diserzioni e convinto che le notizie sulla fame che si pativa nei campi di prigionia le avrebbero scoraggiate. Le autorit\u00e0 italiane (in primo luogo Orlando) proibirono ed ostacolarono in ogni modo la pratica di aiuti organizzati, e solo sul finire del conflitto tentarono un esperimento in questo senso. Tale condotta ebbe risultati disastrosi, e dei 600.000 prigionieri, circa 100.000 morirono in prigionia per tubercolosi, stenti e fame.\nDurante il conflitto, la propaganda si occup\u00f2 della prigionia quasi soltanto per ribadirne il carattere disonorante: i prigionieri erano \u00absventurati e svergognati\u00bb che avevano \u00abpeccato contro la patria\u00bb, come proclamava D'Annunzio e ripeteva la stampa. E la disfatta di Caporetto suggell\u00f2 questa riprovazione. La responsabilit\u00e0 della sconfitta ricadde immancabilmente su chi si era arreso senza combattere o peggio aveva tradito. Tale propaganda arriv\u00f2 perfino ad essere accettata dai prigionieri stessi, i quali si preoccupavano spesso di allontanare da s\u00e9 il sospetto di non aver combattuto, e difende chi si \u00e8 trovato nelle sue stesse condizioni in un dato luogo del fronte, ma d\u00e0 per scontato che la massa dei compagni prigionieri meriti il giudizio severo dell'opinione pubblica. La propaganda si occup\u00f2 della prigionia anche in altro modo, ossia con una serie di opuscoli diffusi nel 1917-1918, in cui venivano descritte le condizione di vita dei prigionieri in mano agli austriaci. La prigionia veniva descritta in modo tetro, con il duplice intendo di attizzare l'odio verso il nemico, cercando di distogliere i soldati da ogni tentazione della resa, facendo passare il messaggio che la resa \u00e8 un atto disonorevole che avrebbe inoltre peggiorato le condizioni di vita e aumentato le sofferenze. Questo atteggiamento era appoggiato e incoraggiato dalle autorit\u00e0 politiche e militari italiane, a conferma della scarsa fiducia che esse avevano nelle truppe.\nParallelamente, la ferrea disciplina a cui erano sottoposti i soldati e la facilit\u00e0 con cui questi venivano accusati di diserzione, non consente di calcolare il numero preciso di chi cadde prigioniero dopo aver realmente combattuto, o di chi si lasci\u00f2 semplicemente catturare per paura, o chi addirittura avesse coscientemente scelto di consegnarsi al nemico. Comunque, di per s\u00e9, il numero dei prigionieri non pu\u00f2 essere usato come metro di paragone per dedurre la combattivit\u00e0 di un esercito: i francesi ebbero molti pi\u00f9 prigionieri dei tedeschi, ma la colpa fu certamente pi\u00f9 dei comandi che dei soldati. Ad ogni modo Cadorna non ebbe mai dubbi; i prigionieri italiani erano troppi, quindi erano colpevoli certamente di mancata aggressivit\u00e0, probabilmente di vilt\u00e0, non pochi di diserzione. In modo unanime le autorit\u00e0 tendettero a ridurre il problema dei prigionieri a problema privato e secondario, delegato alle famiglie dei prigionieri, mentre lo stato fu legittimato a disinteressarsene. Anzi intervenne per frenare questi aiuti, facendo per esempio divieto alla Croce Rossa di promuovere raccolte fondi per l'assistenza ai prigionieri; doveva essere chiaro che le loro miserevoli condizioni non meritava alcuna solidariet\u00e0. Al loro rientro in patria i prigionieri incontrarono il totale disinteresse sia dalla stampa che dalle istituzioni: la prigionia divenne qualcosa di poco onorevole, di sospetto, da rimuovere e dimenticare. Non lasciarono traccia nella stampa militare (che difese il ruolo e le carriere degli ufficiali), nei dibattiti del dopoguerra, nelle memorie dei comandanti, nella documentazione pubblicata dall'Ufficio storico dell'esercito e negli studi successivi. E mentre in Francia gli ex prigionieri avevano costituito una federazione per difendere i loro diritti, in Italia poterono solamente cercare di farsi dimenticare (e questo \u00e8 uno dei motivi per cui la memorialistica in tal senso \u00e8 molto scarsa). Il Fascismo poi non fece altro che consolidare quanto gi\u00e0 avvenuto, cancellando la prigionia dalla memoria della guerra, e solo nel 1993 questi fatti ebbero la giusta considerazione grazie alla pubblicazione del volume di Giovanna Procacci \"Soldati e prigionieri italiani nella grande guerra. Con una raccolta di lettere inedite\".\nAutolesionismo e mutilazioni.\nLa disperazione dei soldati port\u00f2 alcuni di loro all'autolesionismo, pur di rendersi inabili al servizio militare, praticato a vari livelli. Il grado minimo era la ferita intelligente: si poteva sporgere l'arto fuori dal parapetto della trincea, sperare in un cecchino austriaco e poi dire che si era stati feriti mentre si sistemavano i sacchetti di sabbia. L'alternativa era ferirsi da soli, tuttavia un colpo di fucile sparato da breve distanza era facilmente riconoscibile a causa del tipico alone che si creava; inoltre le cartucce austro-ungariche avevano calibro differente (8\u00a0mm, invece del 6,5\u00a0mm italiano). Coloro che erano scoperti erano quasi sempre passibili di fucilazione, oppure dovevano scontare condanne a pene molto pesanti. Ci furono, infine, casi di suicidio, di cui una testimonianza \u00e8 data da Emilio Lussu nel suo \"Un anno sull'altipiano\": \u00abDi tutti i momenti della guerra, quello precedente all'assalto era il pi\u00f9 terribile [...] Due soldati si mossero e io li vidi, uno a fianco dell'altro, aggiustarsi il fucile sotto il mento. Uno si curv\u00f2, fece partire il colpo e s'accovacci\u00f2 su se stesso. L'altro l'imit\u00f2 e stramazz\u00f2 accanto al primo. Era codardia, coraggio, pazzia? Il primo era veterano del Carso\u00bb.\nIl fronte interno.\nL'organizzazione italiana alla guerra.\nAl momento dell'ingresso dell'Italia nel conflitto il parlamento accord\u00f2 al governo pieni poteri, a cui seguirono amplissime deroghe alle norme di contabilit\u00e0 dello Stato e in pratica all'abolizione dei controlli della Corte dei conti. Ne derivarono il rafforzamento del ruolo del governo e una crescente autonomia della burocrazia, l'esautoramento del parlamento e la drastica riduzione della lotta politica, soffocata da una rigida censura della stampa e dal controllo poliziesco. L'unico campo che continu\u00f2 a godere di autonomia nei confronti del governo, fu l'organizzazione militare, dove Cadorna poteva godere di un'autonomia illimitata. In vista dello sforzo bellico furono creati nuovi ministeri e organi, come il sottosegretario per le Armi e le Munizioni (che divenne Ministero nel 1917), i ministeri dei Trasporti marittimi e ferroviari, degli Approvvigionamenti e Consumi, dell'Assistenza e Pensioni di guerra ed altri (i ministeri passarono da 12 a 18), nonch\u00e9 una serie di sottosegretari con la partecipazione di fosse personalit\u00e0 del campo industriale. Se da un lato questa nuova struttura port\u00f2 a diversi problemi riguardanti rivalit\u00e0 e sovrapposizioni di competenze che i governi Salandra e Boselli non riuscirono a gestire (solo il governo Orlando riusc\u00ec in parte a coordinare e gestire l'intero complesso in modo sufficiente razionalizzando le forniture militari e gli acquisti all'estero), dall'altro incrementarono il numero del personale addetto alla pubblica amministrazione. Tra il 1915 e il 1921 i dipendenti pubblici salirono da 339.000 a 519.000, compresi ferrovieri, corpi di polizia e guardia di finanza, questi ultimi impiegati sempre maggiormente nella gestione dell'ordine pubblico in tutta la penisola, soprattutto nelle zone di guerra, dove il Comando supremo poteva emanare bandi con forza di legge.\nLa struttura pi\u00f9 importante e diffusa fu quella della mobilitazione industriale, gestita dal ministero per le Armi e Munizioni (retto dal generale Alfredo Dallolio, attraverso un comitato centrale e sette (poi undici) comitati regionali, in cui militari e funzionari pubblici erano affiancati da industriali, tecnici e sindacalisti. La Regia Marina poteva contare su una lunga consuetudine di rapporti con l'industria privata per la costruzione di navi, corazzate e artiglierie, mentre l'esercito prebellico, che aveva esigenze minori, ricorse all'industria in modo considerevole solo con lo scoppio del conflitto. Per questo motivo vennero delegati ai comitati per la mobilitazione industriale una serie di compiti che andavano dalla scelta dei materiali da produrre, all'acquisto delle materie prime in Italia e all'estero e la loro assegnazione alle aziende, alla stipulazione di commesse e alla gestione della manodopera (orari, salari, sicurezza, preparazione professionale, assistenza e previdenza).\nGli stabilimenti industriali coinvolti passarono da 125 nel 1915 con 115.000 operai, a 1976 nel 1918 con oltre 900.000 operai, concentrati prevalentemente in Lombardia, Piemonte, Liguria e nella zona di Napoli, e comprendevano sia grandi che piccole fabbriche, che fornivano ogni genere di armamento richiesto dall'esercito e dalla marina.\nLe condizioni della popolazione.\nLa nazione tuttavia con il prosieguo della guerra inizi\u00f2 a soffrire sempre di pi\u00f9 della mancanza di generi di prima necessit\u00e0, a cui la mobilitazione industriale cerc\u00f2 di porre rimedio anche, e soprattutto, con accorgimenti caotici e spesso segnati da rallentamenti burocratici. Le risorse immagazzinate dai paesi negli anni di pace andarono via via esaurendosi, cosicch\u00e9 lo sforzo bellico poteva avvenire solo a spese della popolazione civile, il cui tenore di vita andava compresso e abbassato, se si volevano alimentare i fronti di combattimento. Le condizioni della popolazione a partire dalla seconda met\u00e0 del 1916, cominci\u00f2 quasi contemporaneamente in tutte le nazioni coinvolte nel conflitto, a peggiorare sensibilmente. Era questo l'unico sintomo che il conflitto non sarebbe durato in eterno; la fame e la miseria potevano imporre a chiunque la resa. Gi\u00e0 nell'estate del 1916 la razione di pane dei soldati era stata ridotta da 750 a 600 grammi giornalieri, mentre per i cittadini ormai erano diventati introvabili i generi semivoluttuari come il caff\u00e8, il cacao e lo zucchero mentre a causa della scarsa reperibilit\u00e0 di grano, fu immesso nel mercato il cosiddetto \"pane di Stato\", ossia pagnotte mal lievitate, grevi di acqua e crusca, vendute rafferme su ordine del ministero dell'Agricoltura, che in questo modo tent\u00f2 di ridurre il consumo di pane da parte della popolazione. Altri provvedimenti tendevano a ridurre determinati consumi, contraendo i giorni di vendita settimanali: niente carne il gioved\u00ec e il venerd\u00ec, niente dolci per tre giorni consecutivi alla settimana, e per ridurre il consumo di carta, i giornali, gi\u00e0 ridotti a quattro pagine, dovettero uscire parecchie volte al mese su due sole facciate.\nMinacciosa e foriera di gravi conseguenze fu la crisi provocata dalla ridotta importazione di carbone. L'importazione primaria di questo combustibile, che nell'immediato anteguerra aveva sfiorato il milione di tonnellate mensili, era scesa a 720.000 tonnellate nel secondo semestre del 1916 e si mantenne attorno alle 420.000 tonnellate per tutto il 1917. Il ministero dell'Industria e dei Trasporti fiss\u00f2, in accordo con la Gran Bretagna, un prezzo massimo del carbone di 29-30 scellini per tonnellata, mentre i noli erano fissati in 59 scellini e 6 pence a tonnellata. Questo calmiere dei noli, seppur teoricamente in grado di funzionare, era per\u00f2 legato alla coercizione di agenti di polizia che imponessero il calmiere, e alla disponibilit\u00e0 di navi mercantili inglesi o italiane. Ma le navi erano gi\u00e0 tutte impegnate, cos\u00ec come gli agenti di polizia, impegnati nell'ordine pubblico nel paese e nelle zone del fronte. Fu inoltre quasi impossibile costruire nuove navi, perch\u00e9 i materiali disponibili erano gi\u00e0 richiesti dall'industria di guerra, e il governo era poco propenso all'acquisto di navi dall'estero, a causa del timore che una fine prematura della guerra avrebbe svilito il grande immobilizzo di capitale richiesto. Inoltre nel febbraio 1917 gli Imperi Centrali scatenarono la guerra sottomarina indiscriminata, e la curva degli affondamenti di navi mercantili, soprattutto nel Mediterraneo, si impenn\u00f2 verticalmente. Ormai n\u00e9 i noli, n\u00e9 i premi d'assicurazione coprivano i rischi di una navigazione cos\u00ec pericolosa; molte navi cos\u00ec rimanevano in porto, le riparazioni venivano protratte per un tempo interminabile, i tempi di carico e scarico si prolungavano, e le navi giunte sane e salve in porti lontani si prendevano lunghe \"vacanze\". La patria soffriva, e per ovviare alle ovvie difficolt\u00e0 che la mancanza di carbone affliggeva la popolazione e le industrie, si avviarono accorgimenti di ogni tipo. Venne intensificata l'estrazione nazionale di lignite a basso potere calorifico, disboscando intere montagne; venne ridotta l'erogazione di gas nelle citt\u00e0; venivano soppressi moltissimi treni, mentre 25.000 vagoni ferroviari vennero richiesti per trasportare dalla Francia il carbone che non poteva arrivare via mare; per il trasporto di grano da Genova ai mulini nei dintorni della citt\u00e0, venivano usati i tram della rete urbana durante le ore notturne.\nTra il 1916 e il 1917 si ebbero in Italia moltissime agitazioni contro la guerra; i fatti di Torino del 1917 (dove la mancanza del pane fu la scintilla diede il via a drammatici tumulti tra il 21 e il 25 agosto, dove persero la vita 35 dimostranti e tre uomini della forza pubblica) costituirono l'episodio pi\u00f9 grave e conosciuto, ma altre centinaia di manifestazioni, anche violente, ebbero luogo in quasi ogni provincia italiana, e l'ampia ed attiva partecipazione delle donne fu l'elemento caratterizzante di questa ondata di agitazioni. Tra gennaio e marzo 1916 a Firenze, le \u00abdonne del contado\u00bb cercarono di inscenare manifestazioni pacifiche e nell'aprile successivo a Mantova altri gruppi di donne manifestarono contro la guerra. Quasi ogni luned\u00ec - dato che il luned\u00ec era il giorno in cui venivano distribuiti i sussidi - si segnalavano in tutto il paese dimostrazioni spontanee di donne che reclamavano il ritorno dei congiunti e l'aumento dei sussidi. La direzione generale di Pubblica Sicurezza calcol\u00f2 che in quattro mesi e mezzo, dal 1\u00ba dicembre 1916 al 15 aprile 1917, ebbero luogo circa 500 manifestazioni, alle quali parteciparono decine e decine di migliaia di donne; ma le manifestazioni proseguirono oltre aprile, per tutto il corso del 1917.\nI fatti di Torino fecero credere al molti che il proletariato delle grandi citt\u00e0 industriali si trovasse all'avanguardia nella protesta contro la guerra, ma la documentazione di cui si dispone dimostra invece che la protesta nacque soprattutto nei piccoli comuni nelle campagne, e ad opera principalmente delle donne.\nLa societ\u00e0 contadina era molto disomogenea, vi facevano parte coltivatori diretti, fittavoli, mezzadri, coloni e un grandissimo numero di salariati, per un totale di circa dieci milioni di persone, le cui condizioni economiche e stato giuridico erano molto differenti fra loro. I cambiamenti dovuti al conflitto produssero a loro volta effetti differenti in diverse regioni e nei diversi ceti, ma cercando di dare un giudizio complessivo, si pu\u00f2 affermare che la maggior parte dei contadini pot\u00e9 godere durante la guerra \u00abdi redditi reali diminuiti in limitata misura o non affatto; spesso pot\u00e9 goderne di maggiori\u00bb e che il dislivello economico tra proprietari e contadini si attenu\u00f2, perch\u00e9 i redditi dei primi quasi sempre diminuirono mentre quelli dei secondi se non aumentarono rimasero fermi. Ma grandi inquietudini determinarono le agitazioni della classe contadina italiana. Le classi agricole davano i loro uomini alle fanterie in proporzioni maggiori delle altre classi, l'assenza degli uomini e la modestia dei sussidi governativi costringeva le famiglie a una maggiore mole di lavoro per tutti i membri rimasti, e i repentini mutamenti socio-economici, sia positivi che negativi, portarono ad una nuova presa di coscienza della classe contadina, che resasi conto della sua potenzialit\u00e0 economica, ora ambiva a maggiori pretese e aveva la sensazione di poter diventare padrona della terra in cui lavorava. A Firenze, Parma, Reggio Emilia e Bologna le agitazioni erano costituite soprattutto da donne esasperate dalla insufficienza dei sussidi e al mancato ritorno dei mariti. A Milano nei primi giorni di maggio del 1917 si ebbero gravi incidenti dovuti alle donne venute dalle campagne circostanti, che Turati descrisse in una lettera ad Anna Kuliscioff come manifestazioni dal sapore di \u00ab\"jacquerie\"\u00bb, con la differenza che in questo caso erano scese in campo solo le donne, che chiedevano a gran voce la pace e il ritorno dei mariti, e fecero uscire gli operai dagli stabilimenti per la produzione di guerra \u00abnon per un sentimento di solidariet\u00e0, ma perch\u00e9 questi portavano il bracciale tricolore, indicazione dell'esonero dal servizio militare\u00bb.\nLa manodopera.\nL'industria dovette affrontare la chiamata alle armi di milioni di uomini, presi anche dalle industrie, e per questo motivo vi fu ampio ricorso all'assunzione su larga scala di giovani non ancora in et\u00e0 di leva, ragazzi (il limite dei 15 anni non fu sempre rispettato) e di donne (circa 180.000). La manodopera negli stabilimenti venne sottoposta ad un pesante regime disciplinare o addirittura militarizzata, con la sospensione di tutte le conquiste sindacali (a cominciare dal diritto allo sciopero), orari e cottimi in funzione dell'emergenza, multe e licenziamenti per donne e ragazzi, disciplina militare per gli uomini. Da questo punto di vista solo gli operai austro-ungarici vennero trattati come gli italiani, negli altri paesi la disciplina di fabbrica venne mantenuta senza militarizzare le industrie. Tutto ci\u00f2 per\u00f2 non imped\u00ec la nascita di una serie di agitazioni operaie nel biennio 1917-1918, causate dal mantenimento costante delle paghe orarie e allo stesso tempo dall'aumento del costo della vita causata dalla sempre crescente inflazione dovuta all'aumento della stampa di carta moneta per far fronte ai crediti che riceveva il governo per affrontare le spese di guerra. Queste agitazioni sono la testimonianza del diffuso malcontento, di una protesta contro la guerra esasperata dalle privazioni che spesso si univano alle richieste di pace e a miglioramenti salariali. Le agitazioni italiane durante tutto il conflitto furono comunque decisamente minori rispetto a quelle avvenute negli altri paesi in conflitto, forse a causa dell'annullamento del potere dei sindacati, forse a causa del forte controllo e repressione o forse a causa della debolezza della nuova e disomogenea classe operaia, pes\u00f2 certamente molto l'isolamento in cui la scelta neutralista aveva posto i socialisti italiani, che permise la soppressione di ogni attivit\u00e0 sindacale e l'aumento incontrastato dell'attivit\u00e0 di propaganda contro gli operai \"imboscati\" e i loro alti salari, contrapposto agli operai e contadini che morivano in trincea.\nCrebbe infatti durante la guerra la contrapposizione tra esercito e Paese, dove soldati e ufficiali pensavano che alle loro spalle fosse rimasta una nazione sostanzialmente estranea alla guerra, e capace anzi, di approfittarne. Al fronte si parlava di un'Italia in cui \u00abci si divertiva a rotta di collo\u00bb, piena di \u00abcaff\u00e8, teatri, balli, vergini di fregola, bagasce, ruffiani, pescicani e imboscati\u00bb, e dove \u00able fabbriche di automobili non sapevano pi\u00f9 come soddisfare le esigenze dei privati\u00bb. Chi combatteva dichiarava pertanto di aver motivi di odio \u00abdinanzi e dietro di s\u00e9\u00bb, ossessionati dal fatto che l'Italia fosse piena di \"imboscati\" che erano riusciti a scampare ai rischi della guerra. I fanti erano in grandissima parte contadini, e l'opposizione tra fanti e imboscati divenne dunque opposizione tra contadini e borghesi, tra contadini e proletariato urbano. I fanti fondamentalmente riconoscevano il fatto che molti ufficiali e sottufficiali provenivano dalla piccola e media borghesia e che la partecipazione alla guerra di modesti operai e artigiani era considerevole; come scrisse Giovanni Zibordi sulle colonne dell\"Avanti!\", l'odio delle truppe si riversava perlopi\u00f9 sugli operai qualificati delle industrie siderurgiche, meccaniche, estrattive, chimiche e quelle che confezionavano gli indumenti per l'esercito. Essi infatti ottenevano piuttosto facilmente l'esonero, e costituivano la massa pi\u00f9 corposa degli \"imboscati\".\nIn realt\u00e0 questa contrapposizione tra soldati e operai serv\u00ec soprattutto all'industria; per contenere l'aumento dei salari degli operai (che comunque godettero di un aumento dei salari reali in relazione all'aumento del costo della vita), e soprattutto al governo; che in questo modo cercava di contenere la propaganda socialista tra gli operai, i quali non potendo contare nel supporto dei soldati (come successe a Pietrogrado nel febbraio 1917) erano facilmente controllabili dalle stesse forze armate in eventuali dimostrazioni o rivolte.\nGli anni della guerra furono prosperi per l'industria italiana, e il vistoso aumento della produzione e dei profitti incitava gli operai ad insistere nelle loro rivendicazioni economiche, e consigliava i datori di lavoro, in parte, ad accoglierle per non compromettere la produzione. Il personale addetto agli stabilimenti \"militarizzati\" era assoggettato alla giurisdizione militare e a una disciplina molto rigida, che vietava lo sciopero. Ma di fatto sarebbe stato impossibile assicurare il buon andamento della produzione ricorrendo all'applicazione continua di misure coercitive. Nell'atmosfera di \u00abfinanza facile\u00bb determinatasi durante la guerra, accadde spesso che gli ufficiali preposti alla sorveglianza negli stabilimenti svolgessero di fatto un'azione di mediazione tra gli operai e i datori di lavoro, e tra questi e le amministrazioni militari, determinando aumenti di retribuzione e di prezzi, pur di evitare incidenti e proteste che causassero la diminuzione della produzione.\nDi fatto, i bilanci e i consumi delle famiglie operaie aumentarono negli anni della guerra, anche se questo dato coincise con l'aumento dell'occupazione; infatti grazie al maggior impiego della manodopera femminile, accadde molto spesso che in una famiglia operaia contasse due, tre, quattro unit\u00e0 lavoratrici.\nL'industria degli armamenti.\nNel 1914 l'Italia era ancora un paese semindustrializzato, che in un settore industriale \"chiave\" come quello delle acciaierie, si fermava ad una produzione di circa 900.000 tonnellate annue rispetto alle 17,6 milioni di tonnellate prodotte in Germania, alle 7,8 in Gran Bretagna, e che addirittura rincorreva sotto questo aspetto paesi come il Belgio che produceva acciaio in quantit\u00e0 quattro volte superiori rispetto all'Italia. Nonostante questo per\u00f2, durante il conflitto riusc\u00ec a sopperire alle enormi richieste di armamenti e munizioni dell'esercito grazie all'organizzazione e alla mobilitazione industriale, e soprattutto grazie all'apporto di materie prime e risorse finanziarie concesse dagli alleati e dalla relativa semplicit\u00e0 dei processi tecnologici di inizio novecento.\nI risultati dell'industria italiana risultarono di tutto rispetto, soprattutto considerando le costruzioni navali e aeronautiche, la produzione di fucili, mitragliatrici, cannoni e granate fu certamente inferiore rispetto alla produzione britannica, ma la limitata evoluzione tecnica delle armi durante il conflitto permise all'industria Italiana di produrre con largo impiego di licenze britanniche, francesi e talvolta tedesche e austriache. L'industria britannica per esempio produsse per il proprio esercito (ma anche per gli eserciti alleati) 21.000 cannoni, 240.000 mitragliatrici, 4 milioni di fucili e 195 milioni di granate d'artiglieria, mentre l'Italia riusc\u00ec a produrre oltre 16.000 cannoni, 37.000 mitragliatrici, 3,2 milioni di fucili e 70 milioni di granate d'artiglieria. Da questi dati si possono inoltre intuire i grossi guadagni dichiarati dagli industriali che andarono pari passo agli aumenti di capitale societario: quello dell'Ansaldo pass\u00f2 da 30 milioni di lire nel 1916 a 500 milioni nel 1918, mentre i suoi addetti passarono da 6.000 a 56.000 nel 1919, 111.000 considerando l'indotto e le aziende affiliate. Altrettanto rapida furono l'espansione dell'Ilva, che in tre sole forniture pot\u00e9 vendere allo Stato 700 milioni in acciaio, e della Fiat, che monopolizzando la costruzione di automezzi a livello nazionale, e costruendo anche aerei, mitragliatrici e motori marini, pass\u00f2 da 4.000 a 40.500 addetti. Ma a favore di quest'ultima, il complesso industriale creato era omogeneo e non solamente collegato alle commesse militari, per cui durante la riconversione postbellica la Fiat pot\u00e9 continuare la sua crescita industriale, mentre Ansaldo e Ilva crollarono non appena cessarono le commesse militari.\nLa guerra rappresent\u00f2 quindi una colossale occasione di sviluppo per buona parte dell'industria italiana, e, nonostante le mancanze dell'amministrazione pubblica, che non riusc\u00ec mai a controllare completamente i profitti degli industriali, costoro non temettero di giustificare sprechi e frodi con l'ansia patriottica di fornire armi per la vittoria. Sotto questo aspetto poi la propaganda non esitava a puntare il dito contro gli operai e i loro salari, e allo stesso tempo si prodigava a presentare gli industriali come benemeriti per la patria, aumentando ancor di pi\u00f9 la posizione di potere in cui si trovarono i grossi industriali nel dopoguerra.\nIl ruolo delle donne.\nNonostante nella sua dimensione politica la donna nei primi del novecento \u00e8 ancora relegata ad un ruolo marginale, dove la classe dirigente \u00e8 ancora lontana dal concepire il diritto di voto alle mogli, alle figlie e alle sorelle della patria, con la prima guerra mondiale si assiste a una diffusa e variegata tipologia di emancipazione femminile in Italia, come in tutti i paesi coinvolti nel conflitto. Moltissime donne escono - per volont\u00e0 propria o necessit\u00e0 - dalle mura domestiche e acquistano una visibilit\u00e0 inusuale. In ciascun ambito sociale le donne escono allo scoperto: l'anarchica Maria Rygier si converte all'ideale patriottico e sale sui palchi degli interventisti per fare discorsi pubblici, discorsi che fanno anche la repubblicana Margherita Sarfatti e la socialista Anna Kuliscioff, che divenne pi\u00f9 che mai importante consigliera politica accanto a Filippo Turati. L'aristocrazia \"produce\" crocerossine e si impegna nelle pratiche sociali della beneficenza, in cui le donne fanno la parte del leone, e alla cura dei soldati e dei poveri si dedicano con sempre maggior impegno il laicato femminile cattolico, contestualizzato con la carit\u00e0 cristiana e i ruoli matronali.\nNuove figure, che rimasero particolarmente impresse nella memoria, furono la figura della donna tramviera, della donna portalettere, telefonista, impiegata e soprattutto la donna operaia. Il contributo delle donne allo sforzo bellico crebbe mano a mano che si era manifestata la penuria di uomini: tra le 180.000 e le 200.000 donne vennero impiegate nelle industrie di guerra, mentre altre centinaia di migliaia sostituirono gli uomini in altre attivit\u00e0 e persino nei distretti militari, come scritturali, dattilografe e archiviste. Il loro ingresso nel campo del lavoro aveva inizialmente suscitato qualche perplessit\u00e0 da parte del sesso forte; a Roma l'impiego delle donne tramviere aveva provocato uno sciopero ad inizio 1917, ma fu facile per gli imprenditori dimostrare che le liste di collocamento erano assolutamente vuote e che, se la produzione doveva continuare ad aumentare, l'unica grande riserva era la manodopera femminile. I salari erano molto modesti, ma la sensazione di avere per la prima volta una vita extra-familiare, la sensazione di sottrarsi alla tutela maschile e l'impressione di contribuire in modo indiretto alla guerra, diede alle donne un forte incoraggiamento nell'impegno lavorativo.\nMa la figura femminile divenne anche fondamentale per rassicurare e rinforzare lo spirito degli uomini che combattevano in trincea. Le donne vengono utilizzate per una sorta di \"maternage\" di massa, dove i lavori domestici di taglio e cucito e lavorare a maglia, sia in casa propria che in forme associative di gruppo, diventano utili per fornire calze, guanti e indumenti caldi al soldato al fronte. Viene cos\u00ec esaltato il ruolo tipico della donna in un modello in cui non assiste e si prende cura solo del \u00abproprio\u00bb uomo - ma in un rapporto da genere a genere - dell'intera categoria maschile combattente, e del combattente ferito, del quale urge curare le ferite fisiche e soprattutto morali. Nasce poi una figura innovativa, intermedia tra la collaboratrice domestica e l'attivit\u00e0 di crocerossina, ossia la \"madrina di guerra\". A differenza della crocerossina che si prende cura del ferito con la cura medica e le parole di conforto, la madrina basa la sua attivit\u00e0 di assistenza con la parola scritta. Ogni madrina ha il \u00absuo\u00bb soldato, a cui scrive e ne riceve a sua volta le lettere, in un rapporto destinato di norma a rimanere di carattere epistolare, ma che assume un forte significato di sostegno morale per tutti i fanti, soprattutto contadini, che non hanno la possibilit\u00e0 di un conforto familiare. Si hanno notizie di lettere di matrice scolastica in cui le maestre stimolavano intere classi di scolare a questa forma di assistenza spirituale a distanza, che viene ad essere anche una forma d'epoca di educazione civica.\nMa le figure dell'infermiera e della madrina non tolgono alla famiglia il ruolo principale dell'immaginario collettivo, mediato in ogni sorta di rappresentazione scritta e figurata, dalla pubblicistica, alle cartoline, alla pubblicit\u00e0 e alla propaganda. E al centro del centro possiamo trovare due varianti della figura femminile, la madre e la sposa. Dominate \u00e8 la prima, poich\u00e9 la raffigurazione d'epoca usava sottolineare la maternit\u00e0 anche nella seconda, circondando la moglie del soldato di una \"nidiata\" di bambini, ponendola quindi come vedova. La vera coppia \u00e8 quella madre-figlio, mentre la coppia moglie-marito viene ridotta e assorbita dall'universo della famiglia. L'erotismo \u00e8 invece relegato interamente nell'ambito extra-familiare e nelle tavole liberty di illustratori come Umberto Brunelleschi, collaboratore della \u00abTradotta\u00bb, il giornale della 3\u00aa Armata.\nE alla famiglia fanno anche riferimento i provvedimenti di Stato: sia quelli di carattere assistenziale (sussidi, pensioni, assicurazioni), sia quelli di carattere intimidatorio e punitivo (come quando sulla porta del disertore si affiggono i simboli del reato, nell'intenzione di travolgere nella disistima la famiglia del colpevole).\nLa propaganda in ambito civile.\nLa guerra risvegli\u00f2 l'interesse di tutti i governi verso l'arma della propaganda, con cui si potevano galvanizzare gli spiriti depressi e sofferenti. Se in nemici fossero stati dipinti feroci e vigliacchi, i soldati avrebbero combattuto con pi\u00f9 convinzione e i civili avrebbero scagliato contro il nemico, e non contro i governanti le loro maledizioni. Era inoltre necessario, per evitare pericolose generalizzazioni, dipingersi nobili, valorosi, buoni ed eventualmente ingenui.\nTra la fine del 1914 ed il 1915 si ebbe in Italia un'imponente campagna di stampa a favore dell'entrata in guerra: l'ala interventista degli ambienti economici - industriali e finanziari legati all'industria pesante e alla produzione bellica, come l'Ansaldo, la Fiat e la Banca Italiana di Sconto - finanziarono i principali organi di stampa per premere sul governo a favore dell'entrata in guerra a fianco dell'Intesa. Gli intellettuali furono favorevoli all'entrata in guerra e lo dimostrarono attivamente, con un'unanimit\u00e0 che li rese, nonostante le diversit\u00e0 di argomentazioni, una categoria compatta. Il culmine di questa campagna, che nell'aprile 1915 con la firma del Patto di Londra, guadagn\u00f2 il sostegno del governo di Salandra, si ebbe con le giornate del \"maggio radioso\". Dichiarata la guerra, si consider\u00f2 superfluo indicare una giustificazione ideale diversa dall'irredentismo e dal \"sacro egoismo\", per la convinzione che il conflitto sarebbe stato breve, nonch\u00e9 per la concezione conservatrice ed autoritaria di Salandra e Sonnino, che non consideravano essenziale il consenso pubblico. Gli interventi del governo per l'assistenza e la propaganda rimasero per lungo tempo sporadici e casuali. Solamente con il governo Boselli furono istituiti due ministeri senza portafoglio, uno per la propaganda, affidato al senatore liberal-nazionale Vittorio Scialoja (che poi ridusse le sue responsabilit\u00e0 alla sola propaganda all'estero), ed uno per l'assistenza civile, affidato all'interventista repubblicano Ubaldo Comandini. Questi dal luglio 1917 ebbe la responsabilit\u00e0 della propaganda interna, e dal febbraio 1918, del neonato Commissariato Generale per l'Assistenza Civile e la Propaganda Interna.\nAlle carenze statali supplirono numerose associazioni private che si assunsero l'onere dell'assistenza civile; alcune di esse sorsero nei primi mesi del 1915 con fini di educazione nazionale e assistenza alle classi popolari pi\u00f9 colpite dalla mobilitazione. Con il prosieguo della guerra divennero numerosissime, e molte di queste si coordinarono nell'estate del 1917 nelle Opere Federate di Assistenza e Propaganda Nazionale, dirette dallo stesso Comandini. Fu un organismo unico, privato, formato da 80 segretari provinciali e 4500 commissari, e divenne la principale organizzazione utilizzata dal governo per l'assistenza e la propaganda patriottica nei confronti della popolazione civile. Successivamente le Opere Federate fornirono agli ufficiali P materiale per l'assistenza delle truppe al fronte e controllarono i soldati in licenza; Opere Federate e Servizio P furono organizzazioni che presentavano alcuni aspetti similari, a partire dal reclutamento, per cui i responsabili erano scelti dai vertici. I segretari in entrambe le strutture godevano di larga autonomia nella scelta dei collaboratori, che venivano reclutati su base volontaristica e senza preclusioni di classe. Entrambe le strutture stampavano un bollettino di collegamento interno e alcuni comitati regionali delle Opere Federate preparavano \"schemi di conferenze\" per i loro addetti, come gli analoghi \"spunti di conversazione coi soldati\" del Servizio P, nonch\u00e9 \"pi\u00e8ces\" teatrali di propaganda per il \"Teatro del Popolo\", cos\u00ec come gli addetti P ne allestirono per il \"Teatro del Soldato\".\nUn altro elemento utile al governo per controllare l'opinione pubblica venne rappresentato dalla censura dei giornali italiani. I corrispondenti di guerra conoscevano bene la realt\u00e0 del fronte, inviavano notizie circostanziate ai direttori dei loro giornali, ma tacevano con il pubblico dei lettori, pubblicando articoli che nascondevano, e in alcuni casi falsificavano, gran parte della verit\u00e0, in un'opera cosciente di disinformazione. Ma la deformazione della verit\u00e0 dipendeva soprattutto dai suggerimenti delle autorit\u00e0 preposte al controllo degli organi di stampa, e desiderose di presentare al pubblico un quadro ottimistico della situazione, e in gran parte del pubblico, ansioso di leggere sui giornali le notizie buone e non quelle cattive. Gi\u00e0 verso la fine del 1915 Giovanni Papini scriveva su \"il Resto del Carlino\" che la gente si limitava a guardare i titoli ed i comunicati ufficiali e che presto, forse, non avrebbe letto nemmeno pi\u00f9 quelli. Questo fu probabilmente dovuto al fatto che i lettori, pur avendo la vaga sensazione di essere ingannati, cercassero nei giornali solo la conferma delle loro illusioni e genitori e spose, le rassicurazioni necessarie per scacciare dalla mente immagini troppo angosciose. Coloro i quali avevano avuto la fortuna di sfuggire a quegli orrori preferivano invece non vederli scritti nei giornali, proseguendo la loro vita di sempre. Come scrisse lo storico Antonio Monti nel 1922, col passare del tempo \u00abla guerra si era ormai immobilizzata nella fatale divisione del Paese nelle due uniche classi\u00bb quelle dei combattenti e degli \"imboscati\", e ci\u00f2 favor\u00ec il grosso risentimento che i soldati in trincea riversarono sia contro i cosiddetti \"imboscati\" sia contro i giornalisti stessi. Negli scritti degli ufficiali e dei soldati si trovarono giudizi amari e sprezzanti indirizzati genericamente contro la stampa, rea di distorcere la realt\u00e0 riducendo la lotta di milioni di uomini a mero spettacolo, e falsificando la psicologia e i sentimenti dei soldati, descrivendoli come \u00abgente che in guerra si divertisse e ci pigliasse gusto\u00bb.\nLa popolazione nelle zone occupate.\nIn seguito alla rotta di Caporetto, per le popolazioni friulane e venete inizi\u00f2 un periodo di occupazione austro-ungarica che dur\u00f2 all'incirca un anno. Il tema delle condizioni che dovettero affrontare le popolazioni soggette alla provvisoria amministrazione nemica \u00e8 stato a lungo un tema trascurato dalla storiografia italiana, messo in secondo piano a confronto della situazione militare. Si tratta per\u00f2 di una questione importante, che riguard\u00f2 almeno un milione di civili, e che provoc\u00f2 un elevato numero di profughi: circa 600.000 furono le persone che trovarono riparo dietro la linea di resistenza italiana o che per vicinanza alle zone di combattimento dovettero abbandonare le loro abitazioni, specie vicino alle aree del Piave. Le fonti a proposito non mancano, soprattutto per quanto riguarda i resoconti e i documenti scritti e iconografici conservati negli archivi viennesi, che furono utilizzati dagli studiosi austriaci per ripercorrere le fasi finali, l'amministrazione militare e le condizioni delle truppe austro-ungariche sul fronte italiano. Mentre da parte italiana esiste un'abbondante memorialistica che appare generalmente influenzata dallo spirito patriottico e che descrive la presenza nemica in termini di miseria, prepotenza e sopraffazione, ovviamente in contrasto con molta della documentazione austriaca, che al contrario, essendo in parte prodotta da apposite sezioni dell'esercito, mostra gli aspetti rassicuranti della situazione, e la tranquillit\u00e0 della popolazione nei confronti degli occupanti.\nNel 1919 fu condotta un'inchiesta ufficiale sul comportamento dell'esercito occupante basata sulla raccolta di rapporti, testimonianze di parroci, amministratori, persone autorevoli che l'avevano vissuta. I risultati furono poi raccolti in una pubblicazione in sette volumi dal titolo \"Relazione della Reale commissione d'inchiesta sulle violazioni del diritto delle genti commesse dal nemico\", pubblicati tra il 1919 e il 1921. Le fonti erano tuttavia reticenti e la memoria piuttosto disattenta per quel che concerne gli aspetti pi\u00f9 scabrosi e imbarazzanti in ottica patriottica, in particolare la collaborazione che di fatto si era instaurata col nemico sia da parte della popolazione che da parte del clero e delle autorit\u00e0 civili. In questo senso un primo aspetto da considerare concerne lo sfaldamento dell'apparato amministrativo italiano che segu\u00ec e accompagn\u00f2 quello dell'apparato militare dopo la rotta, provocando la decapitazione della classe dirigente locale. Il posto dei sindaci, degli assessori, dei contabili e di molte delle figure autoritarie e benestanti dei paesi coinvolti, fu sostituito in buona parte dai preti che generalmente rimasero al loro posto (anche se pure tra le autorit\u00e0 ecclesiastiche non mancarono episodi di fuga). I preti assunsero cos\u00ec una doppia valenza, di autorit\u00e0 ecclesiastica e di ruolo pubblico e civile, che lasciava loro un ampio spazio di manovra che fu ovviamente sfruttato dalle autorit\u00e0 di occupazione per il mantenimento dell'ordine e di mediazione con la popolazione. E tutto ci\u00f2 fu visto dalle autorit\u00e0 dello stato italiano, laico, come prova dei sentimenti filo-austriaci diffusi tra i preti, e quindi da nascondere.\nAltro aspetto imbarazzante furono i numerosi episodi di saccheggio dei territori occupati sia da parte delle truppe d'occupazione sia da parte delle truppe italiane in fase di sbandamento, sia infine da parte degli uomini e delle donne che avevano approfittato della confusione per mettere mano su prodotti di prima necessit\u00e0 e sui beni voluttuari normalmente inarrivabili. I saccheggi si ridussero dopo un paio di mesi, quando le autorit\u00e0 militari presero in mano la situazione, ma a quel punto inizi\u00f2 una sorta di razzia intensiva e legalizzata dovuta alle direttive dei comandi austro-ungarici che prescrivevano di utilizzare a fondo le risorse del territorio per alimentare e approvvigionare l'esercito occupante a spese della popolazione. La situazione alimentare degli imperi centrali era gravemente compromessa e una circolare dell'esercito dichiar\u00f2 in modo esplicito che le truppe in Italia non avrebbero ricevuto alcun tipo di assistenza dalla madrepatria.\nUn'altra disposizione permetteva peraltro ai soldati di inviare in patria viveri e ogni genere di bene senza particolari licenze, e ci\u00f2, unito al fatto che le risorse locali si rivelarono insufficienti sia alla popolazione che per gli occupanti, provoc\u00f2 un\"escalation\" di episodi di razzie che non trovarono opposizione da parte delle autorit\u00e0 occupanti. Le conseguenze furono gravi, specialmente nei mesi che precedettero il raccolto agricolo del 1918, quando le scorte di cibo tra la popolazione erano abbondantemente finite, e ci fu un'impennata della mortalit\u00e0, con 30.000 decessi che poterono essere ascritti direttamente o indirettamente al regime di occupazione. La popolazione contadina veneta e friulana peraltro non aveva speciali motivi di odio o risentimento contro gli invasori austriaci n\u00e9 contro i tedeschi, il cambiamento non aveva modificato granch\u00e9 le condizioni di sudditanza della popolazione agricola, che aveva sempre avuto una vita difficile e dura. I sentimenti patriottici diffusi tra le classi agiate non avevano attecchito nelle classi operaie e contadine, e le difficolt\u00e0 provocate dalla presenza di un esercito, italiano, austriaco o tedesco che sia, provocava comunque moltissimi disagi e quale fosse l'esercito non faceva differenza. Ma con l'andare del tempo gli abitanti delle terre invase dovettero rendersi conto di quanto duro, e a volte feroce, fosse il nuovo regime, e impararono anche a riconoscere le differenze caratteriali e comportamentali delle diverse etnie rappresentate dagli occupanti. Mentre le truppe tedesche costituite da truppe fresche impiegate per l'occasione, vi si poteva cogliere la baldanza e la durezza, tra le truppe austro-ungariche apparivano spesso lacere, miserabili e sporche; in altri termini pi\u00f9 simili alla popolazione sottomessa, con la quale spesso nacquero sentimenti di compassione reciproca. La situazione non fu certo idilliaca, ma neppure tetra e disperata come quella tracciata dalla commissione d'inchiesta (interessata tra l'altro a calcare la mano in funzione delle richieste di risarcimento), e in linea di massima l'occupazione fu molto simile a quella che si verific\u00f2 nei vari paesi europei, e conobbe il dilagare delle violenze verso la fase finale del conflitto, accentuate dalla condizione di sofferenza e degradazione provocata dalla guerra e dalle molte privazioni che gli eserciti degli imperi centrali dovettero affrontare.\nAvvenimenti politici post-conflitto.\nLe occupazioni nel dopoguerra.\nNei giorni seguenti la stipula dell'armistizio con l'Austria-Ungheria, la precariet\u00e0 della situazione e il timore diffuso che il conflitto contro la Germania potesse ancora protrarsi per un paio di mesi spinsero le autorit\u00e0 militari italiane a ordinare l'avanzata del III Corpo d'armata su Landeck e Innsbruck. L'occupazione fu quindi giustificata in base all'art. 4 dell'armistizio con la necessit\u00e0 \u00abdi assicurare all'Esercito italiano due solide teste di ponte sull'Inn per ogni eventuale cambiamento di situazione\u00bb. Al suo culmine il contingente italiano raggiunse il numero di 20/ uomini, che si ridussero gradualmente fino al definitivo ritiro avvenuto entro il dicembre 1920.\nSimilmente, per effetto dell'armistizio di Mudros con l'Impero ottomano truppe italiane furono inviate nella penisola anatolica, un modo anche per riaffermare gli interessi dell'Italia nella zona stabiliti nel patto di Londra del 1915. Un contingente di 19 ufficiali e 740 militari italiani, poi incrementato a circa 1.000 effettivi, fu inviato a Costantinopoli nel febbraio 1919 come parte della forza d'occupazione inter-alleata stanziata nella zona, con distaccamenti dislocati anche nella Tracia orientale; una piccola missione di osservatori militari fu dislocata a Smirne, occupata da ampie forze greche, mentre un distaccamento di 1.000 uomini fu inviato a presidiare il nodo ferroviario di Konya in appoggio a un reparto britannico. Anche come forma di pressione diplomatica sugli anglo-francesi, che favorivano l'occupazione greca di Smirne a danno delle promesse fatte all'Italia nel patto di Londra, un pi\u00f9 consistente corpo di spedizione italiano, arrivato a contare con successivi invii fino a 15.000 uomini appoggiati da ampie forze navali, fu inviato nell'aprile 1919 ad occupare la regione di Adalia, nel sud dell'Anatolia. Le truppe italiane furono ritirate da Adalia nell'aprile del 1922, per poi lasciare Costantinopoli e il resto della Turchia nell'ottobre del 1923 dopo la stipula del trattato di Losanna.\nPer effetto del trattato di Versailles con la Germania, nel febbraio 1920 un corpo di spedizione italiano di circa 3.500 uomini fu inviato a unirsi a truppe francesi e britanniche come forza d'occupazione nella regione dell'Alta Slesia, contesa tra tedeschi e polacchi; si verificarono scontri con milizie locali e in totale il contingente italiano lament\u00f2 la morte di 50 uomini (met\u00e0 in azione, gli altri per malattie o incidenti) e 57 feriti. Dopo il plebiscito che sanc\u00ec l'assegnazione della regione alla Germania, il corpo di spedizione fu ritirato nel luglio 1923.\nL'influenza nelle arti.\nLetteratura.\nLe opere letterarie riguardanti il fronte italiano sono moltissime, qui di seguito sono elencati in ordine alfabetico alcuni tra gli scritti pi\u00f9 famosi:\nFilmografia.\nQui di seguito in ordine cronologico, alcuni dei titoli pi\u00f9 significativi:"}
{"id": "5375055", "revid": "767487", "url": "https://it.wikipedia.org/wiki?curid=5375055", "title": "Coppa Italia Serie D 2011-2012 (turni preliminari)", "text": "Questa voce raccoglie un approfondimento sulle gare dei turni preliminari dell'edizione 2011-2012 della Coppa Italia Serie D di calcio."}
{"id": "5375056", "revid": "827882", "url": "https://it.wikipedia.org/wiki?curid=5375056", "title": "Campionato mondiale di hockey su ghiaccio - Seconda Divisione 2015", "text": "Il Campionato mondiale di hockey su ghiaccio - Seconda Divisione 2015 \u00e8 un torneo di hockey su ghiaccio organizzato dall'International Ice Hockey Federation. Le dodici squadre partecipanti sono state divise in due gironi da sei ciascuno. Il torneo del Gruppo A si \u00e8 svolto a Reykjav\u00edk, in Islanda, dal 13 al 19 aprile. Le partite del Gruppo B invece si sono giocate a Citt\u00e0 del Capo, in Sudafrica, dal 13 al 19 aprile. La ha vinto il Gruppo A, garantendosi cos\u00ec la partecipazione al Campionato mondiale di Prima Divisione - Gruppo B 2015. La ha vinto il Gruppo B, garantendosi cos\u00ec la partecipazione al Campionato mondiale di Seconda Divisione - Gruppo A 2016. Al contrario il , giunto all'ultimo posto, \u00e8 stato retrocesso per il 2016 in Terza Divisione."}
{"id": "5375057", "revid": "287204", "url": "https://it.wikipedia.org/wiki?curid=5375057", "title": "Doppio inganno (film)", "text": ""}
{"id": "5375060", "revid": "767487", "url": "https://it.wikipedia.org/wiki?curid=5375060", "title": "Coppa Italia Serie D 2011-2012 (fase finale)", "text": "Questa voce raccoglie un approfondimento sulle gare della fase finale dell'edizione 2011-2012 della Coppa Italia Serie D di calcio."}
{"id": "5375061", "revid": "149485", "url": "https://it.wikipedia.org/wiki?curid=5375061", "title": "Campionati mondiali di skeleton 2008", "text": "I Campionati mondiali di skeleton 2008, diciannovesima edizione della manifestazione organizzata dalla Federazione Internazionale di Bob e Skeleton, si tennero dal 18 al 23 febbraio 2008 ad Altenberg, in Germania, sulla Rennschlitten- und Bobbahn Altenberg, la stessa sulla quale si svolsero le rassegne iridate del 1994 e del 1999; furono disputate gare in due differenti specialit\u00e0: nel singolo uomini e nel singolo donne e le vittorie furono ottenute rispettivamente dal britannico Kristan Bromley e dalla tedesca Anja Huber.\nAnche questa edizione, come ormai da prassi iniziata nella rassegna di Sch\u00f6nau am K\u00f6nigssee 2004, si svolse contestualmente a quella del bob e proprio insieme agli atleti di quest'ultima disciplina fu assegnato il titolo nella prova a squadre che vide trionfare la squadra tedesca.\nRisultati.\nSingolo uomini.\nLa gara fu disputata il 21 ed il 22 febbraio nell'arco di quattro \"manches\" e presero parte alla competizione 31 atleti in rappresentanza di 17 differenti nazioni; campione uscente era lo svizzero Gregor St\u00e4hli, non presente a questa edizione dei mondiali, ed il titolo fu conquistato dal britannico Kristan Bromley davanti al canadese Jon Montgomery ed al tedesco Frank Rommel.\nSingolo donne.\nLa gara fu disputata il 22 ed il 23 febbraio nell'arco di quattro \"manches\" e presero parte alla competizione 26 atlete in rappresentanza di 13 differenti nazioni; campionessa uscente era la statunitense Noelle Pikus-Pace, non presente a questa edizione dei mondiali, ed il titolo fu conquistato dalla tedesca Anja Huber davanti all'americana Katie Uhlaender, gi\u00e0 medaglia di bronzo nella precedente edizione, ed all'altra tedesca Kerstin J\u00fcrgens, che giunse terza anche a Sch\u00f6nau am K\u00f6nigssee 2004.\nGara a squadre.\nLa gara fu disputata il 18 febbraio ed ogni squadra nazionale pot\u00e9 prendere parte alla competizione con un'unica formazione; nello specifico la prova vide la partenza di uno skeletonista, di un equipaggio del bob a due femminile, di una skeletonista e di un equipaggio del bob a due maschile per ognuna delle 6 formazioni, che gareggiarono ciascuno in una singola \"manche\"; la somma totale dei tempi cos\u00ec ottenuti laure\u00f2 campione la squadra tedesca di Sebastian Haupt, Sandra Kiriasis, Berit Wiacker, Anja Huber, Matthias H\u00f6pfner ed Alexander Mann davanti a quella canadese composta da Jon Montgomery, Kaillie Humphries, Jenni Hucul, Michelle Kelly, Lyndon Rush e Nathan Cross e da quella statunitense formata da Zach Lund, Erin Pac, Emily Azevedo, Katie Uhlaender, Steven Holcomb e Curtis Tomasevicz."}
{"id": "5375072", "revid": "729019", "url": "https://it.wikipedia.org/wiki?curid=5375072", "title": "Hanriot HD.3", "text": "L'Hanriot HD.3 fu un aereo da caccia monomotore, biposto e biplano sviluppato dall'azienda aeronautica francese A\u00e9roplanes Hanriot et Cie negli anni dieci del XX secolo.\nCaratterizzato dall'adozione di un motore radiale dall'insolito raffreddamento a liquido e da un armamento offensivo basato su quattro mitragliatrici calibro 0.303 in (7,7 mm) venne principalmente utilizzato dai reparti aerei dell'Arm\u00e9e de terre, l'esercito francese, durante le fasi finali della Prima guerra mondiale, inoltre adottato dalla Marine nationale, la marina militare francese, nella sua componente aerea, la Aviation maritime, a conflitto concluso.\nStoria del progetto.\nDurante le prime fasi della prima guerra mondiale, il rapido sviluppo dell'industria aeronautica favor\u00ec lo sviluppo di nuovi modelli per la necessit\u00e0 di costante adeguamento della flotta aerea delle varie nazioni impegnate nel conflitto. In quest'ottica l'ufficio tecnico dell'Hanriot, nella figura principale dell'ingegnere Emile Dupont, avvi\u00f2 lo sviluppo di un nuovo velivolo rispondente alle specifiche C2, ovvero un caccia biposto, da proporre all'Arm\u00e9e de terre. Il progetto era relativo ad un velivolo di impostazione, per l'epoca, convenzionale, e riproponeva nell'aspetto il precedente caccia HD.1 monoposto in una sua variante ingrandita nelle misure generali: velatura biplana a scalamento positivo con ali di eguale apertura e collegate tra loro da una singola coppia per lato di montanti integrati da tiranti in cavetto d'acciaio, abitacoli aperti, in questo caso due in tandem l'anteriore per il pilota ed il posteriore per il mitragliere di coda, e carrello d'atterraggio biciclo fisso, con ruote collocate ai vertici di un assale rigido ammortizzato integrato da un pattino d'appoggio collocato sotto la coda. Particolarit\u00e0 del progetto era un ulteriore irrobustimento della velatura nel piano alare inferiore, collegato dall'estradosso alla fusoliera da una coppia per lato di aste di controvento.\nIl prototipo, portato in volo per la prima volta nel giugno 1917, nelle successive prove di valutazione si dimostr\u00f2 in grado di esprimere eccellenti prestazioni tanto da convincere il governo francese alla sottoscrizione di un contratto di fornitura per 300 unit\u00e0 nel 1918. Tuttavia il termine del conflitto ridimension\u00f2 le esigenze delle forze armate francesi ed il governo decise di cancellare l'ordine dopo circa 75 esemplari forniti ai reparti dell'esercito francese e impiegati nell'A\u00e9ronautique Militaire e 15 unit\u00e0 alla marina francese per la sua A\u00e9ronautique Maritime.\nImpiego operativo.\nUn esemplare destinato all'A\u00e9ronautique Maritime, nell'estate 1918 venne modificato in idrovolante, rimuovendo il convenzionale carrello d'atterraggio con una coppia di galleggianti e adottando un impennaggio dalla deriva di maggiore superficie. La variante avrebbe dovuto diventare il prototipo dell'idrocaccia HD.4 ma anche in questo caso il termine della guerra rese superflua l'adozione di un simile velivolo e l'HD.4 cancellato. Condivise la stessa sorta anche la pianificata variante caccia notturno, indicata come HD.3\"bis\", caratterizzata da una diversa ala, dal profilo di maggiori dimensioni e dotata di alettoni bilanciati, e impennaggio con timone bilanciato e dalla superficie maggiorata.\nDopo la guerra uno degli esemplari della Marine nationale venne impiegato nelle prove operative nella nuova portaerei \"B\u00e9arn\" mentre un secondo venne utilizzato per prove di flottaggio presso l'isola di Grain."}
{"id": "5375082", "revid": "1048993", "url": "https://it.wikipedia.org/wiki?curid=5375082", "title": "Bob Acri", "text": "Biografia.\nDi origini italiane, esord\u00ec alla giovane et\u00e0 di 17 anni come pianista dell'orchestra della rete radiotelevisiva NBC, considerato, a quel tempo, come uno dei lavori pi\u00f9 prestigiosi a Chicago. All'et\u00e0 20 anni inizi\u00f2 a suonare con artisti di fama nazionale come Dave Garroway, Mike Douglas, Nat King Cole e Lester Young. Successivamente divent\u00f2 un membro dell'orchestra di Woody Herman, espandendo il suo successo attraverso la composizione di numerosi brani di moltissime star internazionali tra cui Ella Fitzgerald, Barbra Streisand e Lena Horne. In seguito, ha composto ed orchestrato brani utilizzando anche una vasta gamma di strumenti, oltre il pianoforte. Inoltre, \u00e8 stato finalista della \"Chicago Symphony Orchestra Classical Music Competition\", concorso di musica classica che si svolge annualmente nella citt\u00e0 omonima.\nNel 2004 Bob Acri collabora con alcuni jazzisti al fine di realizzare un album, denominato \"Bob Acri\" contenente tutte le composizioni strumentali del pianista. In questo album \u00e8 presente anche il singolo \"Sleep Away\" utilizzato sul sistema operativo Windows 7 come uno dei brani predefiniti di Windows Media Player.\nBob Acri muore all'Evanston Hospital di Evanston il 25 luglio 2013 all'et\u00e0 di 94 anni."}
{"id": "5375083", "revid": "22356", "url": "https://it.wikipedia.org/wiki?curid=5375083", "title": "Gallogoral meneghinii", "text": "Il gallogoral (Gallogoral meneghinii) \u00e8 un mammifero artiodattilo estinto, appartenente ai bovidi. Visse tra il Pliocene superiore e il Pleistocene inferiore (circa 2,5-1 milioni di anni fa) e i suoi resti fossili sono stati ritrovati in Europa.\nDescrizione.\nQuesto animale era molto simile all'odierno goral (\"Naemorhedus goral\"), un bovide asiatico di dimensioni relativamente ridotte, ma le dimensioni erano maggiori: il gallorogal poteva raggiungere e superare il metro di altezza al garrese. La taglia, quindi, era paragonabile a quella di un'odierna capra delle nevi (\"Oreamnos americanus\"). \"Gallogoral\", come i suoi stretti parenti attuali, era dotato di un corpo compatto e di zampe piuttosto corte. Le corna erano relativamente brevi ma pi\u00f9 lunghe di quelle dell'odierno goral, ricurve e proiettate verso l'indietro. \nClassificazione.\nIl genere \"Gallogoral\" venne istituito da Guerin nel 1965, per accogliere una specie di bovide gi\u00e0 descritta nel 1878 da Rutimeyer come Palaeoryx meneghinii, sulla base di fossili ritrovati in Francia. \"Gallogoral\" \u00e8 un rappresentante dei rupicaprini, un gruppo di animali simili a capre attualmente rappresentati da forme come i gi\u00e0 citati goral e capra delle nevi, ma anche dal camoscio (gen. \"Rupicapra\") e dal sirau (gen. \"Capricornis\"). Resti di \"Gallogoral\" sono stati ritrovati in varie zone d'Europa (Francia, Italia, Bulgaria, Spagna, Grecia). \n\"Gallogoral\" \u00e8 un possibile antenato di forme insulari come \"Nesogoral\" e \"Myotragus\", che nel corso del Pleistocene popolarono le isole del Mediterraneo andando incontro a una notevole specializzazione.\nPaleobiologia.\nLe ossa degli arti di \"Gallogoral\" indicano che questo animale robusto era ben adattato a muoversi agilmente sul terreno irregolare; \u00e8 probabile che \"Gallogoral\" vivesse in zone montuose. "}
{"id": "5375084", "revid": "71523936", "url": "https://it.wikipedia.org/wiki?curid=5375084", "title": "Dragon Flyz", "text": ""}
{"id": "5375085", "revid": "585241", "url": "https://it.wikipedia.org/wiki?curid=5375085", "title": "Likud Beytenu", "text": ""}
{"id": "5375086", "revid": "22356", "url": "https://it.wikipedia.org/wiki?curid=5375086", "title": "Gallogoral", "text": ""}
{"id": "5375087", "revid": "585241", "url": "https://it.wikipedia.org/wiki?curid=5375087", "title": "Likud Israel Beitenu", "text": ""}
{"id": "5375088", "revid": "585241", "url": "https://it.wikipedia.org/wiki?curid=5375088", "title": "Israel Beytenu", "text": ""}
{"id": "5375091", "revid": "585241", "url": "https://it.wikipedia.org/wiki?curid=5375091", "title": "Yisrael Beiteinu", "text": ""}
{"id": "5375099", "revid": "585241", "url": "https://it.wikipedia.org/wiki?curid=5375099", "title": "HaBayit HaYehudi", "text": ""}
{"id": "5375100", "revid": "120551782", "url": "https://it.wikipedia.org/wiki?curid=5375100", "title": "Disney Junior (Spagna)", "text": "Disney Junior \u00e8 un canale televisivo spagnolo edito da Walt Disney Television Spagna che ha preso il posto di Playhouse Disney.\nContenuti.\nDisney Junior trasmette programmi dal vecchio Playhouse Disney. Dopo un po' di anni il canale ha creato nuove serie eliminando quasi tutte quelle del vecchio Playhouse Disney."}
{"id": "5375101", "revid": "287204", "url": "https://it.wikipedia.org/wiki?curid=5375101", "title": "Albo d'oro del campionato inglese di calcio", "text": "Di seguito viene riportato lalbo d'oro del campionato inglese di calcio.\nIl campionato inglese fu disputato per la prima volta nel 1888-89, con un girone di dodici squadre che si affrontarono in partite di andata e ritorno. Fu vinto dal Preston North End, che biss\u00f2 il successo anche l'anno successivo.\nNel 1992-93 vide la luce la Premier League che and\u00f2 a sostituirsi alla Division One quale massimo campionato inglese: dopo l'iniziale scissione, tutti i club della vecchia Division One aderirono alla nuova Premier League. Il torneo fu sospeso in due occasioni, a causa delle due guerre mondiali.\nIl Manchester United \u00e8 la squadra pi\u00f9 titolata con venti titoli, di cui ben tredici ottenuti a partire dal 1993. Il Liverpool si trova al secondo posto con diciannove riconoscimenti, ed \u00e8 seguito dall'Arsenal con tredici affermazioni."}
{"id": "5375103", "revid": "486946", "url": "https://it.wikipedia.org/wiki?curid=5375103", "title": "Pereiaslav-Khmelnytskyi", "text": ""}
{"id": "5375104", "revid": "1318658", "url": "https://it.wikipedia.org/wiki?curid=5375104", "title": "Capocannonieri della Premier League", "text": "In questa pagina viene riportata, in ordine cronologico, la sequenza dei calciatori che hanno vinto la classifica dei marcatori nel massimo campionato di calcio professionistico in Inghilterra, ovvero la Premier League (fino al 1992 denominata First Division) .\nPlurivincitori.\nIn grassetto i giocatori ancora in attivit\u00e0:"}
{"id": "5375106", "revid": "47767", "url": "https://it.wikipedia.org/wiki?curid=5375106", "title": "Girasole", "text": ""}
{"id": "5375124", "revid": "767487", "url": "https://it.wikipedia.org/wiki?curid=5375124", "title": "Coppa Italia Serie D 2010-2011 (turni preliminari)", "text": ""}
{"id": "5375125", "revid": "599013", "url": "https://it.wikipedia.org/wiki?curid=5375125", "title": "Dan Williams (giocatore di football americano 1969)", "text": "Biografia.\nDopo avere giocato a football al college all'Universit\u00e0 di Toledo, Williams fu scelto come 11\u00ba assoluto nel Draft NFL 1993 dai Denver Broncos. Vi gioc\u00f2 per quattro stagioni, senza fare mai registrare pi\u00f9 di due sack. Esplose invece quando nel 1997 pass\u00f2 ai Kansas City Chiefs in cui ne mise a segno un primato in carriera di 10,5. Rimasto fuori dai campi di gioco nell'anno successivo, torn\u00f2 ai Chiefs nel 1999, con cui rimase fino al termine della carriera nel 2001."}
{"id": "5375126", "revid": "767487", "url": "https://it.wikipedia.org/wiki?curid=5375126", "title": "Coppa Italia Serie D 2010-2011 (fase finale)", "text": "Questa voce raccoglie un approfondimento sulle gare della fase finale dell'edizione 2010-2011 della Coppa Italia Serie D di calcio."}
{"id": "5375127", "revid": "287204", "url": "https://it.wikipedia.org/wiki?curid=5375127", "title": "Anze Semenic", "text": ""}
{"id": "5375129", "revid": "599013", "url": "https://it.wikipedia.org/wiki?curid=5375129", "title": "Russell Slade", "text": "Carriera.\nNel 1994 passa sulla panchina del Notts County. Nella seconda met\u00e0 di stagione viene sostituito da Howard Kendall, rimanendo all'interno dello staff tecnico in qualit\u00e0 di vice allenatore.\nIn seguito viene chiamato sulla panchina dell'Armitage, prima di approdare sulla panchina dello Sheffield United. A questa esperienza seguono quelle sulle panchine dello Scarborough e del Grimsby Town.\nIl 7 giugno 2006 approda sulla panchina dello Yeovil Town, in Football League One. Trascina la squadra a un quinto posto finale - valido per l'accesso ai play-off - venendo eliminato nella finale valevole per l'accesso in Championship dal Blackpool.\nLascia la squadra - nonostante fosse reduce da quattro vittorie consecutive - il 16 febbraio 2009, a causa di alcuni dissidi con la societ\u00e0.\nIl 6 marzo successivo sostituisce Micky Adams sulla panchina del Brighton, conducendo la squadra alla salvezza. Il 1\u00ba novembre 2009 viene sollevato dall'incarico.\nIl 5 aprile 2010 viene nominato tecnico del Leyton Orient fino al termine della stagione. Il 14 maggio prolunga il proprio contratto fino al 2013. Il 7 giugno 2013 la societ\u00e0 annuncia di avergli rinnovato il contratto fino al 2016. Il 24 settembre 2014 rassegna le proprie dimissioni.\nIl 6 ottobre 2014 sostituisce Ole Gunnar Solskj\u00e6r sulla panchina del Cardiff City, sottoscrivendo un contratto biennale.\nIl 6 giugno 2016 diventa il nuovo tecnico del Charlton, firmando un triennale. Il 14 novembre, dopo aver vinto soltanto quattro partite, rescinde il contratto che lo legava alla squadra londinese.\nIl 21 dicembre firma fino al termine della stagione con il Coventry City, venendo per\u00f2 esonerato il 5 marzo 2017.\nIl 12 aprile 2017 ritorna sulla panchina del Grimsby Town, a distanza di undici anni dalla precedente esperienza. Le due parti si sono separate nel febbraio 2018, a causa di una striscia di 12 partite senza vittorie."}
{"id": "5375133", "revid": "28592", "url": "https://it.wikipedia.org/wiki?curid=5375133", "title": "Trattato di Pereyaslav", "text": ""}
{"id": "5375144", "revid": "701660", "url": "https://it.wikipedia.org/wiki?curid=5375144", "title": "Chiesa di Santa Maria della Tomba", "text": "La chiesa di Santa Maria della Tomba \u00e8 un luogo di culto cattolico di Sulmona, in Abruzzo. Sorge in piazza del Plebiscito, nel Borgo Santa Maria della Tomba, uno dei quartieri antichi del centro storico. Si tratta della terza chiesa di maggiore importanza, dopo la cattedrale di San Panfilo ed il complesso della Santissima Annunziata.\nUna leggenda vuole che il termine \"della Tomba\" provenga dal sepolcro del tempio romano, oppure dalla stessa Domus di Publio Ovidio Nasone.\nStoria.\nFu edificata nel 1076 circa sopra le rovine di un tempio romano dedicato a Giove. Una leggenda vuole che fosse stata eretta invece sopra la casa del poeta Ovidio. In effetti il nome \"della Tomba\", citato sin dai documenti pi\u00f9 antichi, fa intendere come la chiesa fosse stata eretta sopra un sepolcro pagano, che si doveva trovare all'altezza del presbiterio, nella navata centrale.\nLa chiesa assunse prestigio nel XIV secolo, durante il governo degli Angi\u00f2, e ancor di pi\u00f9 quando Sulmona ebbe prestigi con la dominazione aragonese del Regno di Napoli. Infatti l'area dove sorgeva la chiesa era pressoch\u00e9 inedificata, e si trovava oltre la piazza del Mercato, oggi piazza Garibaldi. Con la costruzione della seconda cinta muraria, che inglob\u00f2 le casupole attorno la chiesa, con i tratti di Porta Santa Maria della Tomba e Porta Napoli, si andarono costituendo i \"borghi\" del centro storico, Borgo Santa Maria, Borgo Pacentrano, Borgo San Salvatore, ossia l'area della chiesa del Carmine. Il borgo della chiesa di Santa Maria Assunta era detto anche \"di Sant'Agata\", per la presenza di una chiesa poi distrutta, che si trovava in loco, includente l'abitato intero del Borgo Pacentrano, con la chiesa di Santa Margherita e l'oratorio dei Padri Filippini, divenuto poi chiesa di San Filippo Neri nel XVII secolo.\nLa chiesa di Santa Maria divenne pressoch\u00e9 il luogo di culto del rione degli artigiani, bottegai e commercianti di Sulmona, nel XIV secolo fu realizzata la facciata romanica, con il portale di Nicola Salvitti, che realizz\u00f2 anche quelli del Duomo di San Panfilo e di San Francesco della Scarpa. Seguirono ammodernamenti nel 1619 e nel 1857, dopo che il disastroso terremoto del 1706 aveva danneggiato la chiesa in pi\u00f9 punti delle tre navate, demolendo il campanile a torre. La chiesa pertanto sino agli anni '70 del Novecento presentava un impianto a tre navate decorate a stucco bianco, tipicit\u00e0 neoclassica, che per volere dell'architetto Mario Moretti fu rimosso, cercando di riportare la chiesa allo stile medievale trecentesco, dunque gotico, come si presenta ancora oggi.\nNegli anni '90 sono stati effettuati lavori di ripulitura dell'esterno per lo sporco del gas delle automobili, e nuovi lavori si sono susseguiti dopo il terremoto del 2009.\nDescrizione.\nEsterno.\nLa facciata vasta e rettangolare di tipo romanico-gotico presenta un portale di impianto gotico, sovrastato da un rosone assai ampio. Il portale a sesto acuto ha scolpito sulla lunetta lo stemma della famiglia Aragona, che nel Medioevo aveva il dominio su Sulmona.Tale portale fu probabilmente realizzato nel XIV secolo da Nicola Salvitti, che lavor\u00f2 anche in altre chiese della citt\u00e0. Il suo profilo \u00e8 definito da una coppia di colonne ottagonali e dell'alternanza di colonnine lisce poggianti su un basamento in pietra, che culminano in capitelli con foglie d'acanto, su cui poggia l'archivolto. Questo \u00e8 costituito da cornici a tortiglione e modanature con fiori a punta di diamante. \nAl centro dell'architrave c'\u00e8 un agnello mistico crucifero, mentre nella lunetta resta un affresco quattrocentesco dell'Incoronazione della Vergine.Il rosone quattrocentesco \u00e8 abbellito da una raggiera, voluto da Palma di Amabile, che vede rispettato il modello aquilano con la decorazione della cornice superiore, a foglie d'acanto e cordone tortile con il tipico giglio angioino. La raggiera conserva 16 colonne ottagonali, con arcatelle trilobate.\nIl campanile \u00e8 stato costruito sulla destra, a forma di vela con colonne doppie laterali, e piccola gabbia per le campane, poich\u00e9 la torre originale croll\u00f2 nel terremoto del 1706. Tale costruzione nell'800 \u00e8 stata abbellita da un orologio. La torre originale per\u00f2 \u00e8 stata ripristinata, a pianta rettangolare.\nInterno.\nHa impianto planimetrico longitudinale con pianta a croce latina e tre navate. Il soffitto \u00e8 a capriate lignee, con copertura a doppio spiovente. L'arco trionfale \u00e8 sostenuto da pilastri cruciformi, che introduce al presbiterio rialzato per accedere alla cripta. Sulle pareti perimetrali si trovano resti di affreschi del XIV secolo, lacerati dalle trasformazioni del 1857, dei quali il pi\u00f9 leggibile \u00e8 Sant'Anna che avvolge la Madonna col Bambino.\nEntrando, sulla destra si trova una campana in bronzo del 1314, fusa da Bartolomeo da Pisa. Nella navata di destra sono esposti dipinti seicenteschi, insieme a un confessionale del 1619; presso il presbiterio si trova il settecentesco Oratorio di Santa Maria di Loreto, con abside a cupola, presso le edicole votive invece si trovano varie statue di santi, tra le quali quella famosa della Madonna che scappa, che viene usata il giorno di Pasqua in Piazza Garibaldi ; alcune pale d'altare seicentesche, provenienti dalla Badia Morronese, mostrano il Battesimo di Cristo e la scena del \"Noli me tangere\". Un altro bassorilievo, del XIII secolo, mostra la scena di Adamo ed Eva presso l'albero del peccato."}
{"id": "5375146", "revid": "203463", "url": "https://it.wikipedia.org/wiki?curid=5375146", "title": "Eric E. Westbury", "text": "Compose principalmente problemi classici diretti, la maggior parte di matto in due mosse, ma anche problemi eterodossi, di aiutomatto e automatto. Ricevette numerosi premi in concorsi internazionali. \nDi professione agente immobiliare, compose alcuni lavori in collaborazione con altri problemisti, tra cui Arnoldo Ellerman e Jan Hartong. Buon giocatore a tavolino, partecip\u00f2 a molti incontri a squadre con il club del Worcestershire. \nEra appassionato di musica e un ottimo pianista. Negli ultimi anni fu afflitto da problemi di salute. Mor\u00ec nel 1939 al sanatorio di Ramsley Hill di Birmingham.\nSulla sua tomba a Erdington, nei pressi di Birmingham, \u00e8 posta una grande scacchiera di marmo con la scritta:"}
{"id": "5375148", "revid": "339392", "url": "https://it.wikipedia.org/wiki?curid=5375148", "title": "Principe di Perejaslavl", "text": ""}
{"id": "5375151", "revid": "92723", "url": "https://it.wikipedia.org/wiki?curid=5375151", "title": "Berezan' (citt\u00e0)", "text": "Berezan' (; ) \u00e8 una citt\u00e0 dell'Ucraina, nell'oblast' di Kiev. Nel 2010 aveva una popolazione di circa 16.000 abitanti."}
{"id": "5375153", "revid": "245306", "url": "https://it.wikipedia.org/wiki?curid=5375153", "title": "Emma Campion", "text": ""}
{"id": "5375155", "revid": "21880", "url": "https://it.wikipedia.org/wiki?curid=5375155", "title": "Visnaga daucoides", "text": ""}
{"id": "5375157", "revid": "195924", "url": "https://it.wikipedia.org/wiki?curid=5375157", "title": "Sium sisarum", "text": "La sedanina (Sium sisarum ) \u00e8 una pianta erbacea della famiglia delle Apiacee o Umbellifere."}
{"id": "5375159", "revid": "767487", "url": "https://it.wikipedia.org/wiki?curid=5375159", "title": "Coppa Italia Serie D 2009-2010 (turni preliminari)", "text": "Questa voce raccoglie un approfondimento sulle gare dei turni preliminari dell'edizione 2009-2010 della Coppa Italia Serie D di calcio."}
{"id": "5375160", "revid": "729019", "url": "https://it.wikipedia.org/wiki?curid=5375160", "title": "Stazione di Campeda", "text": "La stazione di Campeda \u00e8 una stazione ferroviaria in disuso situata nel territorio comunale di Macomer lungo la ferrovia Cagliari-Golfo Aranci, adibita prevalentemente a scalo merci.\nStoria.\nLa stazione nacque su iniziativa della Compagnia Reale delle Ferrovie Sarde tra gli anni settanta e ottanta dell'Ottocento, nell'ambito della realizzazione della ferrovia tra Cagliari e Golfo Aranci. Ultimato nel 1880, lo scalo di Campeda, costruito nei pressi del culmine della linea a nord di Macomer, fu inaugurato insieme al tronco Oristano-Giave della Dorsale Sarda il 1\u00ba luglio di quell'anno, entrando in servizio effettivo dall'indomani, sotto la gestione della Compagnia Reale, che dur\u00f2 circa quattro decenni. Il nome Campeda trae origine dall'omonimo altopiano in cui la stazione \u00e8 situata, e nella cui zona il progettista della ferrovia, Benjamin Piercy, aveva comprato una grande tenuta agricola in cui realizz\u00f2 una villa (villa Piercy), al cui servizio fu realizzato lo scalo. Bench\u00e9 pensato per il servizio merci (dalla stazione partivano giornalmente per i maggiori centri isolani le produzioni delle tenute Piercy, soprattutto casearie), l'impianto in origine era attivo anche per il trasporto pubblico.\nNel 1920 alle \"Ferrovie Reali\" subentrarono le Ferrovie dello Stato (dal 2001 gestori della struttura tramite la controllata RFI). Tra gli anni cinquanta e sessanta lo scalo fu sottoposto ad un'importante opera di potenziamento, con l'ampliamento dello scalo merci, destinato principalmente al servizio delle industrie della zona, in particolare per quanto concerne l'area industriale di Ottana. Fu inoltre realizzato un nuovo fabbricato viaggiatori.\nRiguardo al traffico passeggeri nel dopoguerra era andato in crescendo il numero di treni che non effettuavano sosta nella stazione: le ultime relazioni di questo tipo cessarono a met\u00e0 degli anni ottanta, quando lo scalo venne disabilitato al servizio viaggiatori; negli anni successivi fu inoltre demolito il fabbricato viaggiatori originario della stazione con la relativa banchina. L'attivit\u00e0 prosegu\u00ec per il servizio merci, e lo scalo divenne il pi\u00f9 attivo nell'isola per quantit\u00e0 di merci movimentate. Tuttavia la cessazione del servizio merci in Sardegna nel 2008 ha portato ad un disimpegno dell'impianto, sebbene sia ancora attivo per le altre finalit\u00e0 legate al servizio ed al movimento ferroviario e sia utilizzabile per eventuali convogli merci straordinari.\nStrutture e impianti.\nLa stazione di Campeda, gestita da RFI, \u00e8 uno scalo passante lungo la Cagliari-Golfo Aranci dotato complessivamente di cinque binari: dinanzi al fabbricato viaggiatori dell'impianto sono presenti due binari passanti, di cui il primo di corsa. Gli altri tre binari sono tutti tronchi, uno \u00e8 accessibile a sud dal binario due mentre gli altri due, situati a nord del binario uno da cui si diramano nel piazzale merci dell'impianto. Per l'esercizio del servizio merci (cessato su base regolare nel 2008) la stazione \u00e8 inoltre dotata di una rampa sopraelevata per permettere ai camion il carico dall'alto delle merci nei carri ferroviari. Con lo scalo in attivit\u00e0 venivano movimentate principalmente le produzioni industriali locali, come sabbia silicea e polietilene tereftalato.\nDal punto di vista degli edifici il principale \u00e8 il fabbricato viaggiatori, realizzato negli anni sessanta a pianta rettangolare e su un singolo piano, in cui sono stati ospitati principalmente gli uffici delle societ\u00e0 che hanno gestito lo scalo merci. Nell'area dello stesso sono presenti altri edifici impiegati come magazzini e per finalit\u00e0 di servizio, mentre a sud-est dell'impianto sono presenti i resti di una cantoniera, originariamente posta a protezione di un passaggio a livello poi rimosso. In quest'area era situato l'originario fabbricato viaggiatori di Campeda, esteso su due piani, poi demolito a fine Novecento.\nLa stazione \u00e8 impresenziata e la gestione del movimento avviene ad opera del DCO di Cagliari.\nMovimento.\nPer quanto riguarda il servizio di trasporto pubblico lo scalo fu servito dai convogli delle Ferrovie dello Stato sino alla met\u00e0 degli anni ottanta, quando fu disabilitato al ricevimento dei treni passeggeri. \nDal punto di vista delle merci gli ultimi gestori dello scalo furono la Castelletti Rail e la Tailog, che con Trenitalia Cargo espletavano tale servizio sino alla sospensione dello stesso nel 2008.\nServizi.\nPer il servizio viaggiatori l'impianto fu dotato di una banchina a servizio del binario di corsa (ancora presente), attigua al fabbricato viaggiatori. Tale configurazione riprende lo schema utilizzato precedentemente all'ampliamento dell'impianto di met\u00e0 Novecento: anche dinanzi al vecchio edificio viaggiatori era infatti presente una singola banchina, poi demolita insieme alla costruzione."}
{"id": "5375161", "revid": "767487", "url": "https://it.wikipedia.org/wiki?curid=5375161", "title": "Coppa Italia Serie D 2009-2010 (fase finale)", "text": "Questa voce raccoglie un approfondimento sulle gare della fase finale dell'edizione 2009-2010 della Coppa Italia Serie D di calcio."}
{"id": "5375162", "revid": "125146664", "url": "https://it.wikipedia.org/wiki?curid=5375162", "title": "Episodi de Le tre rose di Eva (terza stagione)", "text": "La terza stagione della serie televisiva Le tre rose di Eva, composta da 14 episodi, \u00e8 stata trasmessa in prima visione assoluta in Italia da Canale 5 dal 20 marzo al 18 giugno 2015.\nEpisodio 1.\nTrama.\nSono passati tre anni dagli eventi della seconda stagione: Aurora torna a Villalba per incontrare l'antica governante di palazzo Gori. Alessandro vuole a tutti i costi riconquistarla e le scrive una lettera ogni giorno. Aurora dopo essersi recata all'incontro scompare in circostanze misteriose e inquietanti. Il ritrovamento di un cadavere avente uguale gruppo sanguigno di Aurora fa credere a tutti che sia morta. Il cadavere \u00e8 stato ritrovato a terra su un simbolo inquietante chiamato il (Pentacolo). Alessandro non si rassegna e cerca Aurora assieme Ruggero. I carabinieri usano la massima discrezione perch\u00e9 il caso \u00e8 molto delicato: il cadavere \u00e8 circondato da simboli pagani ed eretici. In paese arriva il vescovo Pietro Carini, che sembra nutrire uno strano interesse nei confronti della novizia Veronica Torre. Il ritrovamento della fede insanguinata di Edoardo fa credere a tutti che lui sia l'assassino di Aurora. L'uomo ha perso la memoria ma le ricerche congiunte ad Alessandro lo portano a Rondici, dove Aurora \u00e8 stata narcotizzata. Qui Edoardo si convince di essere il responsabile dell'omicidio di Aurora.\nEpisodio 2.\nTrama.\nEdoardo viene arrestato per l'omicidio di Aurora e tutti si sono convincono definitivamente della sua morte. I carabinieri per\u00f2 riaccendono una speranza in tutti: il DNA non \u00e8 quello di Aurora e di conseguenza lei potrebbe essere viva. Alessandro, Tessa e Marzia coordinano le ricerche in tutta la citt\u00e0 ma di Aurora sembra non esservi traccia. Il giudice Alberto Savio fa evadere dal carcere femminile Livia Monforte invitandola a togliersi la vita prima che pericolose persone legate al Pentacolo la catturino. Edoardo viene scarcerato da una giovane donna di nome Isabella che sostiene di essere la sua compagna di vita da un anno. Edoardo vuole affidarsi a uno psichiatra di nome Francesco Maniero per recuperare la sua memoria. Quest'ultimo \u00e8 per\u00f2 un personaggio molto pericoloso e ambiguo: infatti obbliga Savio a togliersi la vita e vuole a tutti i costi qualcosa da Edoardo. Il dolore per la mancanza di Aurora avvicina Ruggero e Tessa. Laura continua a respingere l'amore di Matteo. Aurora si trova rinchiusa in una diga dove molta acqua sta entrando a causa del riempimento. Alessandro intuisce che Aurora si trova l\u00ec e si tuffa per salvarla.\nEpisodio 3.\nTrama.\nRuggero riesce a bloccare il riempimento della diga per salvare Aurora e Alessandro dall'acqua. Lei non ricorda nulla se non che qualcuno le portava da mangiare alla diga. Livia viene costretta a fuggire dal convento e Veronica fa cadere dalle scale la Madre Superiora. Edoardo cerca di incontrare Aurora per capire la gravit\u00e0 del suo coinvolgimento nel rapimento. Lei lo minaccia: se gli si avviciner\u00e0 gliela far\u00e0 pagare. Marzia invita Maniero a occupare l'appartamento destinato alla locazione di Primaluce. L'uomo non aspettava altro: vuole qualcosa da Aurora. Antonio e i carabinieri scoprono che il ragazzino che dava da mangiare ad Aurora \u00e8 un Gori. Aurora si trasferisce con Eva, Alessandro e Davide a Pietrarossa. Ruggero lascia Tessa a causa delle tensioni che sta subendo per l'evasione di Livia dal penitenziario.\nEpisodio 4.\nTrama.\nAurora e Alessandro organizzano una festa in onore di Davide, ma durante il ricevimento il bambino viene temporaneamente rapito insieme a Eva da una misteriosa figura. Laura riesce a trasferirsi a Borgo Camerana con Lorenzo, giovane nipote scapestrato di Ruggero, ma si prepara a fuggire lontano dall'Italia. Tessa si avvicina molto a Massimo. Il vescovo Carini coinvolge Veronica in un inquietante e misterioso progetto. Elena precipita dalla torre di villa Monforte dopo una lite con sua madre. Probabilmente rester\u00e0 paralizzata e per tutti la colpa \u00e8 del potente Ruggero Camerana, il quale ha comprato la tenuta togliendola a Elena. Aurora si convince che Davide abbia qualche problema con lei. Suor Veronica \u00e8 ormai entrata nella setta del Pentacolo. Livia e Edoardo vengono rapiti da un furgone nero. Aurora scopre che Davide parla con lo spirito della madre di lei: Rosa Gori.\nEpisodio 5.\nTrama.\nAurora non riesce pi\u00f9 a distinguere cosa \u00e8 reale e cosa no. La presenza di Davide incute terrore anche ad Alessandro. Sara e Matteo riescono a costituire un consorzio vinicolo in contrasto all'avido Ruggero Camerana. Edoardo scopre che anche la madre Livia \u00e8 stata rapita dai suoi aguzzini, ma non conosce il motivo di tale sequestro. Riuscito a fuggire, raggiunge Isabella, alla quale racconta quanto accaduto. Mentre Tessa comincia una frequentazione con Massimo, Laura e Lorenzo vengono cacciati da borgo Camerana e Viola fa sesso con Filippo Sommariva. Il vescovo Carini si schiera dalla parte dei piccoli produttori in opposizione a Ruggero e Aurora \u00e8 sconvolta da sempre pi\u00f9 inquietanti presenze. Veronica raggiunge Elena in ospedale facendola entrare nella setta con l'intento di recuperare casa Monforte. Matteo raggiunge armato Ruggero con l'intento di ucciderlo, ma nello stesso momento un'altra pistola colpisce il potente Camerana, che cade a terra privo di sensi.\nEpisodio 6.\nTrama.\nRuggero viene soccorso da Filippo Sommariva e Antonio arresta Matteo con l'accusa di tentato omicidio. A Borgo Camerana accorre Aurora che al capezzale del potente Camerana riesce per la prima volta a chiamarlo \"pap\u00e0\". Anche Tessa \u00e8 sconvolta dal tentato omicidio ma non riesce a incontrare Ruggero. Elena si trasferisce a La Rupe con Sara ed Enea e dopo aver deciso di rompere definitivamente con Antonio si prepara ad agire per conto del Pentacolo. Edoardo e Isabella riescono a mettersi in contatto con Clara, la ragazza che aveva adescato Aurora quando venne rapita e rinchiusa alla diga. Alessandro sta cercando in ogni modo di proteggere Aurora dalle inquietanti presenze che crede di percepire a Pietrarossa e inoltre i farmaci prescritti dal perfido Francesco Maniero le causano forti allucinazioni che la fanno giungere sull'orlo della pazzia. Ruggero scopre ben presto che a sparargli \u00e8 stata Viola e in accordo con il vescovo Carini la lascia al convento. Ruggero propone a Tessa di sposarlo ricevendo un bel s\u00ed. Matteo viene rilasciato e dichiara tutto il suo amore verso Sara. Edoardo cade nella trappola di Maniero venendo arrestato con l'accusa di aver ucciso Clara, delitto in realt\u00e0 commesso dallo psichiatra il quale, in combutta con Davide, sta ormai facendo credere a tutti che Aurora soffra di un'instabilit\u00e0 mentale.\nEpisodio 7.\nTrama.\nAurora riconosce il cadavere di Clara e per gli inquirenti il suo omicida \u00e8 Edoardo. L'uomo professa la sua innocenza davanti al fratello Alessandro e per dimostrargli il suo desiderio di redenzione gli confessa di aver partecipato nell'omicidio di Amedeo Torre e di aver ucciso Eva Taviani anni prima. A Primaluce si consuma uno scontro fratricida fra Marzia e Tessa a causa di quest'ultima, per via della sua decisione di sposare Ruggero. Quest'ultimo \u00e8 un uomo nuovo che vuole cambiare vita. Maniero e il vescovo Carini, dopo aver assoldato l'ex giudice Giuseppe Ferentino, attirano Camerana in una trappola dove cercano di fargli assassinare la sua acerrima nemica: Livia Monforte. Camerana giunge in chiesa visibilmente sconvolto e nonostante ci\u00f2 sposa Tessa divenendo l'uomo pi\u00f9 felice del mondo. Elena decide di riavvicinarsi ad Antonio che non \u00e8 mai riuscita a dimenticare. Il professor Maniero aggredisce Aurora e Alessandro a Pietrarossa con l'aiuto di Davide.\nEpisodio 8.\nTrama.\nAurora sta cercando di dimostrare che qualcuno si \u00e8 introdotto a Pietrarossa e l'ha aggredita, ma Mancini non riscontra segni di effrazione e cerca di convincere Alessandro delle incapacit\u00e0 mentali della Gori, accuse che Alessandro non accetta. Ferentino getta il cadavere di Livia Monforte, appena uccisa da Maniero, lungo la strada che va da Borgo Camerana al centro di Villalba e le pressioni di Veronica portano Elena ad accusare ingiustamente Ruggero, che incredulo \u00e8 costretto a difendersi. L'uomo cerca di rigettare le accuse e deve fronteggiare i mille dubbi che assillano Tessa. Aurora, convinta di essere impazzita, si consegna a Maniero e nell'incredulit\u00e0 di Marzia chiede di essere fatta interdire. Alessandro aggredisce Maniero per salvare Aurora. Lo psichiatra usa le firme sottratte ad Aurora per disporre una donazione del 50% dei suoi beni a Davide. Il magistrato inchioda Ruggero che aiutato da Massimo \u00e8 fuggito dandosi alla macchia. Le pressioni degli inquirenti hanno spinto Tessa a difendere il marito a spada tratta. La setta del Pentacolo vuole fare entrare nella setta Viola Camerana, che scappa dal convento assieme Filippo. Aurora e Alessandro scoprono che la madre di Davide \u00e8 viva, ma appena arrivati a Pietrarossa Davide si \u00e8 fatto trasferire.\nEpisodio 9.\nTrama.\nAurora e Alessandro riescono a convincere Mancini che Maniero \u00e8 un assassino anche se per provarlo servono prove concrete. Lo psichiatra nel frattempo \u00e8 nell'occhio del ciclone: il vescovo Carini \u00e8 insoddisfatto per la mancanza di risultati. Il Pentacolo ambisce a ritrovare un quadro antico che nasconderebbe un misterioso segreto. Tessa scopre che Laura ha avuto un figlio da Matteo Monforte e che lo tiene nascosto a tutti per proteggerlo dalle chiacchiere. Tessa la mette alle strette riuscendo a scoprire dove si nasconde Ruggero. Aurora e Alessandro rapiscono Davide da Veronica e si nascondono sulla casa vicino al lago, dove il ragazzino confessa tutte le colpe del Dottor Maniero. Lo psichiatra \u00e8 adirato: non riesce a far rinchiudere Aurora in clinica. Edoardo riesce a evadere ma cade nelle mani del crudele vescovo Carini. Ruggero \u00e8 costretto a cambiare nascondiglio a causa dell'attentato che subisce per mano di Ferentino. Aurora lascia la casa sul lago scoprendo che il crudele Maniero \u00e8 coinvolto nei rituali del Pentacolo. La ragazza viene scoperta dai pericosi componenti della setta, che la inseguono nel bosco. Riuscita a sfuggire ai suoi aguzzini, la Gori raggiunge Alessandro, il quale si accorge che qualcuno sta puntando una pistola verso di lei. Alessandro e Aurora vengono colpiti da un colpo di pistola, che perfora Aurora al petto e Alessandro all'altezza della scapola.\nEpisodio 10.\nTrama.\nDopo tre giorni di agonia l'esito dell'agguato \u00e8 noto a tutti: Aurora \u00e8 morta e a sopravvivere \u00e8 stato Alessandro. La comunit\u00e0 di Villalba \u00e8 distrutta da tale scomparsa: Marzia e Tessa si tengono fra le braccia per consolarsi, Ruggero nonostante la latitanza si dispera per la morte della figlia e anche i Monforte non si danno pace. La scoperta devasta profondamente Edoardo che insieme ad Isabella fugge dal convento per scoprire chi ha ucciso l'unica donna che lui abbia mai amato. Alessandro punta il dito contro Maniero e suscita dubbi in Marzia che decide cos\u00ec di mettersi a indagare. Le sue scoperte sono intercettate dallo psichiatra. Solo l'intervento di Edoardo e Alessandro salva la vita a Marzia. Maniero, dopo una brutta colluttazione con Alessandro, muore impiccato ad un albero e tutti credono che si tratti di un suicidio. Ruggero dimostra la sua estraneit\u00e0 dalla morte di Livia e viene completamente riabilitato. L'uomo lascia Tessa per trasferirsi in Convento e ritrovare una pace perduta. Una giovane donna misteriosa si mette sulle tracce di qualcuno.\nEpisodio 11.\nTrama.\nAlessandro d\u00e0 fuoco alle vigne della Rupe sotto gli occhi sconvolti del fratello Matteo, Enea e Sara. L'uomo non vuole fare pi\u00f9 vino e il suo obiettivo ormai \u00e8 scoprire il vero assassino della sua tanto amata Aurora. Marzia lascia Primaluce per trasferirsi a Firenze e Tessa vuole rimanere a borgo Camerana e convincere Ruggero a tornare a casa. Clarissa scopre che suo padre prima di essere assassinato da un sicario del Pentacolo ha fatto il nome di Aurora Gori. La giovane, il cui unico proposito \u00e8 la vendetta, arriva a Villalba ed entra in contatto con Alessandro, che dopo un'iniziale diffidenza, si \u00e8 messo a indagare con lei. I due scoprono che il Pentacolo \u00e8 sulle tracce di un misterioso quadro ritraente alcuni strani riti satanici. Proprio il quadro dipinto da Boccanera \u00e8 l'obiettivo del vescovo Carini e del critico d'arte Ranieri degli Innocenti, amante di Veronica. Quest'ultima obbliga Elena, la quale ha riavuto la tenuta Monforte, a trovare informazioni su un brigadiere che trent'anni prima entr\u00f2 in possesso di un frammento di quadro donatogli dai nonni di Aurora. Il carabiniere in questione \u00e8 Enea Marra. L'uomo viene minacciato di morte da Ranieri degli Innocenti. Tessa sta facendo di tutto per proteggere il patrimonio Camerana che lo stesso Ruggero vorrebbe donare al vescovo Carini. Lorenzo scopre il figlio di Laura e le dimostra tutto l'amore che prova per lei. Clarissa e Alessandro chiedono aiuto a Edoardo per rintracciare tutti i pezzi del quadro, di cui un frammento \u00e8 tatuato sul corpo di Clarissa, e l'uomo scopre nei suoi offuscati ricordi di aver incontrato nei boschi una misteriosa dama rossa. Clarissa poi rivela a Edoardo e Alessandro la frase nascosta nel suo tatuaggio.\nEpisodio 12.\nTrama.\nAlessandro e Clarissa scoprono che i nonni di Aurora erano minacciati dal Pentacolo e che il padre di Clarissa stessa era il brigadiere che li salv\u00f2 da un attentato assieme all'appuntato Enea Marra. Ossia colui che ora \u00e8 un tranquillo agricoltore nelle campagne di Villalba e che viene minacciato dal Pentacolo per recuperare i frammenti del quadro. Tale frammento venne donato da Arianna Gori, nonna di Aurora, anni prima. L'ex appuntato dopo essere stato derubato del frammento viene ucciso. Tessa si lascia andare fra le braccia di Massimo ormai delusa e amareggiata da Ruggero. Edoardo dopo aver intercettato la madre di Davide scopre che a capo del Pentacolo c'\u00e8 il vescovo Carini e alle stesse conclusioni giungono sia Alessandro che Ruggero. I tre uomini, uniti in nome ed in ricordo di Aurora, incastrano il vescovo dimostrando davanti a tutti che tutti gli omicidi sono riconducibili a lui. Il vescovo si uccide gettandosi dalla finestra del suo ufficio. Veronica fa sciogliere la setta del Pentacolo su suo ordine. Lorenzo rivela a Matteo che Laura vuole scappare con suo figlio e quindi in un ultimo disperato tentativo di bloccarla il Monforte le dichiara guerra. Ranieri degli Innocenti e Veronica vogliono trovare il quadro e scoprire il segreto dei Gori, mentre Alessandro vuole scoprire chi ha ucciso Aurora e chi sono i membri del Pentacolo.\nEpisodio 13.\nTrama.\nEdoardo vuole restare a Villalba per scoprire chi ha assassinato Aurora. Antonio riesce a scoprire l'elenco di tutte le donne componenti dei riti satanici del Pentacolo, la scoperta pi\u00f9 sorprendente \u00e8 per\u00f2 il ritrovamento di Elena in mezzo a tutte le componenti della setta. Alessandro scopre come vennero divisi i tasselli del quadro: uno al padre di Clarissa, uno a Enea, uno a Boccanera, uno al padre della mamma di Davide e l'altro alla zia. Ruggero lascia il convento e dice alla Madre Badessa che Veronica \u00e8 coinvolta negli intrighi di Carini. Tornato a casa, Camerana, deve affrontare l'ostilit\u00e0 di Tessa che non gli perdona il suo abbandono e che l'ha tradito con il nipote Massimo. Veronica sfugge dalla Madre Badessa con l'aiuto del suo compagno Ranieri degli Innocenti, che per\u00f2 la rinchiude in una cella del suo castello perch\u00e9 conosce troppi segreti scomodi. Antonio affronta Elena e decide di non denunciarla. Questa scelta lo porta ad un'inevitabile conseguenza: il congedo dall'arma, cos\u00ec il maresciallo lascia Villalba. Laura riesce a fuggire all'estero con suo figlio. A villa Camerana c'\u00e8 stato un ricevimento che porta tra Ruggero e Alessandro una nuova amicizia. Ranieri degli Innocenti porta Edoardo al suo castello rivelandogli di essere il figlio di Arianna Gori e quindi zio di Aurora. Edoardo scopre di aver da sempre organizzato il rapimento di Aurora per riuscire a trovare, attraverso il quadro, il tesoro dei Gori e in quanto legittimo marito appropriarsene. Anche Isabella conferma i suoi ricordi che sconvolgono il Monforte. Ruggero scopre che Tessa l'ha tradito con suo nipote e comincia a scontrarsi con Massimo mentre lei \u00e8 delusa da entrambi. Edoardo si unisce a Ranieri per trovare il tesoro dei Gori. Proprio lui rapisce Clarissa che ha tatuato il quinto tassello sul suo ventre.\nEpisodio 14.\nTrama.\nEdoardo consegna a Ranieri Clarissa e i due riescono a ricomporre l'indizio contenuto nel quadro di Boccanera, decifrando cos\u00ec l'indovinello per raggiungere il tesoro dei Gori. Alessandro e Ruggero sono riusciti a salvare Clarissa e Veronica, entrambe rinchiuse nel castello di Ranieri. Edoardo, Isabella e Ranieri comprendono che il tesoro \u00e8 in chiesa a Villalba e trovato lo scrigno contenente un imponente tesoro, il Monforte uccide Ranieri appropriandosi di tutti i beni dei Gori. Matteo \u00e8 disperato per la partenza di Laura. I fratelli Camerana non vogliono lasciare Villalba e Lorenzo convince Massimo ad allearsi con lui contro Ruggero. Quest'ultimo \u00e8 in crisi nel rapporto con Tessa, che non vive pi\u00f9 a Borgo Camerana. Edoardo per togliersi dai sospetti dell'omicidio di Ranieri vuole sposare Isabella, ma le nozze si interrompono a causa di Alessandro: l'uomo ha scoperto che Isabella \u00e8 l'assassina di Aurora. I due vengono inseguiti da Alessandro e la donna confessa a Edoardo l'omicidio di Aurora, commesso per salvare proprio il Monforte: Aurora aveva trovato in casa di Maniero i documenti che provavano il coinvolgimento di Edoardo nel suo rapimento. Edoardo uccide Isabella spingendola gi\u00f9 da una montagna dopo averle detto che non la ama. A Villalba sembra essere tornata la pace e durante una messa in onore di Aurora, Alessandro la ringrazia davanti a tutti provocando una commozione. Edoardo e Veronica partono in auto insieme alleandosi. Alessandro, Tessa e Marzia vogliono fare un vino in onore di Aurora insieme alla piccola Eva."}
{"id": "5375187", "revid": "28592", "url": "https://it.wikipedia.org/wiki?curid=5375187", "title": "Berezan", "text": ""}
{"id": "5375189", "revid": "287204", "url": "https://it.wikipedia.org/wiki?curid=5375189", "title": "MACS0647-JD", "text": "MACS0647-JD \u00e8 una galassia localizzata nella costellazione della Giraffa.\nCaratteristiche.\nCon un redshift di z = 10.7, stimato mediante lo spostamento fotometrico verso il rosso, \u00e8 candidata ad essere la pi\u00f9 lontana galassia conosciuta. La luce di questa galassia ha percorso circa 13,3 miliardi di anni luce (4 miliardi di parsec). Se tale stima della distanza risulta corretta, la galassia si \u00e8 formata 420 milioni di anni dopo il Big Bang. La sua ampiezza risulta inferiore a 600 anni luce.\nLa galassia \u00e8 stata individuata grazie al Cluster Lensing And Supernova survey with Hubble (CLASH), che utilizza ammassi galattici massivi come telescopi cosmici per ingrandire retrostanti galassie lontane, con un effetto denominato lente gravitazionale. Queste osservazioni sono state registrate dalla Wide Field Camera 3 dell'Hubble Space Telescope, con il supporto dello Spitzer Space Telescope.\nLa galassia \u00e8 situata nella costellazione della Giraffa che \u00e8 l'area dove si trova anche l'ammasso MACS J0647+7015 a z = 0,591, che ha permesso di individuare la galassia.\nL'annuncio della scoperta di MACS0647-JD \u00e8 avvenuto nel novembre 2012, ma un mese dopo \u00e8 stata superata dalla scoperta della galassia UDFj-39546284, con un redshift in precedenza di z = 10,3, che \u00e8 stato ricalcolato in z = 11,9, sebbene ulteriori pi\u00f9 recenti analisi suggeriscano un redshft pi\u00f9 basso. Si attende una conferma spettroscopica del red shift di MACS0647-JD con il lancio del James Webb Space Telescope previsto nel 2020.\nPubblicazioni.\nUn articolo di conferma \u00e8 stato pubblicato il 20 dicembre 2012 su The Astrophysical Journal.\nIl calcolo fotometrico del redshift \u00e8 \"z\" = 10,7 +0,6 / \u22120,4 (limiti di confidenza 95%)."}
{"id": "5375190", "revid": "1442080", "url": "https://it.wikipedia.org/wiki?curid=5375190", "title": "Open Sud de France 2015 - Doppio", "text": "Nikolaj Davydenko e Denis Istomin erano i detentori del titolo, ma Davydenko si \u00e8 ritirato dal tennis professionistico. Istomin ha giocato con Aleksandr Kudrjavcev e sono stati battuti al primo turno.\nMarcus Daniell e Artem Sitak hanno battuto in finale Dominic Inglot e Florin Mergea per 3-6, 6-4, [16-4]."}
{"id": "5375191", "revid": "830939", "url": "https://it.wikipedia.org/wiki?curid=5375191", "title": "Henry Hallam", "text": "Biografia.\nNato nel 1777 a Windsor, cittadina del Berkshire, sede dell'omonimo castello della famiglia reale britannica, dopo aver studiato a Eton e a Oxford, entr\u00f2 nell'ordine degli avvocati. La morte del padre, avvenuta nel 1812, e il patrimonio ereditato, gli consentirono di abbandonare la professione per dedicarsi agli studi.\nSeguendo le orme del connazionale, il grande storico del Settecento Edward Gibbon, autore dell'imponente \"The History of the Decline and Fall of the Roman Empire\", Hallam impront\u00f2 le sue opere, tradotte e pubblicate pi\u00f9 volte, fino ad anni recenti, a rigore e attento esame delle fonti, privilegiando gli aspetti scientifici sulla qualit\u00e0 stilistica della descrizione dei fatti, ma, nonostante il rigore, nella sua \"The constitutional history of England\" (1827) traspare un orientamento puritano che in parte gli veniva dalle tradizioni familiari. In politica fu un progressista moderato \"(whig)\". \nMor\u00ec nel 1859, a ottantuno anni, a Penshurst, un villaggio del distretto di Sevenoaks, nel Kent. Un suo monumento funebre si trova all'interno della cattedrale anglicana di San Paolo a Londra. Il figlio, Arthur Henry (1811-1833), fu un poeta, la cui memoria \u00e8 spesso associata all'opera \"In Memoriam A.H.H.\", una serie di liriche composte dall'amico Alfred Tennyson, dopo la sua prematura scomparsa."}
{"id": "5375193", "revid": "773636", "url": "https://it.wikipedia.org/wiki?curid=5375193", "title": "Berezan'", "text": ""}
{"id": "5375201", "revid": "594360", "url": "https://it.wikipedia.org/wiki?curid=5375201", "title": "I'm OK", "text": ""}
{"id": "5375203", "revid": "46291", "url": "https://it.wikipedia.org/wiki?curid=5375203", "title": "Amaranthus blitum", "text": "L'amaranto livido (Amaranthus blitum ) \u00e8 una pianta erbacea della famiglia delle Amarantaceae."}
{"id": "5375204", "revid": "205250", "url": "https://it.wikipedia.org/wiki?curid=5375204", "title": "Virgilio Pallini", "text": "Biografia.\nPronipote di Nicola Pallini, fondatore della I.L.A.R. s.p.a., nel 1875, e nipote di Virgilio Pallini, che fece costruire l'attale sede della societ\u00e0. \nDiventatone presidente nel 1983, sotto la sua gestione la I.L.A.R. cominci\u00f2 a produrre anche limoncello ai gusti di pesca e di lampone, oggi conosciuto in tutto il mondo, come gli altri liquori prodotti dalla medesima casa."}
{"id": "5375206", "revid": "585241", "url": "https://it.wikipedia.org/wiki?curid=5375206", "title": "Yisrael Beitenu", "text": ""}
{"id": "5375218", "revid": "124388458", "url": "https://it.wikipedia.org/wiki?curid=5375218", "title": "Piero Nardi", "text": "Biografia.\nNato a Vicenza nel 1891, orfano del padre, appassionato di letteratura, nel 1911 Piero Nardi s'iscrisse alla facolt\u00e0 di lettere dell'Universit\u00e0 di Padova ove si laure\u00f2 nel 1914. Durante gli anni universitari ebbe modo di frequentare il futuro germanista Vincenzo Errante e il poeta Diego Valeri.\nSupplente in una scuola secondaria di Vicenza, allo scoppio della guerra, rinunci\u00f2 alla possibilit\u00e0 di essere riformato e part\u00ec volontario. Dopo il conflitto, continu\u00f2 a insegnare spostandosi in varie citt\u00e0 italiane.\nNel 1923, riprendendo l'argomento della tesi di laurea, pubblic\u00f2 il saggio \"Scapigliatura. Da Giuseppe Rovani a Carlo Dossi\" che, premiato dall'Accademia dei Lincei, lo segnal\u00f2 all'attenzione degli ambienti letterari.\nTra le sue pubblicazioni posteriori, si possono segnalare \"Novecentismo. Abbozzi e cartoni\" del 1926, dedicato alla letteratura italiana del secolo scorso, e le edizioni scolastiche annotate dell'\"Orlando furioso\" (1927) e della \"Gerusalemme liberata\" (1929), ristampate pi\u00f9 volte.\nNardi ebbe un particolare interesse per Antonio Fogazzaro di cui pot\u00e9 consultare autografi e abbozzi e per il quale scrisse saggi critici e biografici, curandone, inoltre, l'opera omnia \"Tutte le opere di Antonio Fogazzaro\", pubblicata in quindici volumi da Mondadori negli anni 1931-1945.\nCollabor\u00f2, inoltre, con varie riviste letterarie quali la prestigiosa \"Nuova Antologia\" ancora attiva, \"La Fiera Letteraria\", \"Pegaso\" fondata da Ugo Ojetti, specializzata nell'ambito della letteratura italiana moderna e contemporanea ed ossequiente al regime fascista, il \"Giornale storico della letteratura italiana\" nonch\u00e9 con il quotidiano bolognese \"il Resto del Carlino\". Prosegu\u00ec, nello stesso periodo, l'attivit\u00e0 di redazione di antologie, spesso rivolte al mondo scolastico e la pubblicazione di testi annotati di autori classici. Ancora per l'editore Mondadori, cur\u00f2 l'edizione dell'opera omnia dello scrittore inglese Lawrence, del quale pubblic\u00f2 nel 1947 anche una biografia (\"La vita di D. H. Lawrence\"). Nel 1949, sempre per Mondadori, Nardi pubblic\u00f2 \"Vita e tempo di Giuseppe Giacosa\" che gli valse, nel 1952, il Premio Marzotto.\nNel 1956 fu chiamato alla direzione dell'Ufficio stampa della Fondazione Cini, per la quale cur\u00f2 anche alcuni volumi con le lezioni del Corso internazionale di alta cultura, promosso dalla Fondazione.\nNei suoi ultimi anni di vita don\u00f2 alla Biblioteca Civica Bertoliana di Vicenza i suoi scritti, libri e documenti della sua biblioteca; le lettere scambiate con esponenti della cultura italiana quali Croce, Ada Negri, Diego Valeri, Pietro Pancrazi; lettere, autografi e abbozzi di Fogazzaro, autore che come gi\u00e0 detto, fu oggetto particolare dei suoi studi. Altro materiale documentario di Nardi \u00e8 conservato presso la Fondazione Cini e la Biblioteca Benedetto Croce di Palazzo Filomarino a Napoli.\nMori nella citt\u00e0 natale nel 1974, a ottantadue anni."}
{"id": "5375221", "revid": "767487", "url": "https://it.wikipedia.org/wiki?curid=5375221", "title": "Unione Sportiva Arezzo 1941-1942", "text": "Questa pagina raccoglie le informazioni riguardanti l'Unione Sportiva Arezzo nelle competizioni ufficiali della stagione 1941-1942."}
{"id": "5375225", "revid": "1123217", "url": "https://it.wikipedia.org/wiki?curid=5375225", "title": "Camptosaurus", "text": ""}
{"id": "5375237", "revid": "46291", "url": "https://it.wikipedia.org/wiki?curid=5375237", "title": "Rubia tinctorum", "text": "La robbia comune o garanza (Rubia tinctorum ) \u00e8 una pianta della famiglia delle Rubiaceae.\nIl suo nome vernacolare (\"robbia dei tintori\") \u00e8 dovuto al fatto che dalle sue radici i tintori ricavavano il colore detto \"rosso di garanza\" o \"rosso adrianopoli\".\nLa specie \u00e8 di origine asiatica (Asia centrale e occidentale) ed \u00e8 stata coltivata anche in Italia in passato. Oggi \u00e8 raramente subspontaneizzata in ambiente mediterraneo, in via di scomparsa.\nLa radice contiene alizarina, sostanza un tempo usata in tintoria per ottenere un pigmento rosso.\n\u00c8 una pianta erbacea con foglie caduche, che pu\u00f2 arrivare a 1-1,5 metri di lunghezza. I fiori sono giallastri e compaiono a giugno-luglio. I frutti sono bacche."}
{"id": "5375239", "revid": "212348", "url": "https://it.wikipedia.org/wiki?curid=5375239", "title": "Northwestern Atrium Center", "text": ""}
{"id": "5375240", "revid": "36426", "url": "https://it.wikipedia.org/wiki?curid=5375240", "title": "Camera di Commercio (Firenze)", "text": ""}
{"id": "5375241", "revid": "1543377", "url": "https://it.wikipedia.org/wiki?curid=5375241", "title": "1987 What the Fuck Is Going On?", "text": "1987 What the Fuck is Going On? (a volte riportato con la grafia 1987 (What the Fuck is Going On?) e 1987, Justified Ancients of Mu Mu (What the Fuck Is Going On?)) \u00e8 l'album di debutto del gruppo musicale britannico The Justified Ancients of Mu Mu (poi rinominatosi The KLF), pubblicato nel 1987.\nIl disco.\nOltre ad essere ispirato alla musica house ed al rap, l'album \u00e8 famoso per il massiccio uso di campionamenti tratti da brani di altri musicisti, quali i Monkees, i Beatles, Whitney Houston, i Led Zeppelin e Samantha Fox. Secondo quanto riportano le note di copertina del disco, il duo dichiara di essere \"completamente libero da restrizioni di copyright\".\nDopo aver lamentato al gruppo una violazione di copyright riguardante il loro singolo \"Dancing Queen\" (1976), utilizzato nella traccia \"The Queen and I\", gli ABBA costrinsero la formazione a incendiare le cinquecento copie non vendute dell'album dopo cinque giorni dalla loro pubblicazione. Nonostante ci\u00f2, cinque di esse sopravvissero e vennero acquistate dalla formazione grazie ad una lacuna contrattuale. Successivamente, vennero vendute all'asta per mille sterline inglesi l'una. Alcune versioni alternative dei brani di \"1987 What the Fuck is Going On?\" vennero raccolte nel seguente \"The History of the JAMs a.k.a. The Timelords\" (1988)."}
{"id": "5375258", "revid": "46291", "url": "https://it.wikipedia.org/wiki?curid=5375258", "title": "Malva moschata", "text": "La malva muschiata (Malva moschata ) \u00e8 una pianta erbacea della famiglia delle Malvacee."}
{"id": "5375260", "revid": "827882", "url": "https://it.wikipedia.org/wiki?curid=5375260", "title": "1987 (What the Fuck Is Going On?)", "text": ""}
{"id": "5375267", "revid": "36426", "url": "https://it.wikipedia.org/wiki?curid=5375267", "title": "Tiratoio delle Grazie", "text": "Il Tiratoio delle Grazie (o \"di Piazza d'Arno\", \"delle Travi\" o \"de' Castellani\"), era un antico edificio dell'Arte della Lana a Firenze, situato tra le attuali piazza de' Giudici, Lungarno Diaz e Piazza Mentana. In disuso, fu distrutto nel 1860 circa e al suo posto sorse la Borsa delle Merci.\nStoria e descrizione.\nLa lavorazione del panni di lana, un tempo una delle pi\u00f9 redditizie di Firenze, necessitava, tra i vari passaggi lavorativi, di una stesura al fresco in terrazze coperte e aerate, dove essi, opportunamente stesi e \"tirati\", asciugassero dopo le operazioni di coloritura e lavaggio. Per tali operazioni l'Arte della lana possedeva alcune grandi strutture apposite denominate appunto \"tiratoi\". A Firenze se ne sono contati cinque principali: quello delle Grazie, al cui posto oggi sorge la Camera di Commercio, quello della Pergola, quello degli Angeli in via Alfani, e quello dell'Uccello in piazza di Cestello, che fu sostituito poi con l'unico edificio ancora esistente, il tiratoio di San Frediano in piazza del Tiratoio. Tra i minori, quello dell'Aquila.\nIl tiratoio delle Grazie da alcuni studiosi era attribuito ad Arnolfo di Cambio e consisteva in una struttura con alti palchi in legno dove venivano poste ad asciugare le pezze di stoffa. Popolarissimo scorcio pittoresco immortalato da numerosi vedutisti, conteneva una specie di pontile lungo il fiume, con una tettoia verso l'Arno. L'attivit\u00e0 dei lavoranti al tiratoio (strettamente legata a quella dei tintori le cui botteghe si distribuivano per lo pi\u00f9 nel tratto ancora denominato corso dei Tintori) e quella dello scalo fluviale della piazza d'Arno e dei legnaioli, individuavano quindi la zona come eminentemente manifatturiera.\nQuando le antiche corporazioni furono sciolte da Pietro Leopoldo, gran parte del patrimonio dell'Arte della Lana pass\u00f2 alla neonata Camera di Commercio, e questa zona venne individuata per un grande palazzo atto a ospitare la Camera, la Borsa di Commercio e la Banca Nazionale Toscana (oggi Camera di Commercio Industria Artigianato e Agricoltura di Firenze)."}
{"id": "5375271", "revid": "36426", "url": "https://it.wikipedia.org/wiki?curid=5375271", "title": "Tiratoio di Piazza d'Arno", "text": ""}
{"id": "5375273", "revid": "293377", "url": "https://it.wikipedia.org/wiki?curid=5375273", "title": "Patrick Ntsoelengoe", "text": "Biografia.\nNato a Randfontein, divenuto calciatore gioc\u00f2 per sodalizi sudafricani, statunitensi e canadesi. L'otto maggio 2006 \u00e8 deceduto a seguito di un attacco di cuore a Lenasia.\nCarriera.\nClub.\nSi fece notare da Kaizer Motaung nel 1969 durante una tourn\u00e9e del suo Kaizer XI, formazione che diede poi origine ai . Milit\u00f2 dal 1970 al 1988 negli \"Chiefs\", ma dal 1973 al 1984 gioc\u00f2 nel periodo di pausa del campionato sudafricano anche nella North American Soccer League.\nNegli anni della sua militanza con gli \"Chiefs\" ha vinto cinque campionati sudafricani.\nNella stagione 1973 si trasferisce negli Stati Uniti d'America per giocare nei Miami Toros nel campionato NASL. Con i \"Toros\" ottiene il terzo ed ultimo posto della Eastern Division.\nDue anni dopo torna giocare nella NASL con i Denver Dynamos, ottenendo il terzo posto nella Central Division della North American Soccer League 1975. In quella stagione gioc\u00f2 in squadra insieme al fondatore e proprietario della sua squadra sudafricana ovvero Kaizer Motaung.\nLa stagione seguente i \"Dynamos\" diventano i Minnesota Kicks, societ\u00e0 con cui raggiunge la finale della competizione, perdendola contro i Toronto Metros-Croatia. \nNel 1977 sempre con i \"Kicks\" raggiunse i quarti di finale, identico traguardo ottenuto nel campionato 1978.\nNella North American Soccer League 1979 raggiunge gli ottavi di finale come nella stagione seguente. Nell'ultima stagione in forza ai \"Kicks\" raggiunse per la terza volta i quarti di finale.\nNella stagione 1982 passa ai canadesi del Toronto Blizzard, con cui raggiunge i quarti di finale della competizione, mentre l'anno seguente perde la finale della NASL contro i Tulsa Roughnecks. Nel 1984, ultimo anno in cui si svolse la competizione nordamericana, raggiunge nuovamente la finale, perdendola contro i Chicago Sting.\nNazionale.\nA causa della segregazione razziale sudafricana non pot\u00e9 giocare con la nazionale del suo paese, Ntsoelengoe disput\u00f2 alcune partite con una selezione multirazziale del Sudafrica."}
{"id": "5375274", "revid": "212348", "url": "https://it.wikipedia.org/wiki?curid=5375274", "title": "Ed LaMenthe", "text": ""}
{"id": "5375275", "revid": "212348", "url": "https://it.wikipedia.org/wiki?curid=5375275", "title": "Ed LaMothe", "text": ""}
{"id": "5375276", "revid": "212348", "url": "https://it.wikipedia.org/wiki?curid=5375276", "title": "Ed LaMotte", "text": ""}
{"id": "5375277", "revid": "212348", "url": "https://it.wikipedia.org/wiki?curid=5375277", "title": "Ed Lamothe", "text": ""}
{"id": "5375278", "revid": "212348", "url": "https://it.wikipedia.org/wiki?curid=5375278", "title": "Ed Lemott", "text": ""}
{"id": "5375281", "revid": "278830", "url": "https://it.wikipedia.org/wiki?curid=5375281", "title": "Fujiko F. Fujio", "text": ""}
{"id": "5375292", "revid": "1543377", "url": "https://it.wikipedia.org/wiki?curid=5375292", "title": "DBUs Landspokalturnering 2014-2015", "text": "La DBUs Landspokalturnering 2014-2015 \u00e8 stata la 61\u00aa edizione della coppa danese di calcio. La competizione \u00e8 iniziata il 2 agosto 2014 ed \u00e8 terminata il 14 maggio 2015 con la finale. La squadra detentrice del trofeo era l'Aalborg, che ha vinto il torneo per la terza volta nella sua storia nell'edizione precedente.\nLa coppa \u00e8 stata vinta per la sesta volta dal Copenaghen, che ha sconfitto in finale ai tempi supplementari il Vestsj\u00e6lland.\nPrimo turno.\nIl sorteggio \u00e8 stato effettuato il 25 giugno 2014.\nSecondo turno.\nIl sorteggio \u00e8 stato effettuato il 14 agosto 2014.\nTerzo turno.\nIl sorteggio \u00e8 stato effettuato il 26 settembre 2014.\nQuarto turno.\nIl sorteggio \u00e8 stato effettuato il 31 ottobre 2014.\nQuarti di finale.\nIl sorteggio \u00e8 stato effettuato il 4 dicembre 2014.\nSemifinali.\nIl sorteggio \u00e8 stato effettuato il 5 marzo 2015."}
{"id": "5375294", "revid": "287204", "url": "https://it.wikipedia.org/wiki?curid=5375294", "title": "Patrizia Milani", "text": " \nBiografia.\nDiplomata con il primo premio all'Accademia dei Filodrammatici di Milano nel 1973, ha debuttato ne \"L'avaro\" di Moli\u00e8re, per la regia di Orazio Costa accanto a Ernesto Calindri. Si laurea poi all'Universit\u00e0 di Pavia con una tesi sul \"Fuoco\" di D'Annunzio, i relatori sono Dante Isella e Franco Gavazzeni. Attrice sensibile e versatile inizia rapidamente ad affrontare personaggi complessi. Nel 1974 \u00e8 Annabella in \"Peccato che sia una sgualdrina\" di John Ford all'Olimpico di Vicenza per la regia di Roberto Guicciardini e Ofelia nell\"Amleto\" con Pino Micol e la regia di Maurizio Scaparro. Nelle due stagioni successive affronta con Giulio Bosetti la figliastra dei \"Sei personaggi in cerca d'autore\" e Lisa nel \"Pigmalione (Shaw)\" di George Bernard Shaw. Dal 1982 al 1985 ha lavorato al Teatro Stabile di Palermo con Pietro Carriglio. Nel 1988 l'incontro con Marco Bernardi, direttore del Teatro Stabile di Bolzano, con cui inizia una lunga collaborazione.\nPer le sue interpretazioni ha ricevuto svariati riconoscimenti: \u201cPremio Mediterraneo\u201d (1989), \u201cVeretium\u201d (1993), \u201cFondi-La Pastora\u201d (1993), \u201cPremio della critica italiana\u201d (1995), il \"Premio Hystrio\u201d all'Interpretazione (2006), \u201cFlaiano\u201d (2011).\nHa preso parte a sceneggiati e commedie televisive e ha condotto un programma culturale per Rai 1. Ha collaborato con la Televisione Svizzera Italiana come protagonista di commedie goldoniane e di sceneggiati polizieschi."}
{"id": "5375297", "revid": "1573940", "url": "https://it.wikipedia.org/wiki?curid=5375297", "title": "Necromys", "text": "Necromys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Necromys appartengono roditori di piccole dimensioni, con lunghezza della testa e del corpo tra 85 e 129\u00a0mm, la lunghezza della coda tra 60 e 94\u00a0mm e un peso fino a 52\u00a0g.\nCaratteristiche craniche e dentarie.\nIl cranio presenta un rostro corto, una regione inter-orbitale che diverge posteriormente e i fori palatali stretti. Gli incisivi sono generalmente arancioni e ortodonti, ovvero con le punte rivolte verso il basso.\nSono caratterizzati dalla seguente formula dentaria:\nAspetto.\nIl corpo \u00e8 tozzo e con gli arti brevi. Le parti dorsali variano dal color castano al grigiastro mentre le parti ventrali sono pi\u00f9 chiare. Le zampe sono larghe e le dita sono fornite di artigli robusti. La coda \u00e8 pi\u00f9 corta della testa e del corpo, scura sopra, pi\u00f9 chiara sotto e con un piccolo ciuffo di peli all'estremit\u00e0.\nDistribuzione.\nIl genere \u00e8 diffuso in tutta l'America meridionale, dal Venezuela fino all'Argentina centrale..\nTassonomia.\nIl genere comprende 8 specie."}
{"id": "5375301", "revid": "1543377", "url": "https://it.wikipedia.org/wiki?curid=5375301", "title": "Imagine (Armin van Buuren)", "text": "Imagine \u00e8 il terzo album del DJ trance olandese Armin van Buuren, pubblicato il 18 aprile 2008.\nArmin Only: Imagine.\n\"Armin Only: Imagine\" \u00e8 il tour che vede come protagonisti Armin van Buuren ed i vari featuring dell'album in live performance tra cui Jennifer Rene, Chris Jones, Susana, Jacqueline Govaert, Audrey Gallagher e Carol oltre al fratello chitarrista Eller van Buuren ed al co-produttore Benno de Goeij. Oltre agli artisti sono presenti coreografie di ballerini professionisti ed effetti di luce e video. \u00c8 stato inoltre pubblicato da Armada il DVD del concerto a Utrecht e disponibile su Youtube."}
{"id": "5375303", "revid": "124123", "url": "https://it.wikipedia.org/wiki?curid=5375303", "title": "Jos\u00e9 Maria Rita de Castelo Branco", "text": " Ha partecipato alla repressione della Rivoluzione Pernambucana del 1817 e in seguito \u00e8 stato capitano generale del Rio Grande do Sul tra il 1818 e il 1820; in quest'ultimo ruolo ha condotto diverse operazioni militari contro le milizie orientali di Artigas al tempo dell'invasione della \"Banda Oriental\", guidando le truppe luso-brasiliane nella decisiva battaglia di Tacuaremb\u00f3.\nBiografia.\nNato a Salvaterra de Magos da Jos\u00e9 Lu\u00eds de Vasconcelos e Sousa, I marchese di Belas, e da Maria Rita de Castelo Branco Correia e Cunha, spos\u00f2 nel 1801 Maria Jos\u00e9 de Mello Menezes e Silva, ereditiera dei maggioraschi di Figueira e Landeira. Nel 1810 gli fu conferito dal principe reggente Giovanni VI il titolo di conte di Figueira.\nTrasferitosi in Brasile al seguito della corte reale, nel 1817 partecip\u00f2 alla spedizione militare inviata a reprimere la rivoluzione scoppiata in Pernambuco; qui fece parte della commissione militare permanente incaricata di giudicare i rivoltosi.\nNominato capitano generale di Rio Grande do Sul nel 1818, in questo ruolo, durante l'invasione della \"Banda Oriental\", venuto a conoscenza della presenza dell'esercito orientale sui confini a lui affidati radun\u00f2 tutti i soldati che pot\u00e9 e comand\u00f2 di persona la spedizione militare che avrebbe dovuto respingere il nemico. Il 22 gennaio 1820 attacc\u00f2 di sorpresa l'accampamento orientale e lo distrusse in quella che fu chiamata battaglia di Tacuaremb\u00f3. Lo scontro risult\u00f2 decisivo per porre termine al conflitto. Dopo la morte della moglie nel 1818, si rispos\u00f2 in seconde nozze con la nobile ereditiera Maria Am\u00e1lia Machado de Mendon\u00e7a E\u00e7a Castro Vasconcelos Orosco e Ribera.\nTornato in Portogallo a seguito del processo d'indipendena brasiliano, Figueira ottenne nel 1826 la dignit\u00e0 di Pari del regno, guadagnandosi il diritto di sedere nella Camera alta; durante le Guerre Liberali fu a servizio dell'\"Infante\" Michele. Mor\u00ec a Lisbona il 16 marzo 1872."}
{"id": "5375307", "revid": "36426", "url": "https://it.wikipedia.org/wiki?curid=5375307", "title": "Via Vincenzo Malenchini", "text": "Via Vincenzo Malenchini \u00e8 una strada del centro storico di Firenze, tra via de' Benci e piazza Mentana.\nStoria.\nFu intitolata a Vincenzo Malenchini (1813-1881), uomo politico e patriota fiorentino, con delibera del consiglio comunale del giugno 1926, scegliendo opportunamente per l'omaggio una via che corre lungo il fianco del palazzo che, gi\u00e0 della famiglia Alberti, fu nel 1895 acquistato appunto dai Malenchini (palazzo Alberti Malenchini).\nPrecedentemente sono documentate le titolazioni di via Chiucchiurlaia, via delle Cornacchie (cos\u00ec sulla pianta di Firenze delineata da Ferdinando Ruggieri nel 1731) e via Cornacchiaia. Su tali denominazioni si vedano le note nel repertorio di Bargellini-Guarnieri, tese a sostenere l'ipotesi di riferimenti \"alle donne che si recavano a risciacquare i panni nel vicino porticciolo\", cio\u00e8 al \"chiacchiericcio di donne simili a cornacchie crocidanti\", in realt\u00e0 ben difficile da sostenere. Apparentemente pi\u00f9 convincente l'ipotesi proposta dallo Stradario storico e amministrativo del 1913, per il quale i termini sono forse derivati \"dalle cornacchie che si annidavano nei giardini degli Alberti\".\nDescrizione.\nSi tratta di una strada secondaria, con carreggiata pavimentata a lastrico. Oltre al lato nord del palazzo Malenchini e a quello sud di palazzo Busini Bardi, entrambi privi di ingressi, si distingue la casa al n. 2. Si tratta di un edificio con il fronte organizzato su quattro piani e due assi, nato come casa a schiera e quindi ridisegnato radicalmente nel Settecento, con un bel portone e le finestre al primo piano incorniciate secondo il gusto del periodo. Sul portone \u00e8 uno scudo con un'arme non identificata.\nSul finire della via, un lato della palazzina affacciata su piazza Mentana 5: si tratta di un edificio di carattere ottocentesco che si estende in profondit\u00e0 lungo via Vincenzo Malenchini, dove il prospetto \u00e8 articolato per ben otto assi. Recentemente restaurata e ben curata (oltre che gratificata da un vicolo interno che le consente di ricevere luce anche dal lato del lungarno nonostante la vicina mole della pensione Balestri) bene esprime la dimensione ottocentesca e borghese. Ai lati del balcone e al limitare del fianco su via Vincenzo Malenchini sono scudi con un'arme non identificata, segnata da una mazza e da una torcia (?) decussate.\nSul lato opposto (affacciato su piazza Mentana 4a) un edificio realizzato nei primi anni settanta del Novecento, nel quale si volle essere moderni ricorrendo a volute asimmetrie nella collocazione e nelle forme delle bucature, cos\u00ec come nel ricorso a elementi decorativi stilizzati che oggi appaiono ben poco capaci di armonizzarsi con lo spazio circostante. Attualmente parte degli ambienti al terreno sono occupati da laboratori (anche didattici) del vicino museo Galileo. \nSul lato opposto un affaccio della una palazzina su piazza Mentana 8, edificio di carattere ottocentesco, segnato anche su questo lato da uno stemma con mazza e mazzapicchio decussate, molto simile a quello dell'Arte dei Tintori (ma specchiato), forse da riferire al retaggio lavorativo di questa zona.\nUn tabernacolo si trova sul lato sud di palazzo Bardi, che mostra una santa carmelitana (probabilmente Maria Maddalena de' Pazzi) a cui appaiono la Madonna col Bambino, ed \u00e8 un'interpretazione recente di un affresco riferibile a un pittore fiorentino della seconda met\u00e0 del XVIII secolo: l'originale \u00e8 nel cortile di palazzo Bardi."}
{"id": "5375308", "revid": "339392", "url": "https://it.wikipedia.org/wiki?curid=5375308", "title": "Pianura indogangetica", "text": ""}
{"id": "5375309", "revid": "36426", "url": "https://it.wikipedia.org/wiki?curid=5375309", "title": "Palazzo Busini Bardi", "text": ""}
{"id": "5375316", "revid": "94848326", "url": "https://it.wikipedia.org/wiki?curid=5375316", "title": "Dominik Smole", "text": " Esponente del teatro dell'assurdo e dal pensiero esistenzialista.\nBiografia.\nNato nel 1929 a Lubiana, all'epoca Regno di Jugoslavia. Frequenta il liceo classico a Lubiana e dopo la fine della seconda guerra mondiale lavora per l'emittente radiofonica \"Radio Primorska\", istituita ad Ajdov\u0161\u010dina dalle autorit\u00e0 jugoslave di occupazione della Venezia Giulia. In seguito torna a Lubiana e lavora come direttore di scena presso il Teatro sloveno giovanile (\"Slovensko mladinsko gledali\u0161\u010de\") e poi al Teatro Drammatico (\"Drama\"). L\u00ec incontra Jo\u017ee Javorsek, \u017darko Petan e Bojan Stih, che lo influenzano nella ricerca di nuove modalit\u00e0 espressive per il teatro.\nA met\u00e0 degli anni cinquanta del XX secolo lavora a Stage '57, un teatro alternativo creato da giovani artisti e autori sloveni, che introduce approcci moderni nel teatro sloveno. Smole fa parte della cosiddetta generazione Critical, un gruppo di giovani talenti intellettuali, per lo pi\u00f9 di Lubiana, che cercano di sfidare le politiche culturali rigide e repressive del regime di Tito in Slovenia.\nDopo la scomparsa del gruppo, determinata dalla reclusione di Jo\u017ee Pu\u010dnik e la soppressione dello Stage '57 e delle loro due riviste letterarie, \"Revija 57\" e \"Perspektive\", si ritira a vita privata. Per alcuni anni lavora come operaio, in segno di protesta contro la repressione della libert\u00e0 di parola da parte del regime, ma in seguito si dedica alla scrittura. Durante questo periodo mantiene stretti contatti con il poeta dissidente e pensatore Edvard Kocbek, che lo incoraggia a proseguire la sua carriera letteraria.\nSmole ha trascorso gran parte della sua vita a Lubiana, come scrittore free-lance. Muore a Lubiana nel 1992, le sue spoglie sono sepolte nel cimitero di \u017dale."}
{"id": "5375318", "revid": "287204", "url": "https://it.wikipedia.org/wiki?curid=5375318", "title": "Haplochromis vonlinnei", "text": "Haplochromis vonlinnei , \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae.\nDiffusione e habitat.\nQuesta specie \u00e8 endemica del lago Vittoria, in Africa.\nDescrizione.\nRaggiunge una lunghezza massima di 16 cm.\nAlimentazione.\nSpecie piscivora, si \u00e8 specializzata nella predazione di altri \"Haplochromis\"."}
{"id": "5375320", "revid": "298229", "url": "https://it.wikipedia.org/wiki?curid=5375320", "title": "Lyudmila Rogachova", "text": ""}
{"id": "5375321", "revid": "56620", "url": "https://it.wikipedia.org/wiki?curid=5375321", "title": "La Provincia (di Cremona)", "text": ""}
{"id": "5375324", "revid": "1573940", "url": "https://it.wikipedia.org/wiki?curid=5375324", "title": "Podoxymys roraimae", "text": "Podoxymys roraimae () \u00e8 un roditore della famiglia dei Cricetidi, unica specie del genere Podoxymys (), endemico del Venezuela.\nDescrizione.\nDimensioni.\nRoditore di piccole dimensioni, con la lunghezza della testa e del corpo di 101\u00a0mm, la lunghezza della coda di 95\u00a0mm e la lunghezza del piede di 23\u00a0mm.\nCaratteristiche craniche e dentarie.\nIl cranio \u00e8 lungo e sottile con un rostro allungato e le ossa nasali lunghe e proiettate in avanti. Il palato \u00e8 corto i fori palatali invece sono abbastanza lunghi. La mandibola \u00e8 delicata ed allungata con un processo coronoide corto. Gli incisivi superiori sono opistodonti, ovvero con le punte rivolte verso l'interno della bocca, mentre i molari hanno la corona bassa.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e liscia, le parti dorsali sono nerastre con le punte dei peli pi\u00f9 chiare, mentre i fianchi e le parti ventrali sono leggermente pi\u00f9 chiare. Gli occhi sono piccoli. Le orecchie sono parzialmente nascoste nella folta pelliccia. Il dorso delle zampe \u00e8 brunastro. gli artigli delle zampe anteriori sono lunghi, sottili e fortemente compressi lateralmente, quelli dei piedi sono invece leggermente pi\u00f9 corti. Il pollice ha un artiglio ben sviluppato, il primo e quinto dito dei piedi sono ridotti. La coda \u00e8 lunga circa quanto la testa ed il corpo ed \u00e8 uniformemente marrone. \u00c8 presente la cistifellea. Il cariotipo \u00e8 2n=16 FN=26.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto sul versante venezuelano del Monte Roraima.\nVive in zone boscose dominate da piccoli alberi del genere \"Bonnetia\".\nStato di conservazione.\nLa IUCN Red List, considerato che \u00e8 conosciuta soltanto in una localit\u00e0 con un areale inferiore a 250 km\u00b2, classifica \"P.roraimae\" come specie vulnerabile (VU)."}
{"id": "5375325", "revid": "633073", "url": "https://it.wikipedia.org/wiki?curid=5375325", "title": "Podoxymys", "text": ""}
{"id": "5375335", "revid": "122897270", "url": "https://it.wikipedia.org/wiki?curid=5375335", "title": "Sanctum Sanctorum", "text": "Il Sanctum Sanctorum \u00e8 un luogo fittizio dei fumetti creato da Stan Lee (testi) e Steve Ditko (disegni) pubblicato dalla Marvel Comics. La sua prima apparizione avviene in \"Strange Tales\" (Vol. 1) n. 110 (luglio 1963).\nResidenza del Dottor Strange, il Sanctum Sanctorum \u00e8 situato al 177A di Bleecker Street nel Greenwich Village di New York, indirizzo dove, negli anni sessanta, hanno abitato Roy Thomas e Gary Friedrich. Edificato su un terreno dove sono stati svolti sia riti pagani che cerimonie sciamaniche, nell'Universo Marvel il palazzo \u00e8 ritenuto il pi\u00f9 grande concentrato di fenomeni occulti, esoterici e mistici mai esistito ed \u00e8 stato il quartier generale dei Difensori e dei Nuovi Vendicatori.\nNonostante nel corso degli anni di pubblicazioni la caratterizzazione del Sanctum Sanctorum sia spesso variata, in genere \u00e8 ritratto come una residenza a tre piani di pietra arenaria in stile vittoriano con una mansarda, un design che richiama l'architettura barocca francese e, sulla facciata anteriore all'ultimo piano, la caratteristica \"Finestra dei Mondi\" (\"Window of the Worlds\") un'enorme vetrata attraversata dallo stemma dei Vishanti. Internamente l'edificio \u00e8 molto pi\u00f9 spazioso di quanto appaia all'esterno, inoltre mobili, porte, corridoi, e stanze cambiano posizione continuamente dando luogo a una complessa distorsione labirintica di tempo e spazio ma generalmente il primo piano ospita il foyer, il salotto, la biblioteca, il soggiorno, la sala da pranzo e la cucina, al secondo piano ci sono lo studio e le camere da letto di residenti ed ospiti, mentre all'ultimo piano si trovano la stanza della meditazione e quella riservata alla collezione di manufatti magici. Sul retro dello stabile vi \u00e8 inoltre un piccolo cortile e nelle cantine sono situate la dispensa, la lavanderia e una fornace inoltre, da vari punti della casa \u00e8 possibile accedere a portali per altre dimensioni.\nGrazie ad una serie di incantesimi del Dottor Strange \u00e8 virtualmente impossibile penetrare nel Sanctum Sanctorum di nascosto o senza permesso.\nStoria.\nCirca a met\u00e0 del XV secolo un potente sciamano nativo americano ha maledetto l'allora desertica zona di terra legandovi l'entit\u00e0 del caos Tyanon per impedirle di dilagare nel mondo, negli anni seguenti il luogo \u00e8 stato sede di varie altre cerimonie sciamaniche e Hanblecheya finch\u00e9, con la colonizzazione europea, ha iniziato ad essere usata sia come luogo di ritrovo da parte di vari culti pagani che come fossa comune per i detenuti giustiziati a Newgate Prison, il primo penitenziario della neonata New York. Il primo edificio sorto sull'appezzamento di terra, a cavallo tra XVI e XVII secolo, \u00e8 stato teatro di una serie di sacrifici umani ad opera del proprietario, affiliato a una congrega satanista, per poi venire distrutto in un incendio cos\u00ec come ogni altro palazzo costruitovi nel secolo successivo, tra cui un convento di suore e la tana di un cacciatore di streghe nonch\u00e9 torturatore di immigrati puritano.\nIl settimo edificio, sorto pi\u00f9 o meno contemporaneamente alla denominazione di Bleecker Street, nel 1808, \u00e8 stato ben presto abbandonato rimanendo per decenni privo di affittuari a causa della reputazione di \"casa infestata\" venendo pertanto utilizzato solo brevemente come speakeasy nel corso degli anni venti e dormitorio per beatnik sui primi anni cinquanta prima di venire acquistato dal Dottor Strange, che esorcizza Tyanon e ne fa la sua dimora ribattezzandolo \"Sanctum Sanctorum\".\nNel corso delle avventure di Strange, il palazzo \u00e8 stato pi\u00f9 volte distrutto ma sempre ricostruito.\nAltre versioni.\nMarvel Zombi.\nIn \"Marvel Zombi\" i libri sui non morti custoditi nella biblioteca del Sanctum Sanctorum forniscono informazioni vitali ai membri della resistenza, inoltre Wong viene sbranato dalla versione zombie del Dottor Druido mentre si trovava solo nell'edificio.\nUltimate.\nNell'universo Ultimate il Sanctum Sanctorum \u00e8 la dimora di Stephen Strange, Jr. e le sue difese mistiche sono decisamente meno efficienti di quelle della controparte classica, dato che viene raso al suolo senza difficolt\u00e0 da un attacco di Hulk e dalle creature di Dormammu."}
{"id": "5375337", "revid": "729019", "url": "https://it.wikipedia.org/wiki?curid=5375337", "title": "Antonio Pelliccia", "text": "Dopo aver ricoperto numerosi incarichi in seno all'Aeronautica Militare Italiana ed in ambito NATO, e diventato autore di numerosi libri di storia a carattere aeronautico.\nBiografia.\nNato a Santa Maria Capua Vetere (Caserta) il 1\u00ba gennaio 1921. Entrato a far parte della Regia Accademia Aeronautica di Caserta come allievo del Corso Aquila 2\u00b0, consegu\u00ec il brevetto di pilota militare volando a bordo degli addestratori IMAM Ro.41 Maggiolino.\nDopo l'armistizio dell'8 settembre 1943 entr\u00f2 a far parte dell'Italian Co-Belligerent Air Force prendendo poi parte alla guerra di liberazione nelle file dello Stormo Baltimore, equipaggiato con i bombardieri Martin 187 Baltimore.\nDopo la fine della guerra fu nominato Sottotenente in servizio permanente effettivo (S.P.E.), ed il suo reparto rimase operativo fino al 1\u00ba novembre 1948, quando fu ufficialmente ridesignato come 3\u00ba Stormo Caccia Terrestre Lo Stormo fu equipaggiato inizialmente con i Lockheed P-38 Lightning per passare poi con i North American P-51 Mustang.\nFrequent\u00f2 il primo corso di istruttore per il volo strumentale tenutosi sulla Moody AFB negli Stati Uniti, al termine del quale fu assegnato come Capo Istruttore alle Scuole di volo dell'Aeronautica Militare Italiana. Per tre anni, dal 1959 al 1962, fece parte dell\u2019Air Training Advisory Group presso lo SHAPE, e dell'International Training Aircraft Evaluation Team della N.A.T.O..\nPrest\u00f2 servizio per breve tempo presso lo Stato Maggiore dell'Aeronautica Militare e in alcuni reparti di volo, frequent\u00f2 la Scuola di guerra aerea di Firenze e successivamente il Corso Superiore presso la Scuole di guerra aerea dell'USAF in Alabama.\nRientrato in Patria assunse il comando della Scuola Caccia, diventando quindi Presidente del IV Gruppo di lavoro del Comitato Militare Tripartito. promosso Generale di brigata aerea, assunse il comando della Scuola di Volo Basico Avanzato (S.V.B.A.), prestando successivamente servizio presso lo Stato maggiore della difesa. Nel 1974 assunse l'incarico di Vice Comandante del NATO Defence College con sede presso la citt\u00e0 militare della Cecchignola a Roma, venendo promosso Generale di divisione aerea nel 1977 ed in seguito Generale di squadra aerea.\nLaureato in Scienze Aeronautiche \u00e8 stato docente di Arte militare aerea presso numerosi istituti militari, collaboratore dell'Ufficio Storico dell'Aeronautica Militare ed \u00e8 autore di numerosi libri ed articoli pubblicati su riviste di storia militare e storia militare aeronautica.\nMembro del Centro studi difesa dell'Universit\u00e0 di Genova, della Associazione storici militari, della Consulta della Commissione di Storia Militare italiana.\nCuriosit\u00e0.\nla sua esperienza durante la seconda guerra mondiale ha ispirato un documentario biografico dal titolo \"Nel segno dell'Aquila\", ideato da Paolo Monti ex ufficiale pilota militare, realizzato dalla Ronin Film Production."}
{"id": "5375341", "revid": "767487", "url": "https://it.wikipedia.org/wiki?curid=5375341", "title": "Rudy Debnar", "text": "Carriera.\nGioc\u00f2 per due stagioni nella NBL, disputando complessivamente 55 partite con 5,5 punti di media."}
{"id": "5375342", "revid": "300067", "url": "https://it.wikipedia.org/wiki?curid=5375342", "title": "Rudolph Debnar", "text": ""}
{"id": "5375343", "revid": "36426", "url": "https://it.wikipedia.org/wiki?curid=5375343", "title": "Via dei Vagellai", "text": "Via dei Vagellai \u00e8 una strada del centro storico di Firenze, tra via de' Benci e piazza Mentana.\nStoria.\nIl termine \"vagello\" deriva dal latino \"vascellum\", con il quale si indicavano le grandi caldaie utilizzate dai tintori di stoffe, che si concentravano in questa zona e che venivano di conseguenza detti vagellai. \"Una volta si chiamava via dei Vaggellai quella che oggi viene detta via Torta, mentre la prima parte della vicina via dell'Anguillara veniva detta via delle Tinte. Come si vede, gran parte del quartiere di Santa Croce, attorno al Corso dei Tintori, era occupato da coloro che tingevano le stoffe, e che avevano accanto i Saponai loro stretti collaboratori. Non per nulla, oltrepassata l'attuale piazza Mentana, la via dei Vagellai continua con la via dei Saponai\" (Bargellini-Guarnieri).\nLa strada si \u00e8 chiamata anche \"strada dietro al Canto degli Alberti\", perch\u00e9 passava lungo il retro di palazzo Alberti, o \"via che va a Piazza d'Arno\", ovvero all'attuale piazza Mentana dove si trovava il porticciolo d'Arno. Tra le famiglie che ebbero qui le loro case ci furono i Busini, i Tolosini, i Donati.\nDescrizione.\nLa strada, con andamento irregolare, pavimentata a lastrico, ha ruolo del tutto secondario nell'ambito della viabilit\u00e0 cittadina e conserva carattere antico, in particolare grazie alla successione di mensoloni che caratterizzano lo sporto di palazzo Mellini."}
{"id": "5375344", "revid": "830939", "url": "https://it.wikipedia.org/wiki?curid=5375344", "title": "Arguim", "text": ""}
{"id": "5375345", "revid": "762298", "url": "https://it.wikipedia.org/wiki?curid=5375345", "title": "Circuito internazionale di Buriram", "text": "Il circuito internazionale di Buriram (conosciuto anche, per ragioni di sponsorizzazione, come Chang International Circuit) \u00e8 un circuito per competizioni motociclistiche e automobilistiche situato nella citt\u00e0 di Buriram in Thailandia, costruito nel 2014. Dal 2015 fa parte del calendario del Campionato mondiale Superbike e nel 2018 entra a far parte di una delle 19 gare valevole per il Motomondiale 2018."}
{"id": "5375348", "revid": "36426", "url": "https://it.wikipedia.org/wiki?curid=5375348", "title": "Palazzo Mellini", "text": "Palazzo Mellini \u00e8 un edificio storico di Firenze, situato tra via de' Neri 1 e via dei Vagellai 2-4.\nStoria e descrizione.\nIl palazzo presenta linee semplici e misurate, proprie dell'architettura fiorentina del tardo Quattrocento, con sporti su mensole di pietra nell'affaccio su via dei Vagellai e con un cortile sempre quattrocentesco: nel suo insieme, anche per il buono stato di conservazione che tuttavia comunica l'et\u00e0 e la storia dell'edificio, \u00e8 sicuramente da indicare tra le pi\u00f9 belle e nobili fabbriche della zona.\nLa facciata su via de' Neri si presenta con un leggero andamento spezzato (a documentare la presenza di pi\u00f9 antiche preesistenze), organizzata su tre piani per complessivi sette assi, con le finestre a tutto sesto allineate sui consueti ricorsi di pietra. Anticamente erano in questo luogo alcune case dei da Castiglionchio (qui tra l'altro abit\u00f2 il letterato Lapo da Castiglionchio) che vennero vendute nel 1439 ai Nori. Da questi, dopo il 1480, acquistarono i Mellini, ai quali si deve l'edificazione dell'attuale palazzo.\nNel Seicento l'edificio pass\u00f2 alla famiglia dei della Vecchia che, nel 1616, lo lasci\u00f2 alla Compagnia del Tempio. Sulla facciata, a destra, \u00e8 una lapide posta dal Comune di Firenze in memoria di Giuseppe Barellai, medico di corte, primario dell'Ospedale di Santa Maria Nuova, presidente dell'Accademia medico-fisica fiorentina e promotore dei primi ospizi marini per la cura igienico climatica dei bambini affetti da scrofola, qui morto nel 1884:\nAl centro del fronte \u00e8 uno scudo con l'arme della famiglia Mellini (d'oro, alla fascia di verde accompagnata da tre anelletti dello stesso). In basso \u00e8 l'insegna della Compagnia del Tempio. La piccola cornice di pietra che si vede sotto il ricorso pi\u00f9 alto \u00e8 da interpretare come segno della presenza in antico di una finestra per bambini, ora tamponata, cos\u00ec come si pu\u00f2 apprezzare anche nel vicino palazzo Stiattesi in via del Corno 3.\nSu via de' Vagellai, un piccolo tabernacolo con un \"Crocifisso\"."}
{"id": "5375349", "revid": "599013", "url": "https://it.wikipedia.org/wiki?curid=5375349", "title": "Schea Cotton", "text": ""}
{"id": "5375350", "revid": "767487", "url": "https://it.wikipedia.org/wiki?curid=5375350", "title": "Joe Urso", "text": "Carriera.\nGioc\u00f2 per due stagioni nella NBL, disputando complessivamente 44 partite con 5,6 punti di media."}
{"id": "5375351", "revid": "339392", "url": "https://it.wikipedia.org/wiki?curid=5375351", "title": "Compagnia del Tempio", "text": ""}
{"id": "5375356", "revid": "37401", "url": "https://it.wikipedia.org/wiki?curid=5375356", "title": "Seconda lega di Delo", "text": ""}
{"id": "5375374", "revid": "432882", "url": "https://it.wikipedia.org/wiki?curid=5375374", "title": "Richard Dawson (musicista)", "text": "Il suo album Nothing Important \u00e8 stato definito un \"folk notevolmente originale\" da Michael Hann su The Guardian.\nBiografia.\nCresciuto a Newcastle, \u00e8 stato influenzato da Mike Patton, dal Qawwali, un tipo di musica devota Sufi, dal chitarrista keniano Henry Makobi e da Mike Waterson. La sua musica \u00e8 stata descritta spesso come molto simile a quella di Captain Beefheart; altri riferimenti che sono stati fatti sono Syd Barrett, Derek Bailey, Jandek e Kevin Coyne."}
{"id": "5375375", "revid": "287204", "url": "https://it.wikipedia.org/wiki?curid=5375375", "title": "Oshkosh All-Stars 1945-1946", "text": "La stagione 1945-46 degli Oshkosh All-Stars fu la 9\u00aa nella NBL per la franchigia.\nGli Oshkosh All-Stars arrivarono secondi nella \"Western Division\" con un record di 19-15. Nei play-off persero la finale di division con gli Sheboygan Red Skins (3-2).\nStaff tecnico.\nAllenatore: Lonnie Darling"}
{"id": "5375376", "revid": "599013", "url": "https://it.wikipedia.org/wiki?curid=5375376", "title": "Lincoln Kennedy", "text": "Biografia.\nDopo avere giocato a football al college a Washington, Kennedy fu scelto come nono assoluto nel Draft NFL 1993 dagli Atlanta Falcons.Part\u00ec come guardia sinistra titolare nella sua prima stagione, ma perse il posto l'anno successivo in favore di un altro giocatore al primo anno, Dave Richards da UCLA. Dopo una deludente stagione 1995, Kennedy fu scambiato con gli Oakland Raiders, dove part\u00ec come tackle destro titolare in tutte le gare disputate in sette anni in California, eccetto tre. Con essi fu convocato per tre Pro Bowl e consecutivi e fu l'ancora della linea offensiva della squadra raggiunse il Super Bowl XXXVII, perso contro i Tampa Bay Buccaneers. Lasci\u00f2 i Raiders dopo la stagione 2003 e disput\u00f2 un'ultima annata nel 2007 con i Tampa Bay Storm della Arena Football League."}
{"id": "5375378", "revid": "36426", "url": "https://it.wikipedia.org/wiki?curid=5375378", "title": "Via Malenchini", "text": ""}
{"id": "5375381", "revid": "599013", "url": "https://it.wikipedia.org/wiki?curid=5375381", "title": "Erv Prasse", "text": "Carriera.\nGioc\u00f2 per tre stagioni nella NBL, disputando complessivamente 38 partite con 2,4 punti di media."}
{"id": "5375382", "revid": "767487", "url": "https://it.wikipedia.org/wiki?curid=5375382", "title": "Adelio Albarello", "text": ""}
{"id": "5375383", "revid": "300067", "url": "https://it.wikipedia.org/wiki?curid=5375383", "title": "Erwin Prasse", "text": ""}
{"id": "5375385", "revid": "188323", "url": "https://it.wikipedia.org/wiki?curid=5375385", "title": "Motore a M", "text": "Il motore a M \u00e8 un motore a combustione interna caratterizzato dalla disposizione a ventaglio a W rovesciata dei cilindri.\nLe bancate trovano posto nella parte inferiore del basamento motore, mentre l'albero \u00e8 situato nella parte superiore."}
{"id": "5375390", "revid": "1378703", "url": "https://it.wikipedia.org/wiki?curid=5375390", "title": "Sapere aspettare", "text": "Sapere Aspettare \u00e8 il primo album solista del cantante italiano Roberto Tiranti, ex membro dei Labyrinth, pubblicato nel 2015 per la Old Mill Records."}
{"id": "5375391", "revid": "1543377", "url": "https://it.wikipedia.org/wiki?curid=5375391", "title": "L\u00e1szl\u00f3 B\u00e1rczay", "text": "Alle olimpiadi di L'Avana 1966 realizz\u00f2 +10 =2 \u20130, vincendo l'oro individuale in sesta scacchiera e il bronzo di squadra.\nOttenne il titolo di Maestro Internazionale nel 1966 e di Grande Maestro nel 1967.\nAltri risultati di rilievo:\nB\u00e1rczay \u00e8 anche un forte giocatore per corrispondenza: vinse il torneo ICCF \"Vidmar Memorial\" 1972-1975, dopodich\u00e9 ottenne il titolo di Grande Maestro per corrispondenza.\nDal 1972 al 1976 fu editore della rivista scacchistica ungherese \"Magyar Sakk\u00e9let\"."}
{"id": "5375393", "revid": "1354930", "url": "https://it.wikipedia.org/wiki?curid=5375393", "title": "Milano-Sanremo 2015", "text": "La Milano-Sanremo 2015, centoseiesima edizione della corsa, valida come quarta prova del circuito UCI World Tour 2015, si \u00e8 svolta il 22 marzo 2015 su un percorso di 293\u00a0km, con partenza da Milano ed arrivo a Sanremo. Fu vinta dal tedesco John Degenkolb, che termin\u00f2 la gara in 6h46'16\", alla media di 43,3\u00a0km/h.\nAl traguardo 160 ciclisti portarono a termine il percorso.\nPercorso.\nLa gara parte da via della Chiesa Rossa all'ombra del Castello Sforzesco, a Milano. Dopodich\u00e9 i corridori dovranno percorrere 293 chilometri, transitando attraverso Pavia, Voghera, Tortona e Novi Ligure, prima di affrontare la prima salita di giornata, il Passo del Turchino, situato all'incirca a met\u00e0 gara, che potrebbe dare il via a qualche fuga da lontano. Si attraversano poi diversi comuni della riviera ligure tra cui Varazze, Savona, Spotorno e Alassio, prima di affrontare nell'ordine, ai 55 km dal traguardo, Capo Mele (3 km al 2%), Capo Cervo (3 km al 2.3%) e Capo Berta (2.5 km al 5.1%)\nSegue poi un tratto di continui saliscendi, prima della salita della Cipressa, di 5,65 km, con pendenze medie del 4,1% e punte massime al 9%.\nIl percorso proseguir\u00e0 poi fino al bivio che porter\u00e0 fin su al Poggio di Sanremo. Salita lunga 3,70 km, con pendenze medie del 3,7% e punte massime all'8%. Una volta scollinati, i corridori dovranno lanciarsi in discesa, al termine della quale mancheranno soltanto 2 km per giungere sulla linea del traguardo di Sanremo, che dopo otto anni sar\u00e0 nella centrale Via Roma."}
{"id": "5375394", "revid": "767487", "url": "https://it.wikipedia.org/wiki?curid=5375394", "title": "Patrick Bates", "text": "Biografia.\nDopo avere giocato a football al college a UCLA e alla Texas A&amp;M University, Bates fu scelto come 12\u00ba assoluto nel Draft NFL 1993 dai Los Angeles Raiders. Vi gioc\u00f2 solo per tre stagioni pi\u00f9 una nel 1996 con gli Atlanta Falcons, non realizzando mai il suo pieno potenziale ed avendo diversi problemi fuori dal campo, che portarono ESPN a nominarlo la 37\u00aa peggiore scelta nel draft di tutti i tempi."}
{"id": "5375395", "revid": "125884995", "url": "https://it.wikipedia.org/wiki?curid=5375395", "title": "Jocelyn Charette", "text": "Biografia.\nJocelyn Charette nasce a Tacoma, capoluogo della Contea di Pierce nello Stato di Washington. Grazie alla nazionalit\u00e0 dei nonni, possiede anche il passaporto italiano.\nCarriera.\nCalcio universitario.\nCharette si avvicina al calcio fin da piccola, coltivando la passione durante il periodo scolastico giocando nelle squadre di College fino a quelle universitarie. Durante il periodo in cui frequenta la University of Tampa, nella stagione 2006-2007 veste la maglia della squadra di calcio femminile universitario dell'ateneo, le Tampa Spartans, disputando il campionato di Division II della National Collegiate Athletic Association (NCAA) e siglando, tra agosto e novembre 2007, 21 reti su 22 incontri giocati.\nDa fine 2007 si trasferisce alla Seattle Pacific University (SPU), continuando ad affiancare il percorso scolastico a quello sportivo giocando per la squadra delle Seattle Pacific Falcons, iscritta alla Division I NCAA.\nClub.\nNel 2012 accetta un ingaggio dal Bollstan\u00e4s Sportklubb Dam, divisione di calcio femminile dell'omonima societ\u00e0 polisportiva di Bollstan\u00e4s, centro del comune di Upplands V\u00e4sby, per giocare in Division 1 Norrettan, terzo livello del campionato svedese di calcio femminile, squadra con la quale gioca nella sola stagione stagione 2012, per accordarsi in quella successiva con il QBIK di Karlstad, giocando nuovamente in Division 1 e vestendo la maglia gialloblu della seconda squadra fino al termine della stagione 2014.\nDurante il calciomercato invernale 2014-2015 trova un accordo con la per la seconda parte della stagione, prima esperienza italiana per l'atleta, dove fa il suo esordio in Serie A il 17 gennaio 2015, alla 12\u00aa giornata di campionato, nella partita giocata con il e conclusasi con un pareggio per 1-1. Segna la sua prima rete in campionato due settimane pi\u00f9 tardi, alla 14\u00aa giornata nonch\u00e9 1\u00aa giornata di ritorno, nella partita giocata con il dove sigla il gol del definitivo 4-0 al 71'. Rimane in organico con il club sassarese fino a marzo 2015, quando per problemi di salute \u00e8 costretta a lasciare la societ\u00e0 per far ritorno negli Stati Uniti d'America dopo aver segnato 2 reti su 7 incontri, tutti in campionato."}
{"id": "5375396", "revid": "37401", "url": "https://it.wikipedia.org/wiki?curid=5375396", "title": "Strateghia", "text": ""}
{"id": "5375398", "revid": "287204", "url": "https://it.wikipedia.org/wiki?curid=5375398", "title": "Laszlo Barczay", "text": ""}
{"id": "5375400", "revid": "869710", "url": "https://it.wikipedia.org/wiki?curid=5375400", "title": "Rodri", "text": ""}
{"id": "5375401", "revid": "767487", "url": "https://it.wikipedia.org/wiki?curid=5375401", "title": "Sesta colonna (film)", "text": "Sesta colonna (\"All Through the Night\") \u00e8 un film del 1942 diretto da Vincent Sherman.\nTrama.\nGloves Donahue, fuorilegge abituale, dopo l'assassinio di un suo amico, si mette sulle tracce del colpevole per vendicarlo, ma si trova, suo malgrado, davanti a una banda di spie naziste che in territorio statunitense operano per favorire le mire della Germania in guerra. Gloves inizia una sua guerra personale riuscendo a far arrestare dalla polizia l'intera organizzazione nazista."}
{"id": "5375404", "revid": "767487", "url": "https://it.wikipedia.org/wiki?curid=5375404", "title": "Ray Terzynski", "text": "Carriera.\nGioc\u00f2 per tre stagioni nella NBL, disputando complessivamente 52 partite con 3,7 punti di media."}
{"id": "5375405", "revid": "300067", "url": "https://it.wikipedia.org/wiki?curid=5375405", "title": "Raymond Terzynski", "text": ""}
{"id": "5375406", "revid": "125115770", "url": "https://it.wikipedia.org/wiki?curid=5375406", "title": "Irisbus Crossway", "text": "L'Irisbus Crossway \u00e8 un autobus prodotto a partire dal 2006 dalla Irisbus, successivamente divenuta Iveco Bus.\nProgetto.\nIl Crossway nasce sulla base dell'Arway, autobus interurbano di fascia media prodotto sulla base del precedente Ares. Pu\u00f2 dunque essere considerato come una sua variante economica, adatta a percorsi interurbani; la differenza \u00e8 riscontrabile anche nella qualit\u00e0 degli arredi interni e degli assemblaggi.\nIl Crossway viene prodotto negli stabilimenti ex Karosa di Vysok\u00e9 M\u00fdto in Repubblica Ceca.\nNel 2013 nell'ambito di un profondo rinnovamento del settore autobus di Iveco, la Irisbus viene rinominata \"Iveco Bus\"; il Crossway viene rivisitato con l'introduzione del nuovo family feeling e continua ad essere prodotto come Iveco Crossway. \nA fine agosto 2019, Ivecobus afferma di aver prodotto il 40.000 mezzo.\nIrisbus Crossway (2006-2013).\nCome gi\u00e0 accennato, la prima serie del Crossway altro non \u00e8 che la variante economica dell'Arway. Da quest'ultimo differisce per il disegno del frontale e del posteriore. \u00c8 inoltre prodotta una versione \"LE\" (Low Entry) dotata di pianale semiribassato.\nPu\u00f2 essere dotato di motore Tector 6 cilindri da 5900 cc con potenza di 194 kw (264 CV) o 220 kw (300 CV) entrambi rispondenti alla normativa Euro 5 oppure con motore Cursor 8 Euro 5 con potenza di 330 CV disponibile anche a normativa EEV. Tutti i motori sono dotati di filtro SCR. \u00c8 inoltre provvisto di ABS ed ESP; il cambio pu\u00f2 essere automatico a 4 o 6 marce oppure manuale a 6 marce.\nSono disponibili a richiesta l'impianto di aria condizionata e il sollevatore per carrozzine con relativa postazione.\nVediamo ora nel dettaglio le caratteristiche delle singole versioni:\nIveco Crossway (dal 2013).\nA partire dal 2013 la gamma Crossway viene unificata con quella Arway: il nuovo Crossway eredita dunque le differenze tra i due modelli, simili tecnicamente ma distinti per qualit\u00e0 delle finiture e per il prezzo. In particolare, la versione \"base\", adatta a percorsi interurbani, viene denominata Crossway LINE, che dal 2018 \u00e8 prodotto anche a metano, mentre la versione superiore, adatta a percorsi autostradali o noleggio di fascia bassa, viene denominata Crossway PRO. Rimane in produzione la versione LE, anch'essa aggiornata con il nuovo design e, a partire dal 2017, prodotta con alimentazione a metano e nella versione a 3 assi (per 14.5 metri di lunghezza).\nIl Crossway viene equipaggiato con il motore Cursor 9 di 8.700 cm3, dotato della tecnologia di trattamento dei gas di scarico \"HI-eSCR\" (HIgh Efficiency SCR) sviluppata da FPT Industrial, erogante 360 o 400 cavalli. La versione LINE pu\u00f2 essere equipaggiata anche con il motore Tector 7, erogante 320 cavalli e anch'esso dotato della tecnologia HI-eSCR.\nVediamo ora nel dettaglio le caratteristiche delle singole versioni:"}
{"id": "5375424", "revid": "424556", "url": "https://it.wikipedia.org/wiki?curid=5375424", "title": "Geografia ambientale", "text": ""}
{"id": "5375425", "revid": "1573940", "url": "https://it.wikipedia.org/wiki?curid=5375425", "title": "Scapteromys", "text": "Scapteromys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Scapteromys appartengono roditori di piccole dimensioni, con lunghezza della testa e del corpo tra 111 e 191\u00a0mm, la lunghezza della coda tra 94 e 165\u00a0mm e un peso fino a 211\u00a0g.\nCaratteristiche craniche e dentarie.\nIl cranio \u00e8 snello e affusolato, le placche zigomatiche sono robuste, la scatola cranica \u00e8 tondeggiante e liscia. Gli incisivi superiori sono delicati e lisci, i molari hanno la corona alta.\nSono caratterizzati dalla seguente formula dentaria:\nAspetto.\nIl corpo \u00e8 adattato ad una vita parzialmente acquatica. La pelliccia \u00e8 densa, soffice e lucida, le parti superiori sono generalmente nerastre, mentre le parti ventrali sono pi\u00f9 o meno miste al giallo-brunastro. Le orecchie sono piccole, arrotondate e ricoperte di corti peli. Le zampe anteriori sono ben sviluppate, il pollice \u00e8 ridotto mentre le altre dita sono ben sviluppate e munite di artigli sottili. I piedi sono forti ed allungati, le dita centrali sono leggermente palmate. La coda \u00e8 pi\u00f9 lunga della testa e del corpo, \u00e8 ricoperta di scaglie ognuna provvista di tre corte setole e termina generalmente con un ciuffo di lunghi peli. \u00c8 presente la cistifellea.\nDistribuzione.\nIl genere \u00e8 diffuso nel Brasile sud-orientale, in Uruguay, Paraguay ed Argentina nord-orientale.\nTassonomia.\nIl genere comprende 3 specie."}
{"id": "5375426", "revid": "1543377", "url": "https://it.wikipedia.org/wiki?curid=5375426", "title": "Kansas City Southern", "text": "Kansas City Southern \u00e8 una raccolta a nome di \"Dillard &amp; Clark\" (ossia Doug Dillard e Gene Clark), pubblicato (solo nei Paesi Bassi) dalla A&amp;M Records nel 1975."}
{"id": "5375428", "revid": "123162937", "url": "https://it.wikipedia.org/wiki?curid=5375428", "title": "Architetture civili di Rimini", "text": "Le architetture civili di Rimini comprendono numerosi edifici (palazzi, teatri, hotel storici, ville, villini) e altri monumenti (fontane, ponti, archi) che testimoniano la storia della citt\u00e0 attraverso i secoli.\nArchi di trionfo.\nArco d\u2019Augusto.\nL'Arco d'Augusto, il pi\u00f9 antico arco romano superstite e simbolo di Rimini, fu costruito nel 27 a.C. in onore di Augusto per celebrare il restauro delle pi\u00f9 importanti strade consolari italiane. Il fornice misura 8,84 metri di luce e 10,4 di altezza. Su entrambe le fronti l'arco presenta due semicolonne corinzie che sorreggono una trabeazione dalle cornici elegantemente decorate. Nel serraglio \u00e8 scolpita una testa di bue, mentre all'interno di quattro clipei, due per ogni lato, sono raffigurate le divinit\u00e0 tutelari della colonia di Ariminum: Nettuno e Minerva sulla fronte interna, Giove e Apollo su quella esterna. L'attico, sul quale era probabilmente collocata una grande quadriga marmorea guidata da Augusto, fu in parte smantellato nel Medioevo e coronato da una merlatura. Il monumento era affiancato originariamente da mura in arenaria, e da due torri a pianta quadrilatera, distrutte nel 1938 durante i lavori di isolamento.\nEdifici storici della marineria.\nFaro.\nIl faro, elegante edificio costruito nel 1754, sub\u00ec numerose modifiche nei secoli e fu ricostruito nel 1946 dopo i gravi danni subiti durante la seconda guerra mondiale. \u00c8 alto 27 metri e ha una portata luminosa di 15 miglia.\nPescheria.\nEdificata nel 1747 in piazza Cavour su progetto di Giovan Francesco Buonamici, \u00e8 un elegante edificio porticato sotto il quale si svolse per secoli il mercato del pesce. \u00c8 aperta sui lati da nove arcate su massicci pilastri in muratura, coronata da una copertura su capriate lignee, ed \u00e8 unita agli altri edifici della piazza da un fronte a tre arcate culminante in un timpano curvo affiancato da volte barocche. Agli angoli della pescheria si trovano quattro fontanelle in pietra, decorate da delfini dalla cui bocca zampilla l'acqua. Il percorso centrale \u00e8 delimitato da banconi in marmo, sotto i quali corre una canalina per lo scolo e la raccolta dell'acqua.\nFontane.\nFontana della Pigna.\nLa fontana della Pigna, di origini medievali, fu ricostruita 1543 da Giovanni da Carrara. Ha una struttura circolare lobata, composta di tre tamburi sovrapposti. I due bacini inferiori, frammezzati da colonnine ognuna differentemente decorata con motivi geometrici o vegetali, rimandano alla classica tipologia medievale, mentre quello superiore, di dimensioni pi\u00f9 ridotte, racchiude la botte di contenimento dell'acqua; la sommit\u00e0, coronata dalla pigna posta in sostituzione della preesistente statua di S. Paolo, \u00e8 costituita da un tamburo risalente all'epoca romana, lungo il quale corre un fregio raffigurante armi, scudi e trofei. Un'iscrizione ricorda l'ammirazione di Leonardo da Vinci nell'ascoltare la caduta dell'acqua dalle quindici cannelle.\nFontana dei Quattro Cavalli.\n\u00c8 uno dei simboli della Rimini balneare, opera dello scultore riminese Filogenio Fabbri del 1928. Fu demolita nel 1954 e ricostruita fedelmente nel 1983, ricomponendo in parte gli elementi originali. La base della fontana \u00e8 costituita da una grande vasca di forma circolare che rappresenta simbolicamente il mare. Quattro cavalli marini, dalle cui narici sgorga l'acqua, sorreggono una vasca superiore, al centro della quale si innalza uno scenografico zampillo verso l'alto.\nHotel.\nGrand Hotel.\nIl Grand Hotel fu costruito in stile liberty su progetto di Paolito Somazzi tra il 1906 e il 1908 e dichiarato monumento nazionale nel 1994. L'edificio \u00e8 preceduto da una grande terrazza sopraelevata ed ha una pianta a ferro di cavallo, con due ali laterali. La facciata, a cinque ordini, con due torrette centrali originariamente concluse da cupole moresche e due laterali affiancate da terrazze, \u00e8 notevole per la sua decorazione floreale. All'interno ha 117 camere, un grande atrio, un ristorante e ambienti di soggiorno affacciati sul parco antistante, arredati da mobili e lampadari veneziani del XVIII secolo. Vi soggiornarono personalit\u00e0 illustri, sovrani, nobili ed esponenti dell'alta borghesia europea.\nPalazzine Roma e Milano.\nLe palazzine Roma e Milano furono costruite nel 1863 come hotel sui due lati del primo stabilimento balneare, sostituito dal monumentale Kursaal nel 1872; entrambe furono ampliate e trasformate nelle forme attuali nel 1929. Sono due edifici in stile classico, identici tra loro e posti in posizione simmetrica rispetto al parco Fellini e all'asse di viale Principe Amedeo; hanno un impianto formato da un corpo centrale, con portico di ingresso di ordine tuscanico e timpano in sommit\u00e0, e due ali laterali, una affacciata sul mare e una verso il centro della citt\u00e0.\nOspedali.\nOspedale di S. Maria della Misericordia e Chiesa di Santa Maria ad Nives.\nIl complesso dell'ospedale di S. Maria della Misericordia, in corso d'Augusto, comprende due distinti edifici costruiti in epoche differenti: il palazzo dell'ospedale, risalente al 1368 e ristrutturato nel Settecento, e la chiesa sconsacrata di S. Maria ad Nives, costruita in sobrie forme barocche tra il 1730 e il 1754. Il palazzo dell'ospedale ha una pianta rettangolare irregolare, con un lungo atrio coperto da volte a crociera, due corti interne e un cortile sul retro. \u00c8 sede del Consiglio Provinciale.\nPalazzi.\nPalazzo dell\u2019Arengo.\n\u00c8 il palazzo pubblico e uno dei principali monumenti dell'architettura civile di Rimini, sede del Consiglio generale del libero Comune. Fu costruito nel 1204 e rimaneggiato nel XVI e XVII secolo; il restauro del 1919-25 lo riport\u00f2 alle forme originarie. La facciata \u00e8 a due ordini, uno inferiore a portico, con grandi arcate ogivali su robusti pilastri, e uno superiore aperto da quattro polifore ad arco e coronato da merli. Sulla sinistra uno scalone esterno a due rampe conduce alla torre, alla cui sommit\u00e0 \u00e8 posta la \u201ccampana del popolo\u201d, del 1683. Nel grande salone dell'Arengo, al primo piano, si tenevano le adunanze del consiglio cittadino.\nPalazzo del Podest\u00e0.\nIl palazzo del Podest\u00e0 fu edificato intorno al 1330 come residenza per il signore della citt\u00e0 ed \u00e8 ricordato come \u201cPalatium novum\u201d o \u201cpalazzo della Ragione\u201d. Fu molto rimaneggiato nei secoli e trasformato nelle forme attuali da un restauro stilistico, compiuto nel 1924 sulla base degli elementi architettonici originali presenti nel fronte posteriore. La facciata \u00e8 a due ordini, con arcate gotiche al piano terra e monofore al piano superiore, ed \u00e8 coronata da una merlatura.\nPalazzo Buonadrata.\nFu edificato nel XVIII secolo dal marchese Ercole Buonadrata ed \u00e8 sede di uffici della Cassa di Risparmio di Rimini. Il palazzo ha una monumentale facciata a quattro ordini di finestre e un grande portale ad arco di trionfo che sorregge il balcone del piano nobile. Vi soggiornarono la regina di Napoli, Napoleone Bonaparte e Giuseppe Garibaldi.\nPalazzo della Cassa di Risparmio.\nFu costruito nel 1912 su modello di celebri palazzi fiorentini del Rinascimento su progetto di Paolito Somazzi. La facciata ha tre piani a bugnato con finestre centinate a bifora e un ricco cornicione.\nPalazzo Cima.\nFu costruito nel XVII secolo sul corso d'Augusto dalla famiglia Cima e rimaneggiato nel secolo successivo. Il fronte principale ha al piano terra un solenne portale e grandi finestre al piano nobile. Nel 1940 la facciata del palazzo fu smontata e ricostruita arretrata di 5 metri per allargare il corso.\nPalazzo Gambalunga.\n\u00c8 uno dei pi\u00f9 monumentali palazzi della citt\u00e0 e sede dal 1614 della biblioteca Gambalunghiana. Fu costruito tra il 1610 e il 1614 da Alessandro Gambalunga in forme rinascimentali. Il palazzo ha due ordini di finestre pi\u00f9 un mezzanino e un grande portale in pietra d'Istria sulla facciata principale. Ha un cortile interno a portici su tre lati, dal quale uno scalone sale al piano nobile, dove si conservano quattro sale del XVII e XVIII secolo, con librerie e scaffalature originali e fondi bibliografici antichi di grande valore.\nPalazzo Garampi.\nFu edificato nel 1562 in piazza Cavour, quando fu demolita l'antica chiesa di S. Silvestro, con le case adiacenti ad essa; distrutto da un terremoto nel 1672, fu ricostruito nel 1687. \u00c8 sede del municipio di Rimini. Il palazzo ha un alto portico sopraelevato su una gradinata e due balconi affacciati sulla piazza. All'angolo con il corso d'Augusto si trova una statua bronzea della Vergine.\nPalazzo Ghetti.\nFu costruito nel 1857 in stile neoclassico come sede di una fabbrica di zolfanelli fosforici. La facciata ha un bugnato al piano terra e paraste di ordine gigante ai piani superiori. Ha un impianto articolato, con una corte interna e portici che collegano con un'elegante prospettiva i due fronti dell'edificio.\nPalazzo Gioia.\nFu edificato nel 1604 da monsignor Pietro Pavoni e ospit\u00f2 nei secoli Napoleone Bonaparte, Luigi Carlo Farini e Giuseppe Garibaldi. Il palazzo sub\u00ec gravissime distruzioni durante la seconda guerra mondiale e fu ricostruito in forme moderne come sede di un istituto di credito, con un grande salone illuminato da una copertura vetrata. Il fronte sul corso d\u2019Augusto conserva in parte gli elementi architettonici originali e il portale in pietra.\nPalazzo Ricciardelli.\nIl palazzo fu costruito nel 1448 in corso d\u2019Augusto, di fronte alla piazzetta dei Servi, e fu nel Rinascimento uno dei pi\u00f9 importanti palazzi della citt\u00e0. Fu trasformato nell\u2019Ottocento e gravemente danneggiato dai bombardamenti nella seconda guerra mondiale. \u00c8 sede della facolt\u00e0 di Scienze della Formazione.\nCanevone di S. Maria della Misericordia.\n\u00c8 un edificio risalente al XII-XIII secolo, costruito come magazzino per il grano o per il sale, o come bottega per la vendita del vino. Sulla facciata \u00e8 conservato uno stemma in pietra del 1683, che ricorda che l\u2019edificio appartenne all\u2019Abbazia di S. Maria della Misericordia di Venezia.\nPonti.\nPonte di Tiberio.\nIl Ponte di Tiberio \u00e8 uno tra i pi\u00f9 grandiosi e meglio conservati ponti romani superstiti e simbolo della citt\u00e0. \u00c8 detto anche \u201cdi Augusto\u201d poich\u00e9 la costruzione fu iniziata sotto Augusto, a partire dal 14 d.C., e terminata nel 21 d.C. da Tiberio. Costruito in pietra d'Istria, il ponte \u00e8 lungo 62 metri e largo 8,65, ed \u00e8 composto da cinque arcate di diversa ampiezza: quella centrale, la pi\u00f9 grande, ha una luce di 10,5 metri, mentre le altre variano da 8,70 a 8,80 metri. Le sei pile sono oblique rispetto all'asse del ponte per meglio assecondare la corrente del fiume e assicurare quindi una maggiore resistenza. I fronti delle pile sono decorati nella parte centrale da semplici edicole, sotto le quali sporgono sproni lapidei con funzione di frangiflutti. Nel serraglio di alcune arcate, sia a monte che a mare, sono scolpiti in rilievo emblemi che ricordano cariche ed onori tributati ad Augusto: sulle arcate a monte sono presenti una brocchetta, un clipeo con umbrone schiacciato ed un lituo, mentre su quelle a mare figurano una corona di quercia e una patera.\nTeatri.\nTeatro Amintore Galli.\nIl teatro, inizialmente dedicato Vittorio Emanuele II, fu progettato in forme neoclassiche da Luigi Poletti come monumentale sfondo di piazza Cavour. Fu solennemente inaugurato nel 1857 con la prima de \u201cL'Aroldo\u201d di Giuseppe Verdi, diretta personalmente dal maestro. Nel dicembre 1943 fu in gran parte distrutto dai bombardamenti. Il foyer, preceduto da un portico su colonne ioniche, ospita al suo interno tre grandi sale \u2013 la sala delle colonne al piano terra, la sala Ressi e quella per la preparazione delle maschere al primo piano \u2013 e un loggiato al piano superiore affacciato sulla piazza. La grande sala comprendeva 71 palchi coronati da un loggione e poteva ospitare fino a 1.400 spettatori.\nTorri.\nTorre dell'orologio.\nFu costruita nel 1547 sul luogo delle antiche beccherie e riedificata nel 1759 su progetto di Giovan Francesco Buonamici. Nel 1875 un'altra scossa determin\u00f2 il crollo della cella campanaria, la cui ricostruzione, avvenuta solo nel 1933, restitu\u00ec alla torre l'aspetto originario. La torre ha un orologio risalente al 1562, sotto il quale \u00e8 posto un calendario perpetuo del 1750, decorato da formelle in terracotta raffiguranti i segni zodiacali, i mesi e le fasi lunari. L'arcata cieca centrale del portico della torre ospita il Monumento ai Caduti della seconda guerra mondiale.\nVille.\nVilla des Vergers.\n\u00c8 la pi\u00f9 grande e famosa tra le ville riminesi ed \u00e8 situata sui colli di San Lorenzo in Correggiano, a circa 6\u00a0km dal centro della citt\u00e0. La villa fu costruita nel XVII secolo dalla famiglia Diotallevi, acquistata nel 1843 dallo storico e archeologo francese Adolphe Noel des Vergers e interamente restaurata tra il 1880 e il 1890 su progetto di Arthur-Stanislas Diet. Il palazzo \u00e8 un tipico esempio di eclettismo francese del periodo di Napoleone III, con un corpo centrale preceduto da un pronao a due ordini e affiancato da due ali laterali, e sale interne caratterizzate da arredi e decorazioni di gusto neoclassico. Intorno alla villa si estende un parco di circa 6 ettari, che comprende un parterre d'acqua, un giardino all'italiana ed uno all'inglese, con gruppi di lecci, pini e cipressi che inquadrano il palazzo in scenografiche prospettive.\nVilla Mattioli.\nLa villa sorge sui colli di Vergiano, a circa 6\u00a0km dal centro della citt\u00e0, circondata da un parco all'inglese ricco di specie arboree di pregio, con notevoli esemplari di cedri, tigli, ippocastani, lecci, viburni e lill\u00e0. Fu progettata in stile neoclassico da Luigi Poletti e costruita nel 1853 per il marchese Audiface Diotallevi. La villa ha un corpo centrale a tre piani, con terrazze sorrette da portici sui due fronti, affiancato da ali laterali a due piani. Le splendide sale interne hanno pareti e volte affrescate con figurazioni e motivi vegetali.\nVillini.\nVillino Baldini.\nCostruito nel 1870 in viale Principe Amedeo, fu il primo villino ad essere edificato al lido di Rimini da un privato, il conte Ruggero Baldini, che fu anche il fondatore del primo stabilimento balneare. \u00c8 un semplice ed elegante edificio neoclassico, circondato da un giardino e da un'alta cancellata in laterizio.\nVillino Cacciaguerra.\nIl villino, in stile liberty, sorge in viale Vespucci e risale alla fine dell'Ottocento. Ha un impianto articolato, con un elegante scalone d'ingresso e una terrazza al primo piano, ed \u00e8 affiancato da una torre ottagonale conclusa in sommit\u00e0 da una singolare lanterna.\nVillino Solinas.\n\u00c8 un villino in stile neogotico, costruito in viale Principe Amedeo nel 1874, all'interno di un giardino chiuso da un monumentale cancello. L'edificio ha una pianta rettangolare, con un corpo centrale sovrastato da timpano e due ali leggermente pi\u00f9 basse. La facciata sul viale presenta due ordini di finestre a sesto acuto dalla cornice riccamente decorata e un grande balcone al piano nobile."}
{"id": "5375430", "revid": "838137", "url": "https://it.wikipedia.org/wiki?curid=5375430", "title": "Blocco Riformatore", "text": "Il Blocco Riformatore (in bulgaro: \"\u0420\u0435\u0444\u043e\u0440\u043c\u0430\u0442\u043e\u0440\u0441\u043a\u0438 \u0431\u043b\u043e\u043a\") \u00e8 un'alleanza elettorale di centro-destra bulgara siglata il 20 dicembre 2013 tra cinque distinti soggetti politici:\nStoria.\nL'alleanza fece il suo esordio alle elezioni europee del 2014, quando ottenne il 6,45% dei voti e un seggio: fu quindi eletto Svetoslav Malinov, esponente dei Democratici per una Bulgaria Forte, sebbene fosse stata candidata come capolista della coalizione Meglena Kuneva, leader del Movimento Bulgaria dei Cittadini, la quale aveva ricoperto l'incarico di Commissario europeo per la tutela dei consumatori nella Commissione Barroso I.\nNell'agosto del 2014 il portavoce Radan Kanev si dimise dall'incarico sostenendo una mancanza di unit\u00e0 all'interno dell'alleanza.\nAlle elezioni parlamentari del 2014 la lista ottenne l'8,89% dei voti, eleggendo 23 deputati all'Assemblea nazionale; entr\u00f2 a far parte della maggioranza partecipando alla formazione del nuovo governo guidato da Bojko Borisov."}
{"id": "5375431", "revid": "62004", "url": "https://it.wikipedia.org/wiki?curid=5375431", "title": "Ruslan Tleubaev", "text": ""}
{"id": "5375442", "revid": "1529788", "url": "https://it.wikipedia.org/wiki?curid=5375442", "title": "Marco III Pio di Savoia", "text": "Biografia.\nTre anni dopo la nascita di Marco, il 20 gennaio 1571, mor\u00ec suo padre Ercole e il bambino gli succedette nella signoria di Sassuolo sotto la reggenza dello zio Enea fino al ventesimo anno di et\u00e0. La madre Virginia, figlia del ricco banchiere Tommaso Marino, proprietario dell'omonimo palazzo milanese, lasci\u00f2 subito Sassuolo (in un primo tempo pens\u00f2 di portare con s\u00e9 il piccolo, poi lo lasci\u00f2 alle cure dell'ava paterna Lucrezia Roverella) e spos\u00f2 il conte feudatario di Monza Martino della potente famiglia spagnola de Leyva: mor\u00ec di peste un anno dopo aver dato alla luce Marianna, lasciando lei e Marco eredi del suo cospicuo patrimonio.\nLe assidue assenze dello zio e la morte della nonna (1584) fecero s\u00ec che Marco, nonostante i suoi sedici anni, si assumesse la responsabilit\u00e0 di governare il piccolo territorio. Il 2 agosto 1587 spos\u00f2 con una grande cerimonia nella fastosa cornice del palazzo di Caprarola, dietro pressione di Sisto V, la figlia naturale del cardinale Alessandro Farnese il Giovane, vedova di Giovan Giorgio Cesarini e congiunta del duca di Parma, Clelia Farnese (1556-1613). Il matrimonio, per\u00f2, fu senza prole e non fortunato per entrambi.\nIl signore di Sassuolo, al fine di conquistare un piccolo posto nel panorama politico europeo, partecip\u00f2 ad alcuni eventi bellici, come quello che si stava verificando nelle Fiandre, al seguito del duca parmense e nipote dell'imperatore Carlo V, Alessandro Farnese: ma per Marco Pio l'episodio si risolse soltanto con una forte perdita finanziaria.\nMarco Pio amministr\u00f2 la signoria in modo avveduto e i sassolesi vissero un periodo prospero e il borgo fu arricchito di nuove chiese, edifici, intorno al trecentesco castello (gi\u00e0 della famiglia Della Rosa) trasformato in dimora gentilizia. La rocca sar\u00e0 la base del futuro palazzo ducale, privilegiata residenza estiva degli Este, duchi di Modena, a partire da Francesco I.\nMarco ambiva di essere elevato al rango di principe, per stare allo stesso livello di altri sovrani vicini (soprattutto gli Estensi) e, nel 1592, si diede molto da fare per ottenere un'investitura imperiale o pontificia. Fu quasi sul punto di riuscirci, ma commise l'errore di usare il titolo abusivamente nelle \"gride\" feudali e negli emblemi araldici. In piazza Grande, presso la chiesa del patrono San Giorgio, aveva fatto erigere, nel 1591, una guglia (in contrapposizione alla Ghirlandina modenese), progettata da Giacomo Baccarini detto \"il Veneziano\", sulla quale fece eloquentemente incidere la scritta \"Marcus Pius De Sabaudia Princeps Saxoli\". La famiglia reggente risiedeva soprattutto nella rocca di Sassuolo e nel castello di Spezzano che Marco aveva fatto affrescare dal pittore cremonese Cesare Baglione con le vedute dei suoi possedimenti.\nNel 1599 Marco ebbe serissimi contrasti di natura economica con la cugina Eleonora Pio Bentivoglio, tanto che il duca di Modena Cesare d'Este cerc\u00f2 di appianare il dissidio, insieme allo zio ex reggente Enea. Due giorni dopo l'incontro di questi personaggi a Modena, il 10 novembre, il trentunenne signore di Sassuolo sub\u00ec un grave attentato. Dopo aver nominato Enea suo erede universale, Marco Pio mor\u00ec il 27 novembre: le spoglie furono portate a Sassuolo e tumulate nell'oratorio di San Giuseppe. La signoria fu annessa al ducato di Modena e Reggio per mancanza di prole diretta maschile, non essendo state riconosciute le pretese di Enea. La vedova Clelia, alcune volte reggente in assenza del marito, ritorn\u00f2 a Roma con il figlio di primo letto Giuliano Cesarini, dove morir\u00e0 nel 1613.\nIl mandante del delitto non fu mai individuato: alcuni storici, per\u00f2, fecero il nome del duca di Modena Cesare, istigato dal fratello cardinale Alessandro d'Este (1568-1624). L'imperatore Rodolfo II aveva fatto pervenire a Marco il desiderato diploma di investitura a principe e il Papa gli aveva conferito il rango \ndi duca della Ginestra: gli Este non avrebbero mai accettato una prestigiosa enclave nel loro territorio."}
{"id": "5375451", "revid": "985469", "url": "https://it.wikipedia.org/wiki?curid=5375451", "title": "Marco III Pio", "text": ""}
{"id": "5375453", "revid": "117571681", "url": "https://it.wikipedia.org/wiki?curid=5375453", "title": "Kirby Buckets", "text": "Kirby Buckets (successivamente Kirby Buckets: Universo alternativo) \u00e8 una serie televisiva statunitense in onda negli Stati Uniti su Disney XD dal 20 ottobre 2014 e in Italia dal 23 marzo 2015.\nLa serie creata da Gabe Snyder e Mike Alber, racconta le disavventure di Kirby Buckets, un ragazzino di 13 anni che sogna di diventare animatore esattamente come il suo idolo Mac MacCallister. Il 13 gennaio 2015 la serie \u00e8 stata rinnovata per una seconda stagione."}
{"id": "5375458", "revid": "3115", "url": "https://it.wikipedia.org/wiki?curid=5375458", "title": "Albergo Balestri", "text": "L'Albergo Balestri \u00e8 un hotel storico di Firenze, situato in piazza Mentana 7, con affaccio anche sul Lungarno Diaz.\nStoria e descrizione.\nL'area fu segnata fin dal Trecento da case di propriet\u00e0 della famiglia Alberti, e sicuramente \u00e8 di antica data (come testimoniano le piante della citt\u00e0) anche la porzione che sporge verso il centro della piazza, sebbene non si mantenga in linea con gli altri edifici pi\u00f9 arretrati su quel lato. Presumibilmente le vecchie fabbriche furono unificate in uno stesso immobile nel corso dell'Ottocento durante gli importanti lavori che interessarono il palazzo ora Alberti Malenchini, per essere nuovamente oggetto di lavori nel corso del Novecento.\nAttualmente - pur inserendosi adeguatamente nello spazio urbano - il grande edificio ha carattere moderno: permane un ricordo della stagione ottocentesca nella profilatura a finto bugnato delle aperture ad arco terreno, mentre per il resto i prospetti (cinque piani per cinque assi sulla piazza e per sei sui lungarni) sono trattati a intonaco liscio con le bucature profilate da semplici cornici grigie allineate su cornici marcadavanzale ugualmente sottili. Dalla seconda met\u00e0 dell'Ottocento (probabilmente dal 1888) l'edificio fu adibito a pensione e quindi ad albergo (Hotel Balestri, attualmente del Gruppo Whythebest Hotels).\nTra gli ospiti di quella che fu la pensione Balestri si ricorda il nucleo significativo di intellettuali polacchi che qui si ritrovarono nel 1907, a partire dallo scrittore e filosofo Stanislaw Brzozowski, per giungere a Anatolij Luna\u010darskij e allo scrittore Maksim Gor'kij. Nel 1919 questa fu la prima sistemazione fiorentina dello scrittore inglese D.H. Lawrence."}
{"id": "5375459", "revid": "36426", "url": "https://it.wikipedia.org/wiki?curid=5375459", "title": "Anatolij Lunacarskij", "text": ""}
{"id": "5375462", "revid": "287204", "url": "https://it.wikipedia.org/wiki?curid=5375462", "title": "Chicago American Gears 1945-1946", "text": "La stagione 1945-1946 dei Chicago American Gears fu la 2\u00aa nella NBL per la franchigia.\nI Chicago American Gears arrivarono terzi nella \"Western Division\" con un record di 17-17, non qualificandosi per i play-off."}
{"id": "5375463", "revid": "36426", "url": "https://it.wikipedia.org/wiki?curid=5375463", "title": "Via dei Saponai", "text": "Via dei Saponai \u00e8 una strada del centro storico di Firenze, tra piazza Mentana (all'altezza di via della Mosca) e piazza dei Giudici (all'altezza di via del Castello d'Altafronte). Lungo il tracciato, che segue per tutta la sua estensione il fronte secondario dell'edificio della Camera di Commercio, incontra, sulla destra, via dell'Osteria del Guanto.\nStoria.\nLa denominazione \u00e8 antica, attestata almeno a partire dal Seicento, e trova ragione nella presenza in questa zona, vicina a via dei Vagellai e a corso dei Tintori, delle botteghe dei fabbricanti di sapone, utilizzato per sgrassare le lane e le sete dopo la tintura. Ugualmente trova ragione se si pensa di come la strada si sviluppasse alle spalle del tiratoio dell'Arte della Lana, una struttura con alti palchi in legno dove venivano poste ad asciugare le pezze di stoffa, che occupava l'area tra la strada e il lungarno e che chiariva la zona come eminentemente manifatturiera.\nLa situazione cambi\u00f2 radicalmente quando le antiche corporazioni furono sciolte da Pietro Leopoldo e gran parte del patrimonio dell'Arte della Lana pass\u00f2 alla neonata Camera di Commercio. La zona fu cos\u00ec individuata per la costruzione di un grande palazzo atto a ospitare la Camera, la Borsa di Commercio e la Banca Nazionale Toscana (oggi Camera di Commercio Industria Artigianato e Agricoltura di Firenze), eretto tra il 1858 e il 1860 sulla base di un progetto del giovane architetto Michelangelo Maiorfi. L'intervento comport\u00f2 parallelamente significativi lavori di riordino edilizio e viario tutto intorno all'area, condotti su progetto dell'ingegnere Felice Francolini (affiancato tra gli altri dallo stesso Maiorfi e da Loreto Mazzi) e che sostanzialmente portarono alla situazione attuale.\nPer quanto riguarda nello specifico il tracciato si segnala - sempre in relazione al cantiere dell'edificio delle Camera di Commercio - il rialzamento del piano stradale, l'esproprio di alcuni fabbricati, la riconfigurazione di buona parte degli edifici posti sul suo lato destro e, ovviamente, la trasformazione del suo carattere da manifatturiero a residenziale, nonostante permangano ancora oggi alcune attivit\u00e0 artigianali.\nLa zona, per la sua vicinanza al fiume, \u00e8 sempre stata penalizzata dalle alluvioni. Su un edificio in angolo con via della Mosca si trova a circa 170 cm un ricordo dell'alluvione del 1844. Nel 1966 l'acqua arriv\u00f2 invece a met\u00e0 del primo piano degli edifici.\nDescrizione.\nLa strada, con pavimentazione a lastrico, che un tempo doveva apparire oltremodo animata, \u00e8 oggi un asse viario secondario nell'ambito della viabilit\u00e0 cittadina."}
{"id": "5375465", "revid": "714796", "url": "https://it.wikipedia.org/wiki?curid=5375465", "title": "Episodi di Kirby Buckets (prima stagione)", "text": "La \"prima stagione\" della serie televisiva Kirby Buckets \u00e8 stata trasmessa in prima visione assoluta negli Stati Uniti dal canale pay Disney XD dal 20 ottobre 2014.\nIn Italia la stagione \u00e8 stata trasmessa sulla omonima versione italiana del canale dal 23 marzo 2015."}
{"id": "5375468", "revid": "767487", "url": "https://it.wikipedia.org/wiki?curid=5375468", "title": "Nebbie", "text": " Nebbie (\"Conflict\") \u00e8 un film del 1945 diretto da Curtis Bernhardt.\nTrama.\nRichard, innamoratosi di una giovane ragazza, uccide la propria moglie con la quale non andava d'accordo da tempo. La polizia nelle successive indagini non sospetta di lui, ma un uomo, Mark, non convinto di tutta la storia riesce con un tranello a far arrestare l'assassino, avendo fatto credergli che la moglie sia ancora viva."}
{"id": "5375469", "revid": "36426", "url": "https://it.wikipedia.org/wiki?curid=5375469", "title": "Palazzina Gazzeri", "text": "La Palazzina Gazzeri \u00e8 un edificio storico del centro storico di Firenze, situato tra via del Castello d'Altafronte, via dei Saponai 14 e via dell'Osteria del Guanto.\nStoria e descrizione.\nErano in questo luogo delle antiche case gi\u00e0 dei Buini, passate alla famiglia Gazzeri che nella prima met\u00e0 dell'Ottocento qui possedeva un vasto edificio.\nL'attuale costruzione (tre piani per otto assi per quanto concerne la facciata principale) si mostra tuttavia nelle forme assunte a seguito di un parziale esproprio della propriet\u00e0 e di un completo rifacimento del fronte dell'immobile attuato attorno al 1860, in concomitanza del riordino dell'area (espropri e progetto complessivo dell'architetto Felice Francolini), in ragione della costruzione del palazzo della Camera di Commercio.\nIl piano terreno della palazzina, a conferire decoro all'insieme, presenta una intonacatura lavorata a finta pietra. Al centro della facciata, segnata da un lungo balcone, \u00e8 uno scudo in terracotta con l'arme della famiglia Gazzeri, segnato da una banda sostenente una gazza posata, accompagnata in punta da una stella a otto punte. Un altro scudo, pi\u00f9 antico e con il campo oramai illeggibile, \u00e8 sul canto con via dell'Osteria del Guanto. Sempre su questo lato \u00e8 un tabernacolo cinquecentesco con una terracotta raffigurante la \"Madonna col Bambino\", ugualmente segnato da uno scudo con il campo completamente abraso, che Guido Carocci (in Illustratore fiorentino) ancora riconosceva come appartenente alla famiglia degli Ubertini di Fetto.\nL'arme dei Gazzeri, compare su varie altre case della zona, sia su via dell'Osteria del Guanto al n. 3, sia su via del Castello d'Altafronte ai nn. 2, 4 e 6, tutte contigue all'edificio principale."}
{"id": "5375488", "revid": "180559", "url": "https://it.wikipedia.org/wiki?curid=5375488", "title": "Architetture religiose di Rimini", "text": "Le architetture religiose di Rimini comprendono numerose chiese di interesse storico e artistico, conventi e santuari, che testimoniano l'evoluzione dell'architettura e dell'arte attraverso i secoli.\nArchitetture religiose.\nTempio Malatestiano.\n\u00c8 il duomo di Rimini e una delle pi\u00f9 alte espressioni dell'architettura italiana del Rinascimento. Fu costruita nella seconda met\u00e0 del XIII secolo dall'ordine dei Francescani e divenne il luogo di sepoltura dei signori di Rimini. Nel 1450, per volere di Sigismondo Pandolfo Malatesta, l'antica chiesa fu trasformata in un monumento celebrativo che avrebbe reso immortale la grandezza del signore. L'incompiuta facciata in pietra d'Istria, capolavoro dell'architettura di Leon Battista Alberti, suggerisce l'idea prospettica di un arco trionfo romano, sull'esempio dell'Arco d'Augusto e di quello di Costantino a Roma. Lungo i fianchi si allineano sette arcate a tutto sesto sostenute da pilastri, che accolgono le arche di poeti e intellettuali della corte malatestiana. L'interno, a un'unica grande navata affiancata da cappelle, \u00e8 arricchito da opere d'arte di Agostino di Duccio, Giotto e Piero della Francesca e custodisce le tombe monumentali di Sigismondo e Isotta degli Atti.\nChiesa dei Servi.\nFu edificata nel 1317 dall'ordine dei Servi di Maria e trasformata interamente nel 1779 su progetto di Gaetano Stegani, che qui fu sepolto. La facciata fu compiuta nel 1894 da Giuseppe Urbani. L'interno \u00e8 a navata unica, scandito da colonne binate e ornato da ricchissimi stucchi barocchi eseguiti da Antonio Trentanove.\nChiesa del Suffragio.\nFu edificata dall'ordine dei Gesuiti nel 1721, su progetto di Giovan Francesco Buonamici, ed \u00e8 dedicata a San Francesco Saverio. Ha una facciata incompiuta e un interno a croce latina, a navata unica fiancheggiata da cappelle, ornato da sobrie decorazioni barocche e dipinti di Guido Cagnacci.\nChiesa di Sant'Agostino.\n\u00c8 una delle principali chiese della citt\u00e0. Fu costruita nel 1247 dall'ordine degli Agostiniani in forme di transizione tra il romanico e il gotico ed \u00e8 dedicata a San Giovanni Evangelista. Fu cattedrale tra il 1789 e il 1809. L'interno, a navata unica, \u00e8 ornato da fastosi stucchi barocchi di Ferdinando Bibiena e conserva nell'abside e nell'adiacente cappella del campanile un prezioso ciclo di affreschi di scuola riminese del Trecento, inattesa scoperta avvenuta dopo il terremoto nel 1916. Dall'arco trionfale della chiesa proviene il grandioso affresco del Giudizio Universale esposto al Museo della citt\u00e0.\nChiesa di San Bartolomeo detta di Santa Rita.\nFu costruita alla fine nel XII secolo e trasformata nel XVI. \u00c8 dedicata ai santi Bartolomeo e Marino. L'interno, dal tipico impianto ad aula, conserva un organo del veneziano Pietro Callido, un coro intarsiato del 1494 e affreschi di Giorgio Picchi rappresentanti scene della vita di San Marino.\nChiesa di San Bernardino.\nFu costruita nel 1759 su progetto di Giovan Francesco Buonamici, di cui \u00e8 l'ultima opera. Ha una facciata incompiuta, ornata dalle statue di San Bernardino e San Giacomo della Marca, e un interno a navata unica che costituisce un tipico esempio del gusto barocco a Rimini.\nChiesa di Santa Chiara.\nFu costruita nel 1852 sul luogo di una chiesa medievale, a ricordo del miracolo della Madonna della Misericordia, che vi sarebbe avvenuto nel 1850. Ha un interno neoclassico a croce latina e una cupola riccamente affrescata.\nChiesa di Santa Croce.\nCostruita nel 1625 dalla Confraternita della Santissima Croce, tra le varie opere d'arte conserva anche sculture di Carlo Sarti e affreschi di Giuseppe Milani.\nChiesa di San Fortunato.\nLa chiesa sorge vicino alla sommit\u00e0 del colle di Covignano, a circa 4\u00a0km dal centro storico della citt\u00e0. Fu costruita nel 1418 come abbazia olivetana, con il titolo di Santa Maria di Scolca, grazie a una donazione di Carlo Malatesta, signore di Rimini. Ha un interno ad un'unica navata, coperto da un soffitto a cassettoni dipinti e affiancato da cappelle laterali. Nell'abside, all'altare maggiore, \u00e8 posta la mirabile pala d'altare dell'Adorazione dei Magi, opera di Giorgio Vasari, che in ritiro nel vicino convento trascrisse il suo celebre \u201cLe vite de' pi\u00f9 eccellenti pittori, scultori italiani e architettori\u201d.\nChiesa di San Gaudenzo.\nLa chiesa antica fu costruita nel 1856 e rimase distrutta nei bombardamenti del 1944. Nel nuovo edificio, risalente alla fine degli anni quaranta, sono conservate alcune opere d'arte sopravvissute. \nChiesa di San Giovanni Battista.\nFu edificata nel XII secolo, ricostruita nel 1625 e rinnovata nel 1772 dall'ordine dei Carmelitani e conserva la sobria facciata barocca a due ordini. L'interno \u00e8 a un'unica, grande navata fiancheggiata da cappelle laterali, ed \u00e8 ornato da stucchi di Antonio Trentanove e dipinti di Guido Cagnacci e Cosimo Piazza.\nChiesa di San Giuliano.\nLa chiesa sorse come abbazia benedettina nell'Alto Medioevo, lungo il tratto iniziale della Via Emilia e fu riedificata tra il 1553 e il 1575 in forme rinascimentali. L'interno, a navata unica con altari laterali, custodisce un polittico di Bittino da Faenza, \"San Giuliano e fatti della sua vita\" (1409), una tela di Paolo Veronese, \"Martirio di San Giuliano\" e l'arca di San Giuliano, che secondo la tradizione giunse a Rimini per mare dall'isola turca di Marmara, anticamente nota come Proconneso.\nChiesa di San Nicol\u00f2 al Porto.\nChiesa costruita negli anni cinquanta, ingloba alcuni resti della precedente, di origine almeno trecentesca ma fortemente ricostruita nell'Ottocento, rimasta distrutta durante la seconda guerra mondiale. Al suo interno affreschi trecenteschi di scuola riminese e una reliquia di san Nicola di Bari.\nChiesa di San Lorenzo a Monte.\nLa pieve di San Lorenzo a Monte, situata sul colle di Covignano a 4\u00a0km dal centro storico, \u00e8 un'antichissima pieve sorta sulle rovine di un antico tempio romano ed esistente gi\u00e0 nel V secolo d.C. Era in origine un edificio a tre navate. La chiesa fu ricostruita intorno alla met\u00e0 del XVIII secolo con un impianto a navata unica, reimpiegando nelle murature elementi romani quali rocchi di colonne e cornici modanate in pietra.\nChiesa della Madonna della Scala.\nPiccola chiesa edificata nel 1610 nel Borgo San Giuliano, sul luogo di un presunto miracolo.\nChiesa di Santa Maria Ausiliatrice.\nLa chiesa di Santa Maria Ausiliatrice, o dei Salesiani, fu edificata tra il 1912 e il 1925 e ampliata nel 1962 con la costruzione di una nuova abside. La facciata, caratterizzata da un paramento a fasce bianche che si alternano alla muratura in laterizio, ha un unico portale strombato a cuspide sovrastato da un rosone, ed \u00e8 conclusa in sommit\u00e0 da una loggetta cieca sulla quale si innalzano tre guglie. Il campanile ha un alto coronamento a cuspide in rame. L'interno \u00e8 a tre navate, divise da pilastri compositi con lo stesso paramento a fasce, su cui innestano i costoloni delle volte a crociera. Alle pareti laterali si aprono alte finestre gotiche ornate da vetrate policrome.\nChiesa di Santa Maria della Colonnella.\nLa chiesa, situata lungo la via Flaminia a circa 1,5\u00a0km dal centro storico, fu edificata nel 1510 a ricordo di un miracolo compiuto dalla Vergine nel 1483. Ha un'unica navata affiancata da cappelle e decorata da fregi in cotto a candelabre, di gusto rinascimentale, progettata da Bernardino Guiritti o Gueritti.\nChiesa di Santa Maria delle Grazie.\nLa chiesa sorge sul colle di Covignano, a circa 3\u00a0km dal centro storico, alla sommit\u00e0 di una Via Crucis ombreggiata da tigli e cipressi. Fu costruita intorno al 1391 e trasformata tra il XVI e il XVII secolo con la costruzione della facciata e del portico antistante. Ha un singolare impianto a due navate, una delle quali coperta da un soffitto a carena del XV secolo, e custodisce all'altare maggiore uno stendardo processionale raffigurante l'Annunciazione, opera di Ottaviano Nelli.\nChiesa di Sant'Andrea dell'Ausa.\nChiesa sconsacrata, piccola architettura superstite fra gli edifici religiosi del XIII secolo.\nTempietti.\nTempietto di Sant'Antonio da Padova.\n\u00c8 un piccolo tempietto di scuola bramantesca, a pianta ottagonale, coronato da una cupola con baldacchino. Fu costruito nel 1518 a ricordo del \u201cmiracolo della mula\u201d qui compiuto da Sant'Antonio e fu ricostruito dopo le distruzioni subite nel terremoto del 1672.\nCampanili.\nCampanile di Santa Colomba.\nIl campanile, di forme romaniche, \u00e8 tutto ci\u00f2 che resta dell'antichissima cattedrale di S. Colomba, edificio a pianta basilicale risalente all'alto medioevo e distrutta nel 1815. Conserva al piano superiore eleganti polifore gotiche."}
{"id": "5375490", "revid": "767487", "url": "https://it.wikipedia.org/wiki?curid=5375490", "title": "Johnny Orr (cestista 1918)", "text": ""}
{"id": "5375492", "revid": "287204", "url": "https://it.wikipedia.org/wiki?curid=5375492", "title": "Johnny Orr", "text": ""}
{"id": "5375493", "revid": "300067", "url": "https://it.wikipedia.org/wiki?curid=5375493", "title": "John Orr", "text": ""}
{"id": "5375496", "revid": "287204", "url": "https://it.wikipedia.org/wiki?curid=5375496", "title": "Hare scramble", "text": "LHare scramble \u00e8 un tipo di gara motociclistica off-road che varia riguardo alla distanza e al tempo. I piloti devono completare pi\u00f9 giri sul percorso indicato attraverso un terreno boscoso naturale o un altro tipo di terreno accidentato. \nIl vincitore assoluto \u00e8 il pilota che mantiene la massima velocit\u00e0 prestabilita per tutta la gara.\nPercorsi.\nLe gare di hare scramle si svolgono si piste chiuse e tracciate che possono variare da 4 a 64,4 km o pi\u00f9. Il terreno \u00e8 boschivo e piuttosto accidentato per testare le capacit\u00e0 e la resistenza dei piloti. La maggior parte del percorso consiste in una pista singola o doppia piuttosto ampia con occasionale pastura o sabbia. Un evento pu\u00f2 includere parzialmente una piccola parte di un percorso per motocross preesistente.\nIl terreno naturale testa le abilit\u00e0 dei piloti nel guidare attraverso vari ostacoli come tronchi, colline, fango, rocce e solchi.\nLa prima ad organizzare un'associazione di hare scramble \u00e8 stata l'East Coast Enduro Association (ECEA).\nCategorie.\nCapacit\u00e0 dei piloti.\nI competitori sono solitamente categorizzati per il livello di abilit\u00e0 e la cilindrata della moto. per esempio, molti hare scrambles categorizzano i piloti in tre categorie: A, B e C. Il livello A \u00e8 il livello ad abilit\u00e0 maggiore mentre nella categoria C vi sono piloti che solitamente sono nei primi due anni di inizio dalla prima competizione o che competono poco.\nVi \u00e8 di solito un sistema di punti che regola il progresso di un pilota dalla classe pi\u00f9 basilare alla classe pi\u00f9 alta.\nMolti piloti non progrediscono oltre la categoria C, a davvero pochi piloti hanno le abilit\u00e0 e la determinazione di raggiungere la categoria A.\nDimensione del motore.\nLe categorie basate sulla divisione per dimensione del motore usano frequentemente le seguenti soglie di capacit\u00e0 del motore: 0-50 cc, 66-85 cc, 85-100 cc, 124-200 cc, 201-250 cc, e maggiori di 250 cc."}
{"id": "5375504", "revid": "88740", "url": "https://it.wikipedia.org/wiki?curid=5375504", "title": "Lungu", "text": ""}
{"id": "5375505", "revid": "36426", "url": "https://it.wikipedia.org/wiki?curid=5375505", "title": "Via della Mosca", "text": "Via della Mosca \u00e8 una strada del centro storico di Firenze, da piazza Mentana a via de' Neri (canto de' Soldani).\nStoria e descrizione.\nLa denominazione trova presumibilmente origine dall'insegna di un'osteria, mentre la titolazione attestata in antico, via de' Bagnesi, faceva evidente riferimento alle case e alla torre che questa antica famiglia possedeva lungo via de' Neri e forse anche lungo questo breve tracciato. \u00c8 ugualmente attestato nel Cinquecento il nome di via de' Soldani, in relazione al palazzo che ancora ne segna l'angolo con via de' Neri.\nL'andamento non rettilineo della congiunzione con via de' Neri giunse, nelle piante ottocentesche che riportavano i tracciati delle antiche mura, a far ipotizzare il passaggio di una cerchia a questa altezza per giustificare il singolare tracciato. In realt\u00e0 l'asse si era sviluppato tra la terzultima cerchia che passava lungo via dei Leoni (tratto rettilineo di via de' Neri verso via della Ninna) e la penultima cerchia, quella del 1172-1175, che scendeva verso l'Arno in corrispondenza di via de' Benci e che aveva una porta maggiore proprio dove nasceva via de' Neri, detta porta a' Buoi probabilmente per un mercato del bestiame che si teneva nello spazio antistante. Da qui le mura cambiavano direzione, seguendo sostanzialmente via dei Vagellai, per poi traversare l'attuale piazza Mentana e saldarsi al castello d'Altafronte. Dobbiamo quindi ritenere che il curvare della strada verso via della Mosca sia stato dovuto al naturale determinarsi di un tracciato che dall'esterno della citt\u00e0 puntava verso l'attuale piazza Mentana, dove era uno scalo fluviale decisamente interessato da traffici e commerci.\nPer quanto riguarda le trasformazioni subite nel tempo dalla strada si segnala il parziale rialzamento del piano stradale in occasione dei lavori che interessarono piazza Mentana, piazza dei Giudici e le zone limitrofe legati all'erezione del complesso del palazzo della Camera di Commercio (1858-1860).\nDescrizione.\nLa strada, con pavimentazione a lastrico, che un tempo dove apparire oltremodo animata in quanto di comunicazione con il tiratoio dell'Arte della Lana (si veda a piazza Mentana) \u00e8 oggi un asse viario decisamente secondario, a carattere residenziale popolare."}
{"id": "5375506", "revid": "36426", "url": "https://it.wikipedia.org/wiki?curid=5375506", "title": "Palazzo della Camera di Commercio (Firenze)", "text": ""}
{"id": "5375513", "revid": "729019", "url": "https://it.wikipedia.org/wiki?curid=5375513", "title": "Riccardo De Maestri", "text": "Inquadramento storico.\nDe Maestri appartiene alla generazione degli architetti e ingegneri italiani che, iniziando l'attivit\u00e0 nell'immediato dopoguerra, si trovarono a fronteggiare l'immane problema della ricostruzione e del riavvio dell'attivit\u00e0 edilizia. Occorreva intervenire sul vasto patrimonio architettonico vulnerato conciliando le esigenze della sicurezza strutturale con quelle del rispetto dei valori storici, artistici e ambientali: c'era l'occasione per contribuire affinch\u00e9 dalla nuova espansione del costruito derivasse una configurazione accettabile della citt\u00e0 moderna; era importante trasmettere le esperienze e le conoscenze acquisite ai giovani studenti. Questi furono i punti di partenza di De Maestri, che influenzarono il suo successivo agire come progettista, studioso, docente.\nDocenza universitaria.\nLaureato nel 1944 in ingegneria civile, lavor\u00f2 in due Facolt\u00e0 dell'Universit\u00e0 di Genova: quella di Ingegneria (dove fu assistente di Architettura e Composizione architettonica e professore incaricato di Disegno) e quella di Architettura (presso la quale insegn\u00f2 Tecnica delle costruzioni). Nel 1970 consegu\u00ec la libera docenza in Disegno.\nRestauro.\nLeg\u00f2 il suo nome a diversi interventi di restauro strutturale e architettonico su rilevanti edifici monumentali, fra cui il consolidamento di Palazzo Spinola in Piazza Pellicceria, di Palazzo Imperiale in Campetto, di strutture medioevali nel centro storico di Genova, di vari monumenti nella Riviera di Ponente; particolarmente importante il restauro statico della cattedrale di Albenga.\nRicerca scientifica.\nDall'attivit\u00e0 progettuale nel campo del restauro De Maestri trasse spunto per ricerche storiche, strutturali e di critica architettonica su antichi edifici, manufatti e insediamenti della Liguria. Fra questi, lavori di critica storica, come le analisi di fortificazioni liguri del XVI secolo; altri di natura tecnologica, dedicati a proposte di tecniche d'intervento su edifici antichi mediante le moderne procedure di presollecitazione; altri ancora in cui la ricerca storica si abbina all'indagine sulle patologie strutturali, come uno studio sugli antichi ponti della Riviera di Ponente; altri infine di pura scienza delle costruzioni, come una memoria, scritta in collaborazione con Riccardo Baldacci, sulla cupola della basilica di Galeazzo Alessi in Carignano, a Genova.\nProgettazione.\nNella progettazione delle nuove costruzioni De Maestri ader\u00ec con convinzione ai principi del Razionalismo e agli insegnamenti del Movimento Moderno, su una linea che ebbe all'Universit\u00e0 di Genova punti di riferimento della levatura di Luigi Carlo Daneri. Fra i suoi numerosi progetti realizzati vi sono diversi edifici pubblici di rilievo, quali i padiglioni della Facolt\u00e0 di Ingegneria in via all'opera Pia, la casa dello studente in via Asiago e il complesso scolastico di via Cavallotti a Genova; vi sono anche numerosi edifici privati, a Genova e nel resto della Liguria. Fra i progetti non realizzati \u00e8 di notevole interesse, anche per la concezione strutturale, la proposta che present\u00f2 al concorso per il palazzo dello sport, alla Fiera del Mare di Genova. Anche a questa parte della sua attivit\u00e0 progettuale, riguardante le nuove architetture, fecero riscontro ricerche, soprattutto su aspetti tecnologici."}
{"id": "5375514", "revid": "1573940", "url": "https://it.wikipedia.org/wiki?curid=5375514", "title": "Palazzo Soldani", "text": "Palazzo Soldani \u00e8 un edificio storico di Firenze, situato in via de' Neri 23, angolo via della Mosca.\nStoria e descrizione.\nIl palazzo, di solido impianto trecentesco, presenta ampie arcate a piano terreno che segnano sia il fronte principale sia quello su via della Mosca (in ambedue i casi oggi adattate a mostre di esercizi commerciali). Da tempo remoto appartenuto alla famiglia Soldani, nel 1437 ospit\u00f2 uno dei primi Monti di Piet\u00e0 per i prestiti agli indigenti. La sua storia \u00e8 stata cos\u00ec ricostruita da Marcello Jacorossi (Palazzi 1972): \"Nel 1480 era in rovina. Fu restaurato e abitato dalla famiglia Soldani fino al 1674, quando, morendo monsignor Filippo del Senatore Jacopo, vescovo di Fiesole, sarebbe dovuto andare, per testamento di Filippo, ai Panciatichi e ai Macinghi. Ma in forza di un testamento del 1358 di Stoldo Soldani, il palazzo and\u00f2 ai Capitani del Bigallo e della Misericordia, che lo dettero a livello ai Bagnesi\".\nTra gli episodi legati alla storia pi\u00f9 recente si segnala l'integrale restauro della facciata nel 1908, che su via della Mosca ha previsto l'ampliamento, seppure in pietra artificiale su laterizio, del parato a bugnato che, probabilmente, si estendeva originariamente su questo lato per una porzione molto pi\u00f9 limitata. Nell'ampio androne sono state riportate a vista, in un pi\u00f9 recente intervento, due pilastri trecenteschi.\nTra il novembre 2009 e l'agosto 2010 ambedue i fronti sono stati interessati da un intervento di ripristino delle coperture e delle facciate, sicuramente improrogabile relativamente alla porzione di via della Mosca, gi\u00e0 segnalata (Paolini 2008) come in pessime condizioni conservative probabilmente proprio a causa del materiale e delle tecniche impiegate nella finitura durante il gi\u00e0 citato intervento novecentesco.\nSul fronte, tra il primo e il secondo ricorso, \u00e8 uno scudo con l'arme della famiglia Soldani di Santa Croce, del gonfalone Lion nero (d'argento, alla banda diminuita di rosso, accostata da sei rose dello stesso ordinate tre per lato).\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "5375516", "revid": "287204", "url": "https://it.wikipedia.org/wiki?curid=5375516", "title": "Luongo", "text": ""}
{"id": "5375545", "revid": "38120", "url": "https://it.wikipedia.org/wiki?curid=5375545", "title": "Roberto Amoroso", "text": "Biografia.\nL'attivit\u00e0 cinematografica inizi\u00f2 negli anni '40 quando produsse alcuni documentari. Durante la guerra lavor\u00f2 come fotoreporter per il cinegiornale Luce, ed ebbe modo di documentare la rivolta napoletana del 1943. Dal 1947 produsse per la Sud Film e sceneggi\u00f2 una ventina di pellicole fino al 1973, dapprima melodrammi strappalacrime destinati al meridione. Negli anni '60, fondata a Roma la Ramo Film finanzi\u00f2 qualche commedia e spaghetti western, firmandosi anche con lo pseudonimo Aldo Ramo, con registi come Monicelli, De Santis, Vajda e Ferroni. Nel 1954 ha l'unica sua esperienza registica con il film \"Due soldi di felicit\u00e0\", del quale scrisse anche il soggetto e la sceneggiatura."}
{"id": "5375549", "revid": "22475", "url": "https://it.wikipedia.org/wiki?curid=5375549", "title": "Handleyomys", "text": "Handleyomys () \u00e8 un genere di roditori della famiglia dei Cricetidi.\nEtimologia.\nIl genere \u00e8 stato intitolato allo zoologo statunitense Charles Overton Handley.\nDescrizione.\nDimensioni.\nAl genere Handleyomys appartengono roditori di piccole dimensioni, con lunghezza della testa e del corpo tra 80 e 130\u00a0mm, la lunghezza della coda tra 75 e 110\u00a0mm e un peso fino a 34\u00a0g.\nCaratteristiche craniche e dentarie.\nIl cranio \u00e8 lungo ed affusolato, la scatola cranica \u00e8 tondeggiante e liscia. Gli incisivi superiori sono lisci ed opistodonti, ovvero con le punte rivolte verso l'interno della bocca. Le file dei molari sono parallele tra loro.\nSono caratterizzati dalla seguente formula dentaria:\nAspetto.\nLa pelliccia \u00e8 corta, fine e soffice. Le parti dorsali sono solitamente grigio-brunastre, pi\u00f9 scure lungo la spina dorsale, mentre le parti ventrali sono grigiastre o giallo-brunastre. Le orecchie sono relativamente piccole e cosparse di corti peli. Il dorso delle zampe \u00e8 ricoperto di corti peli chiari, i palmi e le piante sono privi di pigmento e provvisti di cinque e sei cuscinetti carnosi. I piedi sono lunghi e sottili con le dita pi\u00f9 esterne pi\u00f9 corte di quelle centrali e con dei lunghi ciuffi di peli argentati alla base di ogni artiglio. La coda \u00e8 pi\u00f9 lunga della testa e del corpo, \u00e8 uniformemente scura e priva di peli. Le femmine hanno tre paia di mammelle. Sono privi di cistifellea.\nDistribuzione.\nIl genere \u00e8 diffuso nel Continente americano, dal Messico attraverso tutta l'America centrale fino alla Colombia e all'Ecuador occidentali.\nTassonomia.\nIl genere comprende 8 specie."}
{"id": "5375553", "revid": "36426", "url": "https://it.wikipedia.org/wiki?curid=5375553", "title": "Via dell'Osteria del Guanto", "text": "Via dell'Osteria del Guanto \u00e8 una strada del centro storico di Firenze, che va da via de' Neri a via dei Saponai.\nStoria e descrizione.\nLa denominazione (gi\u00e0 attestata alla fine del Seicento) trae origine dalla presenza lungo il tratto di un'antica osteria di propriet\u00e0 della famiglia Bernardini, che aveva per insegna un guanto d'oro in campo rosso, che a sua volta port\u00f2 a modificare il nome del casato, per lo pi\u00f9 noto come Bernardini del Guanto. La famiglia ebbe qualche incaricopolitico di rilievo, con due priori della Repubblica. Oltre all'osteria gli stessi Bernardini o altri dovevano comunque gestire lungo la via anche degli alberghi, visto che sono ugualmente attestate (si veda lo Stradario storico amministrativo del Comune di Firenze) le titolazioni di via degli Alberghi, via dell'Albergo de' Guanti e di via del Buon Riposo.\n\"Nell'Ottocento la strada fu detta Via del Guanto, ma nel 1951, dietro istanza degli abitanti, il Comune ripristin\u00f2 l'antica denominazione\" (Bargellini-Guarnieri).\nDescrizione.\nLa strada, pavimentata a lastrico, ha un ruolo decisamente secondario nel sistema della viabilit\u00e0 cittadina e carattere residenziale popolare."}
{"id": "5375559", "revid": "729019", "url": "https://it.wikipedia.org/wiki?curid=5375559", "title": "Giacinto Rovella", "text": ""}
{"id": "5375560", "revid": "640389", "url": "https://it.wikipedia.org/wiki?curid=5375560", "title": "Mario Actis Perinetti", "text": ""}
{"id": "5375597", "revid": "765341", "url": "https://it.wikipedia.org/wiki?curid=5375597", "title": "Two Sides to Every Story", "text": "Two Sides to Every Story \u00e8 un album di Gene Clark, pubblicato dalla RSO Records nel febbraio del 1977.\nTracce.\nBrani composti da Gene Clark, eccetto dove indicato "}
{"id": "5375598", "revid": "767487", "url": "https://it.wikipedia.org/wiki?curid=5375598", "title": "Connie Berry", "text": ""}
{"id": "5375600", "revid": "300067", "url": "https://it.wikipedia.org/wiki?curid=5375600", "title": "Connie Mack Berry", "text": ""}
{"id": "5375601", "revid": "5585", "url": "https://it.wikipedia.org/wiki?curid=5375601", "title": "Bellezze in moto-scooter", "text": ""}
{"id": "5375609", "revid": "287204", "url": "https://it.wikipedia.org/wiki?curid=5375609", "title": "Clube Esportivo Dom Bosco", "text": "Il Clube Esportivo Dom Bosco, noto anche semplicemente come Dom Bosco, \u00e8 una societ\u00e0 calcistica brasiliana con sede nella citt\u00e0 di Cuiab\u00e1, capitale dello stato del Mato Grosso.\nStoria.\nIl Clube Esportivo Dom Bosco \u00e8 stato fondato il 4 gennaio 1925, ed \u00e8 il club pi\u00f9 antico dello stato del Mato Grosso. Il Dom Bosco ha vinto il Campionato Matogrossense per la prima volta nel 1958. Il club ha partecipato al Campeonato Brasileiro S\u00e9rie A nel 1977, nel 1978 e nel 1979. Termin\u00f2 il campionato all'ultimo posto nel 1977."}
{"id": "5375615", "revid": "729019", "url": "https://it.wikipedia.org/wiki?curid=5375615", "title": "Metropolitana leggera di Tunisi", "text": "La metropolitana leggera di Tunisi (; ) \u00e8 una metrotranvia che serve la capitale tunisina e la sua area metropolitana.\nLa metropolitana leggera \u00e8 gestita dalla Societ\u00e0 dei trasporti di Tunisi, nota anche con il nome commerciale di \"Transtu\", azienda pubblica di trasporto nata nel 2003 dalla fusione della Societ\u00e0 della metropolitana leggera di Tunisi (\"SMLT\"), fondata nel 1981 con la Societ\u00e0 nazionale dei trasporti (\"SNT\") fondata nel 1963.\nRete.\nAl dicembre del 2009, la rete metropolitana di Tunisi contava sei linee. Di seguito i percorsi:\nStoria.\nL'attivit\u00e0 della prima linea della rete ebbe inizio nel 1981 e i lavori per tale linea, in direzione Ben Arous, durarono fino al 1985. La realizzazione della connessione tra le linee di corriere e la linea 1 presso la stazione di El Ouardia termin\u00f2 un anno pi\u00f9 tardi, nel 1986.\nLa messa in servizio di altre linee avvenne successivamente: la 2 (che collega il centro della capitale ad Ariana, nella periferia settentrionale) nel 1989, la 3 (verso ovest) e la 4 (verso Il Bardo) nel 1990, la 5 (verso El Intilaka, a nord ovest) nel 1992. Alcune linee sono state successivamente prolungate, come la linea 3 nel 1992, fino a Ibn Khaldoun; la linea 4 verso Den Den nel 1997.\nLa Societ\u00e0 dei trasporti di Tunisi (\"Transtu\") venne costituita nel 2003 mediante la fusione tra la Societ\u00e0 della metropolitana leggera di Tunisi e la Societ\u00e0 nazionale dei trasporti.\nIl 12 novembre del 2008 entr\u00f2 in servizio la linea 6, lunga 6,8\u00a0km, lungo i quali serve undici stazioni, tra la Place de Barcelone e El Mourouj .\nIl 2 ottobre dell'anno precedente erano incominciati i lavori per la costruzione del prolungamento di 5,2\u00a0chilometri della linea 4, in direzione Universit\u00e9 de La Manouba; questo prolungamento venne inaugurato il 10 dicembre del 2009, con un ritardo di un mese e mezzo rispetto alla data di consegna prevista.\nNell'ambito dell'undicesimo piano quinquennale (2007-2011) sono stati presentati alcuni progetti di estensione della rete verso i quartieri di El Menzah e Ennasr e verso alcune citt\u00e0 della cintura urbana come Le Kram, A\u00efn Zaghouan, Sidi Daoud e Bhar Lazrak.\nCaratteristiche tecniche.\nScartamento.\nLa rete \u00e8 tutta a scartamento normale (1435 mm).\nMateriale rotabile.\nAl 2006, erano in servizio 136 automotrici analoghe a quelle della Stadtbahn di Hannover. Costruite dall'azienda Siemens, sono state consegnate tra il 1984 e il 1997. Le automotrici erano formate da due vetture caratterizzate da:\nNel 2004 venne concluso un accordo tra il governo tunisino e quello francese per l'acquisizione di trenta nuove automotrici di tipo Alstom Citadis. Ciascun convoglio, costruito dall'Alstom, ha una lunghezza di 64\u00a0metri e una larghezza di 2,4\u00a0metri; \u00e8 composto di due vetture dotate di 58 posti a sedere e con una capacit\u00e0 massima di 208 persone in piedi. Alla fine della consegna, del costo stimato di 40,9\u00a0milioni di euro, il parco mezzi di \"Transtu\" \u00e8 stato dotato di 55 nuove automotrici.\nI mezzi in circolazione hanno una livrea verde con una linea bianca nel mezzo."}
{"id": "5375620", "revid": "256896", "url": "https://it.wikipedia.org/wiki?curid=5375620", "title": "Chang International Circuit", "text": ""}
{"id": "5375629", "revid": "466539", "url": "https://it.wikipedia.org/wiki?curid=5375629", "title": "Donna guerriera nel folclore", "text": "La figura della donna guerriera nel folclore e nella mitologia \u00e8 stata studiata in un'ampia variet\u00e0 di campi quali la letteratura, la psicologia, la sociologia, l'antropologia, gli studi cinematografici, la comunicazione di massa, gli studi culturali e gli studi delle donne correlati al femminismo. Le figure mitologiche di donne guerriere non sempre hanno un significato di finzione, ma piuttosto alcune delle quali assumono piuttosto una valenza di narrazione entrata a far par parte del patrimonio culturale di un intero popolo.\nLa prova dell'esistenza effettiva di alcune donne guerriere \u00e8 comprovata dalla documentazione scritta e come tale fanno parte integrante della storia, ad esempio la regina degli antichi Britanni Budicca la quale guid\u00f2 la trib\u00f9 degli Iceni in battaglia contro i Romani. Tuttavia, per poter essere considerata una vera e propria guerriera, la donna in questione doveva appartenere ad un'organizzazione militare come un esercito, oppure ad una non riconosciuta in qualit\u00e0 di rivoluzionaria.\nPiratesse e donne di mare.\nAnne Bonny e Mary Read hanno navigato assieme al pirata inglese operante nella regione dei Caraibi Calico Jack. Mary era abituata a vestirsi usualmente come un uomo, mentre Anne divenne alla fine l'amante di Calico e da cui ebbe un figlio\nGrace O'Malley, leggendaria donna-pirata irlandese vissuta nel corso del XVI secolo\nMuirisc, principessa irlandese figlia di \u00dagaine Mor, il 66\u00ba re supremo d'Irlanda\nAfrica.\nAngola.\nAna de Sousa Nzinga Mbande fu una sovrana dei regni Ndongo e Matamba di etnia Ovimbundu. Combatt\u00e9 valorosamente tenendo fuori dal controllo dei portoghesi il territorio dell'attuale Angola per oltre trent'anni nei primi decenni del XVII secolo .\nStoria berbera.\nKahina o al-Kahina (in lingua araba classica significherebbe \"veggente femminile\"; nel moderno arabo del Maghreb l-Kahna, comunemente romanizzato come Kah (i) na , nota anche come Dihya o Kahya) fu una regina dei berberi nonch\u00e9 leader religioso e militare che guid\u00f2 la resistenza indigena all'espansione araba dell'Islam in Africa nord-occidentale, la regione allora conosciuta come Numidia. Vissuta nel corso del VII secolo e morta nella moderna Algeria.\nBurkina Faso.\nYennenga: leggendaria principessa e donna guerriera abile sia con la lancia che nel tiro con l'arco, viene ancor oggi considerata capostipite e matriarca dell'impero della popolazione Mossi, nell'odierno Burkina Faso\nEtiopia.\nGudit: semi-leggendaria regina Falascia della met\u00e0 del X secolo la quale devast\u00f2 durante una campagna militare l'intera citt\u00e0 di Axum distruggendone le chiese e i monumenti, tentando inoltre di sterminare i membri della dinastia regnante axumita. Le sue opere sono registrate nella tradizione orale africana e menzionati per inciso in vari resoconti storici occidentali successivi..\nGhana.\nYaa Asantewaa: regina madre del territorio corrispondente al Distretto di Ejisu-Juaben facente parte dell'impero ashanti, nella Costa d'Oro (colonia britannica) ora parte del moderno Ghana. Nel 1900 ha guidato la ribellione Ashanti conosciuta come \"guerra dello sgabello d'oro\" (War of the Golden Stool) ma nota anche come \"la guerra di Yaa Asantewaa\", contro il colonialismo dell'Impero britannico.\nStoria Hausa.\nAmina di Zaria: principessa e donna guerriera musulmana appartenente al popolo Hausa (popolo) della famiglia reale del regno di Zazzau (ora Zaria), in quello che oggi \u00e8 centro-nord della Nigeria. \u00c8 oggetto di molte leggende, ma \u00e8 opinione diffusa dagli storici quella di essere stata una vera e propria sovrana, anche se le prove contemporanee su di lei sono alquanto limitate; vissuta tra il 1533-1610. I suoi successi militari gli hanno portato grande ricchezza e potere; \u00e8 stata responsabile della conquista di molte delle citt\u00e0 della zona circostante il suo regno.\nMitologia e storia Yoruba.\nOy\u00e1 \u00e8 la Dea e Grande Madre del fiume Niger (fiume). Lei \u00e8 una divinit\u00e0 femminile guerriera - lo spirito del vento, dei fulmini, della fertilit\u00e0, del fuoco e della magia. Si crede ch'essa possa creare uragani e tornado e serve come custode dell'Oltretomba. Prima della sua deificazione avvenuta post-mortem, la storica Oya era una principessa dell'impero Oyo in qualit\u00e0 di consorte di Shango, il legittimo sovrano regnante.\nStoria sudanese.\nLa leggendaria Candace di Meroe sarebbe stata una regina guerriera descritta nel \"Romanzo di Alessandro\" che costrinse lo stesso Alessandro Magno a desistere dall'avanzare oltre all'interno del suo territorio.\nAmanirenas fu una regina storica (40 a.C.-10 d.C.) di Kush che combatt\u00e9 contro i Romani dopo la loro conquista dell'Egitto.\nAmeriche.\nTra i nativi americani.\n\"Fallen Leaf\": spesso chiamata la \"donna-capo\" \u00e8 stata una donna guerriera appartenente alla trib\u00f9 Crow, seppur nativa dei Gros Ventre; considerata come un comandante partecipava ai consigli assisa in mezzo agli anziani e agli altri capotrib\u00f9.\n\"Running Eagle\": divenne una donna guerriera della confederazione dei Piedi Neri a seguito dell'uccisione del marito da parte dei Crow.\n\"Colstah\": una delle cinque mogli di Capo Kamiakin (1800-1877) della trib\u00f9 Yakama, guerriera sensitiva e \"uomo di medicina\". Armata di una mazza da guerra di pietra, Colestah combatt\u00e9 al fianco del marito; quando Kamiakin venne ferito, lo salv\u00f2 utilizzando le sue abilit\u00e0 curative per rimetterlo in salute.\n\"Buffalo Calf Road Woman\": donna Cheyenne che port\u00f2 in salvo il fratello ferito durante la battaglia del Rosebud; quel giorno cavalc\u00f2 nel bel mezzo alla battaglia accanto al marito e ci\u00f2 venne considerato uno dei pi\u00f9 alti atti di valore compiuti in quell'occasione.\n\"Moving Robe Woman\": donna Sioux appartenente alla trib\u00f9 degli Hunkpapa, combatt\u00e9 nel 1876 contro il generale George Armstrong Custer nella battaglia del Little Bighorn e guid\u00f2 il contrattacco contro la cavalleria statunitense.\nAztechi.\nItzpapalotl (\"farfalla con gli artigli\") \u00e8 una dea guerriera con sembianze scheletriche che governa il mondo paradisiaco di Tamoanchan.\nRivoluzione americana.\nDeborah Sampson Gannett \u00e8 stata una donna che si travest\u00ec da uomo per servire nell'esercito continentale durante la guerra d'indipendenza contro gli inglesi; .\nMolly Pitcher, donna patriota durante la Battaglia di Monmouth svoltasi il 28 giugno 1778.\nGuerra civile americana.\nFrances Clalin Clayton fu una donna che si travest\u00ec da un uomo assumendo il nome di \"Jack Williams \" al fine di lottare per le forze dell'Unione (guerra di secessione americana); ha prestato servizio nelle unit\u00e0 di artiglieria e cavalleria del Missouri per diversi mesi. Era sposata e madre di tre figli.\nSarah Malinda Pritchard Blalock combatt\u00e9 col 26\u00ba fanteria del Confederate States Army a fianco del marito.\nAlbert D.J. Cashier, nato Jennie Irene Hodgers, \u00e8 stata un'immigrata irlandese che ha servito come soldato di sesso maschile nell'esercito dell'Unione durante la guerra civile americana. Pur essendo il suo sesso di nascita di genere femminile, ha vissuto per l'intera vita come se fosse un uomo.\nFar West.\nCalamity Jane \u00e8 stata una donna di frontiera di professione esploratrice, ma pi\u00f9 nota per l'intima amicizia intrattenuta col pistolero e giocatore d'azzardo Wild Bill Hickok, oltre che per la fama acquisita combattendo i nativi americani.\nSudamerica.\nJuana Azurduy de Padilla, leader militare durante la guerra d'indipendenza argentina e facente parte integrante della moderna storia della Bolivia. \u00c8 stata nominata comandante del patriottico Esercito del Nord nel Governo Rivoluzionario delle Province Unite del R\u00edo de la Plata, dopo la morte del marito.\nMaria Quit\u00e9ria de Jesus, vestita da uomo si \u00e8 arruolata nelle forze che combatterono nelle guerre d'indipendenza ispanoamericane a favore del neonato impero del Brasile. Una volta scoperta \u00e8 stata promossa ed il suo coraggio venne riconosciuto dall'imperatore Pietro I del Brasile.\nAnita Garibaldi, giovane sposa di Giuseppe Garibaldi, partecip\u00f2 attivamente alla serie di combattimenti noti sotto la denominazione complessiva di Guerra dei Farrapos\nMaria Rosa fu una ragazzina quindicenne che combatt\u00e9 nella cosiddetta guerra del Contestado. Indossava abiti bianchi, cavalcava un cavallo bianco e sosteneva di essere ispirata dalla divinit\u00e0, proprio come Giovanna d'Arco.\nMaria Bonita era il soprannome di \"Maria Deia\", uno dei membri della banda di predoni e banditi nota col nome di Canga\u00e7o, che hanno terrorizzato il Nordest brasiliano negli anni tra il 1920 e il 1930. Maria Bonita significa \"Bellissima Maria\" ed ha assunto lo status di 'eroina popolare' in Brasile.\nAsia orientale.\nMongolia.\nKhutulun, principessa mongola, fu la pi\u00f9 celebre figlia di Kaidu e una delle nipoti di Kubilai Khan.Secondo la leggenda era un'abilissima guerriera e lottatrice che aveva giurato di sposare solamente un uomo che avesse potuto sconfiggerla in combattimento. Anche se nessun uomo fu mai in grado di batterla, Khutuln fin\u00ec per sposare un guerriero di nome Abtakul (forse per mettere a tacere voci su una relazione incestuosa tra lei e suo padre).\nLa sua storia \u00e8 stata resa celebre da cronisti stranieri Marco Polo e Ibn Battuta, entrambi i quali avevano sentito parlare della leggenda di Khutulun nei loro viaggi attraverso lo sterminato continente d'Asia; anche Rashid al-Din Hamadani ha scritto su di lei.\nCina.\nHua Mulan: una (forse mitica) donna che and\u00f2 alla guerra travestita da uomo, e fu in grado di tornare a casa dopo anni trascorsi sul campo di battaglia senza mai essere stata scoperta.\nNg Mui: badessa di un monastero femminile nell'interno della Cina nonch\u00e9 maestro di arti marziali facente parte de La leggenda dei 5 Antenati sopravvissuti alla distruzione del tempio di Shaolin da parte della dinastia Qing. Pare abbia creato un sistema di kung fu particolarmente adatto per le donne.\nYim Wing Chun, spesso citata nelle leggende concernenti le origini di Wing Chun come il primo maestro di tale arte marziale al di fuori della tradizione monastica; fu una delle allieve di Ng Mui.\nFu Hao: una delle tante mogli del re Wu Ding della dinastia Shang e, cosa insolita per quel periodo, \u00e8 stata anche un militare, sacerdotessa ed alto generale in capo.\nL\u01da M\u01d4, nota anche come \"Madre Lu\" inizi\u00f2 e guid\u00f2 una rivolta contadina contro la dinastia Xin.\nLi Xiu: figlia di un comandante militare responsabile dell'area di Ningzhou (l'odierno Jinning in Yunnan) durante il regno dell'imperatore della Cina Hui Jin. Quando il padre mor\u00ec improvvisamente durante una rivolta nella zona nel IV secolo, prese il suo posto come comandante militare e sconfisse i ribelli.\nYuen\u00fc (letteralmente \"la Signora di Yue\") fu una famosa spadaccina dello stato di Yue (stato), situato nella provincia moderna di Zhejiang, nel corso del V secolo a.C.\nQin Liangyu: generalessa che ha combattuto molte battaglie con il marito contro i Manci\u00f9 verso la fine della dinastia Ming.\nSun Shangxiang, che \u00e8 spesso viene raffigurata come un maschiaccio, era la sorella minore dei signori della guerra Sun Cen e Sun Quan. Ricevette una rigorosa formazione di arti marziali e le sue ancelle erano solitamente armate, fatto questo del tutto inusuale per il suo tempo.\nZhu Rong: non si sa con precisione se ella sia effettivamente esistita, ma \u00e8 stata comunque l'unica donna ritratta ne \"Il romanzo dei tre regni\" in cui si narra abbia preso parte nella lotta alla guerra durante il periodo deiTre Regni a fianco del marito Meng Huo.\nMu Guiying: una leggendaria eroina che comandava gli eserciti contro gli invasori barbari. Proveniva dall'antica Cina del Nord durante la dinastia Song ed \u00e8 una figura di spicco tra i generali della famiglia Yang. Lei \u00e8 anche la moglie di Yang Zongbao e madre di Yang Wenguang. Coraggiosa, risoluto e fedele, Mu \u00e8 divenuta ben presto il simbolo culturale di una donna ferma e decisa.\nZhao di Pingyang (598-623) : principessa figlia di Gao Zu - il fondatore della dinastia Tang - la quale form\u00f2 un esercito ribelle per aiutare suo padre a rovesciare l'imperatore, ed \u00e8 stato dichiarata come 'nessun'altra donna normale' alla sua morte.\nChing Shih (1775-1844): \u00e8 stata una donna-pirata di primissimo piano che terrorizz\u00f2 il Mar Cinese Meridionale durante la prima met\u00e0 del XIX secolo. Ha comandato oltre 300 giunche presidiate da 20.000-40.000 uomini, donne e persino bambini. Ha sfidato i maggiori imperi mondiali del tempo, come l'impero britannico, l'impero portoghese e l'impero cinese della dinastia Qing. Rimasta imbattuta, sarebbe diventata una delle piratesse pi\u00f9 forti e temute dell'Asia, e uno dei pi\u00f9 potenti pirati della storia mondiale. \u00c8 anche stata uno dei pochi capitani pirati a ritirarsi dalla pirateria. \nGiappone.\nJing\u016b: leggendaria imperatrice giapponese famosa come onna-bugeisha, donna guerriera di classe superiore.\nHangaku Gozen: samurai del XII secolo, una delle poche donne guerriere giapponesi comunemente note nella storia o nella letteratura classica.\nMarishi-Ten o Marici: divinit\u00e0 celeste del Buddhismo Mah\u0101y\u0101na adottata dai guerrieri nell'VIII secolo come protettrice e nume tutelare.\nKaihime (XVI secolo): si dice abbia combattuto appena diciottenne durante l'assedio di Odawara del 1590 contro l'esercito di Toyotomi Hideyoshi e guadagnandosene infine il rispetto. Anche se nota per il suo coraggio e la notevole bellezza, gli storici moderni sono incerti se ella abbia effettivamente eseguito le gesta dei racconti che la circondano ed \u00e8 altamente probabile invero che molti dei suoi talenti derivino dai contemporanei romanzi storici o dal folclore del periodo Edo.\nSudest asiatico.\nVietnam.\nSorelle Trung: due donne leader del I secolo le quali respinsero gli invasori cinesi dal suolo patrio per ben tre anni e vincendo diverse battaglia; sono considerate delle eroine nazionali in Vietnam.\nPhung Th\u1ecb Chinh era una nobildonna vietnamita che ha combattuto a fianco delle sorelle Trung per respingere gli invasori Han dal Vietnam nel 43 d.C.. Lei era al momento della battaglia incinta, ed incaricata di proteggere il fianco centrale. La leggenda dice che abbia dato alla luce in prima linea e che portava il suo neonato in un braccio e una spada nell'altra mentre lottava per aprire le file del nemico. Quando ha saputo che le sorelle Trung avevano commesso suicidio, uccise il suo bambino e poi se stessa.\nL\u00ea Ch\u00e2n: generale donna delle sorelle Trung\nTri\u1ec7u Th\u1ecb Trinh (III secolo): descritta comunemente come la Giovanna d'Arco vietnamita.\nLe cinque donne generali della dinastia T\u00e2y S\u01a1n (1778-1802): Bui Thi Xu\u00e2n, moglie del generale Tr\u1ea7n Quang Dieu; Bui Thi Nhan, moglie dell'imperatore Quang Trung (Nguyen Hue); Tran Thi Lan, moglie del generale Nguyen Van Tuyet; Hu\u1ef3nh Th\u1ecb Cuc e Nguyen Thi Dung, moglie del generale Tr\u01b0\u01a1ng \u0110\u1eb7ng Djo.\nThailandia.\nSri Suriyothai (XVI secolo) regina consorte del sovrano del Regno di Ayutthaya Maha Chakkraphat, passata alla storia per aver sacrificato la propria vita per salvare il marito sul campo di battaglia durante l'invasione dei birmani nel 1549, contribuendo a respingere il nemico.\nSorelle Thao Thep Kasattri e Thao Sri Sunthon (fine XVIII secolo), nomi onorifici assegnati a Chan e Mook, moglie e cognata del governatore di Phuket ucciso durante l'invasione birmana del 1785-1786. Organizzarono la resistenza che respinse i birmani dall'isola, diventando eroine nazionali e guadagnadosi il titolo onorifico \"Thao\" dal re del Siam Rama I.\nThao Suranari (1771\u20131852), nome onorifico assegnato a Khun Ying Mo, moglie del vice-governatore di Korat. Nel 1826 ebbe inizio l'invasione del Siam da parte delle truppe laotiane del re di Vientiane Anuvong e Khun Ying Mo fu deportata insieme a gran parte della popolazione di Korat. Durante la marcia verso Vientiane organizz\u00f2 la trappola che permise a lei e ai prigionieri di liberarsi. A guerra conclusa ricevette da re Rama III il titolo \"Thao Suranari\" (nobile coraggiosa).\nFilippine.\nGabriela Silang (1731-1761): ha guidato i ribelli filippini della regione del Ilocos contro il colonialismo spagnolo dopo la morte del marito, Diego Silang. Catturata nel settembre 1761 \u00e8 stata giustiziata nella piazza di Vigan (Filippine), dopo aver assistito alle esecuzioni di tutti i suoi uomini.\nEuropa.\nBritannia romana e storia anglosassone.\nBudicca era una regina appartenente alla trib\u00f9 dei celti Iceni della Britannia che ha guidato una grande rivolta contro le forze di occupazione dell'impero romano.\nEthelfleda: sovrana del regno di Mercia e figlia di Alfredo il Grande. Assunse il potere a seguito della morte del marito Earl Aethelred di Mercia avvenuta nel 911. Fu una leader militare esperta ed abile tattica, che difese il proprio paese contro le trib\u00f9 vicine per otto anni.\nGwenllian: principessa consorte del territorio di Deheubarth in Galles. Accompagn\u00f2 spesso il marito in incursioni di guerriglia. Nel 1136 form\u00f2 e guid\u00f2 personalmente un esercito per partecipare alla battagli avvenuta nei pressi del Castello di Kidwelly. Anche se risult\u00f2 sconfitto, la sua rivolta patriottica ispir\u00f2 altri nel sud gallese alla ribellione: il loro grido di battaglia era diventato, \"Vendetta per Gwenllian!\".\nRegina Cordelia (sul quale si basa il personaggio di William Shakespeare nel \"Re Lear\"), ha combattuto i suoi nipoti per il controllo del regno.\nRegina Gwendolen combatte il marito Locrino in battaglia per il trono della Gran Bretagna; lo sconfigge e diventa cos\u00ec regina.\nInghilterra.\nMargherita d'Angi\u00f2\nCaterina d'Aragona\nBretagna.\nGiovanna di Fiandra\nIlliria.\nTeuta: regina dell'Illiria evocata spesso come temibile sovrana-pirata\nPaesi Bassi.\nKenau Simonsdochter Hasselaer (1526-1588) era una commerciante di legno di Haarlem, che divenne un'eroina popolare leggendaria per la sua difesa senza paura della citt\u00e0 contro gli invasori spagnoli durante l'assedio di Haarlem nel 1573.\nFrancia storica.\nJeanne Hachette\nGiovanna d'Arco\nMitologia greca.\nAmazzoni: mitica popolazione composta esclusivamente da donne guerriere\nArtemide, corrispondente alla romana Diana\nAtalanta (mitologia): una delle oche eroine mortali presenti nel mito greco\nAtena, corrispondente all'etrusco-latina Minerva\nEnio: una Dea minore della guerra e della distruzione, si diletta in mezzo al sangue e alle citt\u00e0 rase al suolo\nIppolita\nPentesilea"}
{"id": "5375634", "revid": "484362", "url": "https://it.wikipedia.org/wiki?curid=5375634", "title": "Via del Castello d'Altafronte", "text": "Via del Castello d'Altafronte \u00e8 una strada del centro storico di Firenze, che va da via de' Neri a piazza dei Giudici.\nStoria e descrizione.\nProprio nell'attuale piazza dei Giudici era un castello eretto da un Altafronte sulla riva dell'Arno, distrutto dall'inondazione del 1333 e sulle cui rovine fu poi ricostruito l'attuale palazzo, oggi detto dei Giudici. La denominazione della strada reca quindi memoria di questa antica presenza, e tuttavia \u00e8 da registrare come dalla fine del Seicento alla met\u00e0 dell'Ottocento la strada abbia assunto il nome di via del Moro (probabilmente dall'insegna di un'osteria, di cui porta memoria oggi la moderna \"Buca del Moro\"), poi dismesso per ragioni d'omonimia. Nei tempi pi\u00f9 antichi fu detta anche chiasso Iscornino.\nIn questa zona ebbe sede il malfamato quartiere di \"Baldracca\", che pullulava di osterie e bordelli sul lato orientale degli Uffizi, fatto di piccoli vicoli oggi in parte tamponati: ne resta memoria nel teatrino della Baldracca, un edificio tuttora in via de' Castellani, che oggi ospita la biblioteca della galleria (Aula Magliabechiana).\nDescrizione.\nLa strada, pavimentata a lastrico, ha un ruolo decisamente secondario nel sistema della viabilit\u00e0 cittadina e carattere residenziale popolare.\nTabernacoli.\nIn angolo con via dei Saponai, nel 1960, il Comitato per l'estetica cittadina fece riempire un antico tabernacolocon una \"Madonna\" dipinta da Mario Bucci; danneggiata dall'alluvione di Firenze, fu restaurata dall'allievo del pittore Vittorio Valeri. Tuttavia il degrado dovette continuare perch\u00e9 nel 2001 fu risarcito con una pittura murale eseguita da Grazia Tomberli raffigurante una \"Madonna del Giaggiolo\"."}
{"id": "5375658", "revid": "1005847", "url": "https://it.wikipedia.org/wiki?curid=5375658", "title": "Enrico Sailis", "text": "Biografia.\nDi umili origini, studi\u00f2 in seminario per poi laurearsi all'Universit\u00e0 di Cagliari in giurisprudenza e avviarsi alla carriera universitaria.\nNel dopoguerra ha militato nel partito della Democrazia Cristiana anche come consigliere regionale della Sardegna, deputato e senatore della Repubblica Italiana, \n\u00c8 considerato uno dei fondatori dello Statuto della Regione autonoma della Sardegna.\n\u00c8 stato fondatore e presidente dell'Ente Sardo per gli Acquedotti e le Fognature (ESAF)."}
{"id": "5375671", "revid": "278406", "url": "https://it.wikipedia.org/wiki?curid=5375671", "title": "San Marino ai Giochi della XXXI Olimpiade", "text": "San Marino ha partecipato ai Giochi della XXXI Olimpiade, che si sono svolti a Rio de Janeiro, Brasile, dal 5 al 21 agosto 2016.\nJudo.\nGrazie ad una \"wild card\", San Marino aveva avuto la possibilit\u00e0 di schierare nel judo nella categoria fino a 100\u00a0kg : Karim Gharbi; tuttavia l'atleta \u00e8 stato trovato positivo al dehydrochlormethyltestosterone durante un controllo antidoping. Gharbi \u00e8 quindi stato definitivamente escluso dalle Olimpiadi."}
{"id": "5375680", "revid": "287204", "url": "https://it.wikipedia.org/wiki?curid=5375680", "title": "Paolo di Bonaiuto", "text": "Fu autore di tre rilievi per il basamento della facciata della Basilica di San Petronio a Bologna, raffiguranti San Floriano, San Domenico e San Francesco. Si tratta delle uniche opere a lui attribuite con certezza."}
{"id": "5375685", "revid": "181699", "url": "https://it.wikipedia.org/wiki?curid=5375685", "title": "Messa in Do minore K 427", "text": ""}
{"id": "5375687", "revid": "124114994", "url": "https://it.wikipedia.org/wiki?curid=5375687", "title": "Patrick Ziegler", "text": "Caratteristiche tecniche.\n\u00c8 un terzino destro che pu\u00f2 essere impiegato anche al centro della difesa."}
{"id": "5375719", "revid": "71530500", "url": "https://it.wikipedia.org/wiki?curid=5375719", "title": "Ettore Levi", "text": ""}
{"id": "5375729", "revid": "1776051", "url": "https://it.wikipedia.org/wiki?curid=5375729", "title": "Football League 2 2011-2012 (Grecia)", "text": "La Football League 2 2011-2012 \u00e8 la 37\u00aa edizione del campionato greco di calcio di terzo livello ed \u00e8 il secondo campionato con la denominazione Football League 2.\nGruppo 1 (Sud).\nClassifica.\nLegenda:\nGruppo 2 (Nord).\nClassifica.\nLegenda:\nPlay-off.\nClassifica.\nLegenda:\nNote:"}
{"id": "5375730", "revid": "181699", "url": "https://it.wikipedia.org/wiki?curid=5375730", "title": "Missa in honorem Ssmae Trinitatis in do maggiore K 167", "text": ""}
{"id": "5375770", "revid": "1573940", "url": "https://it.wikipedia.org/wiki?curid=5375770", "title": "Giovanni Zonca", "text": ""}
{"id": "5375772", "revid": "1573940", "url": "https://it.wikipedia.org/wiki?curid=5375772", "title": "Ernesto Zanardi", "text": ""}
{"id": "5375784", "revid": "298229", "url": "https://it.wikipedia.org/wiki?curid=5375784", "title": "Stade Moulay Abdellah", "text": ""}
{"id": "5375793", "revid": "120050467", "url": "https://it.wikipedia.org/wiki?curid=5375793", "title": "Georges Perrot", "text": "Biografia.\nProfessore all'Universit\u00e0 di Parigi-Sorbona, a partire dal 1875, diresse la Scuola Normale Superiore di Parigi dal 1888 al 1902. Nel 1874 era stato eletto membro dell'Acad\u00e9mie des inscriptions et belles-lettres, della quale diviene segretario perpetuo dal 1904 alla sua morte (sostitu\u00ec Henri Wallon alla morte di questi). Una medaglia ed un premio assegnati dalla Accademia portano il suo nome.\nNel 1861, con l'architetto Edmond Guillaume ed il medico esploratore Jules Delbet, effettu\u00f2 una missione scientifica e letteraria in Grecia ed in Asia Minore per conto del ministero della pubblica istruzione francese. I risultati di questa missione furono pubblicati nel 1872. Seguiranno diverse altre missioni in Grecia.\nAlla fine del XIX secolo effettu\u00f2, con l'architetto Charles Chipiez, un importante e lungo viaggio per lo studio dell'architettura antica, con il sostegno della casa editrice Hachette. Questo viaggio li conduce attraverso l'Italia, la Grecia, la Turchia, l'Egitto, l'Iran ed altri Paesi. Essi realizzarono vari studi di architettura, basati sulla minuziosa osservazione delle sculture e delle rovine di un gran numero di antichi monumenti. Al loro ritorno pubblicarono una grande opera, in pi\u00f9 volumi, che costituisce una sintesi della storia dell'architettura antica, compendiata da numerose illustrazioni. Alla morte di Chipiez, Georges Perrot prosegu\u00ec nella redazione e pubblicazione dell'opera, cos\u00ec che solo gli ultimi due volumi restarono incompiuti alla sua morte."}
{"id": "5375830", "revid": "1342360", "url": "https://it.wikipedia.org/wiki?curid=5375830", "title": "Aurelia Del Vecchio", "text": "Carriera.\nClub.\nDel Vecchio si tessera giovanissima con il Como 2000, iniziando la propria carriera inserita nelle sue formazioni giovanili, passando dalle Giovanissime, formazione con quale indossa la fascia di capitano e conquista il campionato di categoria regionale 2008-2009, fino alla massima riservata alle Under giocando nel Campionato Primavera.\nI risultati conseguiti convincono la societ\u00e0 a concederle fiducia, inserendola in rosa con la formazione titolare che al tempo partecipa al campionato di Serie A2 nella quale debutta nel corso della stagione 2008-2009. Del Vecchio rimane nel Como 2000 per sei campionati, congedandosi al termine della stagione 2014-2015 con un tabellino personale di 24 reti segnate su 81 presenze (19 su 60 nella sola Serie A)\nNazionale.\nEntrata nel giro delle nazionali giovanili, dopo una serie di convocazioni debutta con la maglia della Nazionale Under-17 il 20 settembre 2010, in occasione delle qualificazioni all'edizione 2011 del campionato europeo di categoria, dove incontr\u00f2 le pari et\u00e0 della Nazionale bulgara nella partita vinta per 4-0 dalle Azzurrine. Quella per lei rester\u00e0 l'unica partecipazione in un incontro ufficiale UEFA."}
{"id": "5375831", "revid": "838137", "url": "https://it.wikipedia.org/wiki?curid=5375831", "title": "Alternativa per la Rinascita Bulgara", "text": "Alternativa per la Rinascita Bulgara ( - \u0410\u0411\u0412) \u00e8 un partito politico bulgaro di centro-sinistra fondato nel 2014 da Georgi P\u0103rvanov, gi\u00e0 presidente della Repubblica ed esponente del Partito Socialista Bulgaro."}
{"id": "5375840", "revid": "287204", "url": "https://it.wikipedia.org/wiki?curid=5375840", "title": "Andr\u00e9s Latorre", "text": " Si distinse sotto il comando di Jos\u00e9 Gervasio Artigas nelle prime fasi della guerra d'indipendenza argentina, partecipando alla vittoriosa battaglia di Las Piedras nel 1811. In seguito fu fedele al \"caudillo\" orientale nella sua lotta contro l'unitarismo dei governi di Buenos Aires; nel 1815, su ordine di Artigas, si rec\u00f2 a Santa Fe, dove depose il governatore D\u00edaz V\u00e9lez e favor\u00ec l'elezione al suo posto del federalista Francisco Antonio Candioti.\nDurante l'invasione luso-brasiliana fu al comando delle truppe orientali nella battaglia del Catal\u00e1n e in quella di Tacuaremb\u00f3, nella quale le sue forze furono sbaragliate dal nemico; lui stesso si salv\u00f2 a fatica con pochi uomini dal massacro, che fu l'ultimo tentativo di resistenza all'occupazione dell'esercito luso-brasiliano. Dopo la disfatta, Latorre raggiunse Artigas e lo affianc\u00f2 nella sua guerra contro Francisco Ram\u00edrez, che si concluse anch'essa con la sconfitta.\nDopo lo sbarco dei Trentatr\u00e9 Orientali partecip\u00f2 nelle file dell'esercito repubblicano alle battaglie di Sarand\u00ed, Ituzaing\u00f3 e Camacu\u00e1 durante la guerra argentino-brasiliana. In seguito fu nominato da Manuel Oribe comandante militare di Durazno; quando la sollevazione di Fructuoso Rivera costrinse il presidente all'esilio, Latorre lo segu\u00ec a Buenos Aires. Il tentativo di tornare in Uruguay con il generale Pascual Echag\u00fce fu frustrato dalla sconfitta nella battaglia di Cagancha del 1839.\nEsiliato nuovamente ad Entre R\u00edos, Latorre si pose ancora a servizio di Oribe e vi rimase fino al termine del lungo conflitto civile che fu chiamato \u201cGuerra Grande\u201d, che si concluse nel 1852. Morto a Durazno nel 1860, i suoi resti furono traslati dieci anni pi\u00f9 tardi al Panteon Nazionale di Montevideo."}
{"id": "5375843", "revid": "36426", "url": "https://it.wikipedia.org/wiki?curid=5375843", "title": "Torre de' Bagnesi", "text": ""}
{"id": "5375862", "revid": "767487", "url": "https://it.wikipedia.org/wiki?curid=5375862", "title": "Thomas Bertels", "text": "Caratteristiche tecniche.\nGioca come esterno sinistro, ed \u00e8 in grado di giocare in ogni posizione delle fascia mancina."}
{"id": "5375893", "revid": "84184", "url": "https://it.wikipedia.org/wiki?curid=5375893", "title": "Episodi di Community (sesta stagione)", "text": "La sesta ed ultima stagione della serie televisiva Community \u00e8 stata distribuita e trasmessa sul servizio on-demand statunitense Yahoo! Screen dal 17 marzo al 2 giugno 2015.\nIn Italia la stagione \u00e8 stata trasmessa in prima visione assoluta dal 16 giugno al 21 luglio 2015 su Comedy Central. In chiaro \u00e8 stata trasmessa dal 7 al 23 dicembre 2015 su Italia 2.\nLa stagione vede l'assenza del personaggio di Shirley (Yvette Nicole Brown) e l'aggiunta di due nuovi personaggi nel comitato Salviamo Greendale: la consulente amministrativa Francesca \"Frankie\" Dart (interpretata da Paget Brewster) e l'inventore in rovina Elroy Patashnik (interpretato da Keith David).\nScale.\nAll'inizio del nuovo anno scolastico, il rettore Pelton, in seguito al crollo del soffitto della mensa scolastica dovuto all'accumulo di frisbee nel corso dei decenni, \u00e8 costretto ad assumere la consulente amministrativa Francesca \"Frankie\" Dart allo scopo di rivalutare e migliorare la scuola. Frankie ottiene l'aiuto di Abed, ma viene osteggiata dagli altri membri del comitato Salviamo Greendale, primi fra tutti Jeff, Britta ed Annie, che creano un bar di contrabbando in stile Proibizionismo in seguito al divieto imposto dalla Dart di vendere alcolici nel campus, e convincono Abed a tornare dalla loro parte; dopo ci\u00f2, la consulente si dimette. Quando un incidente in classe ferisce Annie, per\u00f2, il comitato si rende conto che la scuola non ha pi\u00f9 un'assicurazione per casi del genere e dunque Jeff ed Abed decidono di scusarsi con Frankie e di accettarla nel comitato per permetterle di compiere il suo lavoro. \nAltrove, Shirley ha trovato lavoro presso un investigatore privato come cuoca, dopo che si era trasferita per prendersi cura del padre malato: lo salva da un tentato suicidio e giura di aiutarlo a risolvere il caso che lo ha lasciato in sedia a rotelle e lo ha privato della moglie.\nRealt\u00e0 virtuale &amp; illusioni concrete.\nIl rettore \u00e8 totalmente immerso nel simulatore di realt\u00e0 virtuale che ha comprato coi soldi della scuola, cos\u00ec Jeff cerca di contattare il creatore della macchina, un certo Elroy Patashnik. I due si affrontano e Jeff alla fine se ne va infuriato, non senza ingiungergli di smettere di mentire a s\u00e9 stesso sul proprio successo. L'inventore allora arriva a Greendale, e mediante l'utilizzo di un avatar gigante riesce a sconfiggere quello del rettore, mentre Jeff rimuove fisicamente il proprio superiore dalla macchina; Elroy \u00e8 per\u00f2 indeciso su cosa fare della propria vita, cos\u00ec Pelton suggerisce all'uomo di iscriversi alla scuola. Nel mentre, Annie ed Abed accolgono Britta in casa loro, ma questa scopre che un divano, destinato al suo riposo, \u00e8 in realt\u00e0 stato pagato dai suoi genitori, con cui non vuole avere niente a che fare: cos\u00ec, decide di andare a casa loro per chiedere spiegazioni, e riceve in risposta che loro vogliono solo rientrare nella sua vita; per tutta risposta, la ragazza fugge. Dopo un incontro ed un dialogo con Frankie, dalla quale \u00e8 stata sorpresa a dormire nella macchina di quest'ultima, per\u00f2, Britta decide di perdonare i suoi genitori e di interrompere il circolo vizioso che la vede fuggire dai suoi problemi.\nCrisi decorative: corso base.\nUna notte Annie ottiene una soffiata riguardo ad uno spot diffamatorio prodotto dal City College, rivale del Greendale, in cui viene spiegato come un cane, Ruffles, nel 2008, sia riuscito a laurearsi proprio al Greendale. Il gruppo intero, riunito dalla ragazza, si ritrova nell'aula studio e inneggia una \"unit\u00e0 di crisi\" per cercare di smontare la tesi del City College e di impedire che lo spot venga pubblicato la mattina seguente. Si scopre alla fine che il cane, seppure abbia preso parte a numerosi corsi al Greendale, non si \u00e8 laureato soltanto per un mancato pagamento. Mentre il gruppo festeggia per la scoperta che smonterebbe la tesi dello spot dei rivali, Annie si arrabbia perche i restanti partecipanti non capiscono la gravit\u00e0 della situazione, ovvero di un cane che \u00e8 riuscito comunque ad iscriversi nel Greendale. Alla fine, il Community College realizza uno spot affermando che Ruffles si \u00e8 realmente iscritto al Greendale, ma che non ha importanza del fatto che sia un cane, riconquistando cos\u00ec la fiducia di Annie.\nMetti il rettore, togli il rettore.\nIl consiglio scolastico chiede al rettore di candidarsi come loro membro, ma con la condizione che egli si dichiari apertamente omosessuale in modo da sensibilizzare l'argomento e non far sfigurare il consiglio scolastico della Greendale. Il rettore Pelton accetta dichiarandosi gay e diventando fonte di ispirazione per molti studenti; gli viene anche assegnato un finto compagno che, per\u00f2, Craig non sopporta. Nel mentre, Abed ed Elroy si offrono di riparare il Wi-Fi della scuola, ma scoprono che il problema \u00e8 il nido di un uccellino costruito proprio sui cavi della centralina. I due, con qualche divergenza, decidono di aspettare che si schiudano le uova nel nido prima di intervenire; dello stesso avviso \u00e8 anche il rettore. Tuttavia, questa sua scelta di non intervenire sul Wi-Fi non passa di buon occhio nel consiglio scolastico e il rettore viene spronato a rimediare, rimuovendo il nido. Craig, che capisce che quel ruolo non gli si addice, decide di dare le dimissioni dal consiglio dichiarando di essere un \"politico\" (e quindi mal visto all'interno del consiglio). In seguito Abed ed Elroy si occupano delle tre uova ormai schiuse, ma due uccellini non riescono a sopravvivere; solo il terzo riuscir\u00e0 a spiccare il volo. Nel frattempo, Annie accompagna Chang ad un provino per un'interpretazione teatrale di Karate Kid, ma qui Annie, che doveva solo accompagnarlo, ottiene le parti principali dello spettacolo. Chang, gi\u00e0 deluso per quanto accaduto, viene continuamente insultato dal regista che si aspetta molto di pi\u00f9 da lui. Annie, stanca di vedere l'amico cos\u00ec, lo difende, ma il regista spiega che in realt\u00e0 \u00e8 Chang quello che ha del talento e non Annie; la ragazza, quindi, se ne va affranta. La sera, tutto il gruppo (compresa Annie) assiste all'opera teatrale che si rivela essere un enorme successo (grazie alla grande interpretazione di Chang); Annie \u00e8 sempre triste perch\u00e9 le sarebbe piaciuto essere con gli attori che a fine spettacolo vanno a fare un party, ma Jeff riesce a consolarla.\nFondamenti di robotica e festeggiamenti.\nFrancesca propone un progetto di reintegro per carcerati nella societ\u00e0 che promette un incentivo di 300.000 dollari destinati nei fondi del Greendale; sorpresi dalla cifra, il rettore e Jeff acconsentono immediatamente. Il progetto di reintegro prevede l'utilizzo di tecnologie moderne, ovvero dei tablet su un'asta ed una ruota controllato direttamente dalla postazione del prigioniero, in modo da circolare liberi per il college stando in prigione. Uno di questi, Willy, si iscrive al corso di Jeff, ma tra i due nascono le prime divergenze, tant'\u00e8 che il prigioniero, direttamente con il suo tablet, cerca di far cadere dalle scale Jeff nel tentativo di ucciderlo. \nJeff, esasperato dai comportamenti di Willy, lo solleva e lo butta gi\u00f9 dalle scale, rompendo il suo dispositivo; il rettore, che si stava affezionando al prigioniero, scopre dell'accaduto e congeda Jeff per due settimane pagate. Inoltre, si scopre che Willy sostituir\u00e0 Jeff come insegnante del corso di legge. Grazie ad Elroy, che costruisce uno strumento simile a quello usato dai prigionieri con una scopa, Jeff, stando a casa, riesce manovrare l'apparecchio ed a rientrare nel campus, interrompendo la cerimonia di consegna degli incentivi. Qui si scopre che Willy non ha mai ucciso nessuno (cosa che ha affermato in pi\u00f9 occasioni) e che era ancora sotto processo (ma non l'indiziato numero uno), cosa che fa cambiare idea al rettore sul prigioniero. Dopo una \"lotta\" tra tablet tra Jeff e Willy che vede la \"vittoria\" di quest'ultimo, il rettore spegne definitivamente il dispositivo del carcerato, ringraziando Jeff per quanto fatto. Nel frattempo, Britta vuole organizzare una festa nell'appartamento di Annie ed Abed, ma non le viene concesso in quanto Annie, organizzata e precisa, chiede di non invitare pi\u00f9 di 8 persone. Britta allora si rivolge ad Abed, raccontandogli che l'idea della festa \u00e8 per un film che lei vuole girare ed egli acconsente alla richiesta. Tuttavia, Abed prende alla lettera il copione scritto dalla amica e continua a registrare per tutta la notte, anche quando la vera e propria festa \u00e8 gi\u00e0 finita da un pezzo e che lo stesso Abed ha ingaggiato degli attori per le parti. Qui Britta capisce che avrebbe dovuto ascoltare immediatamente Annie e chiede scusa ad Abed per averlo preso in giro.\nSicurezza informatica di base.\nGreendale subisce un attacco hacker, che porta allo scoperto le conversazioni e-mail di un'addetta alla mensa: l'hacker chiede che la scuola cancelli l'esibizione del comico Gupta Gupti Gupta, noto per il suo razzismo, e minaccia di esporre i messaggi del comitato Salviamo Greendale in caso contrario. Viene organizzata una conferenza stampa, dove il comitato annuncia che il comico si esibir\u00e0 comunque e che le minacce non servono; il gruppo si ripromette di non leggere le rispettive e-mail nel caso venissero allo scoperto, promessa che viene prontamente infranta la sera stessa da tutti tranne Abed. Mentre tutti discutono in base a ci\u00f2 che hanno letto, Gupta arriva e il gruppo, pi\u00f9 Neil che \u00e8 arrivato per vederlo, si prepara all'esibizione. A questo punto, l'hacker minaccia di rendere pubbliche le e-mail di tutti, provocando gran parte degli studenti a marciare contro la mensa, barricata allora da Chang e Frankie. Gupta procede allora con delle battute sugli ebrei, le persone di colore e quelle sovrappeso: il rettore riceve un messaggio, recante il messaggio che l'hacker ha attuato la minaccia, causando la dispersione della folla, mentre il comico continua la propria \"performance\" insultando Neil. Il giorno dopo, nel caos causato dai segreti divulgati, l'agente Cackowski annuncia al gruppo che il colpevole \u00e8 stato catturato: si tratta di Ryan, un ragazzino.\nCorso avanzato di sicurezza.\nFrancesca avvisa il gruppo che nel campus si fa utilizzo del Guerriglia marketing, una strategia di pubblicit\u00e0 non convenzionale ed a basso costo che fa uso di strumenti aggressivi che vanno ad influenzare l'intera psicologia degli utenti finali. Britta ritrova cos\u00ec il ragazzo senza identit\u00e0 della quale si invagh\u00ec in passato che lavorava per la Subway, ma questa volta ha un nome, Rick; tuttavia, Britta scopre subito che egli questa volta sta lavorando per la Honda ed una delle sue \"vittime\" pi\u00f9 labili su cui esercitare la propria professione \u00e8 il rettore. Rick spiega che tra lui e Britta non potr\u00e0 esserci una stabile relazione perch\u00e9 il suo lavoro non lo permette, cos\u00ec la ragazza (spinta anche dal capo di Rick) decide di entrare a far parte del mondo della pubblicit\u00e0 e, sfruttando il fattore della \"coppia felice\", comincia a circuire le persone pi\u00f9 vulnerabili e sensibili nominando a sproposito (ma contestualmente) varie caratteristiche dei modelli Honda. Una sera, per\u00f2, quando presenta Rick ai propri genitori, Britta capisce che la sua relazione si basa su menzogne e litiga col ragazzo. Rick raggiunge Britta mentre \u00e8 di turno al bar e le confessa che ha abbandonato quella vita per stare con lei, cos\u00ec i due vanno al Greendale in cui \u00e8 in pieno svolgimento una festa; qui Rick, per\u00f2, viene incastrato da Francesca che, nel vedere lo studio del rettore pieno di gadget della Honda, capisce la gravit\u00e0 della situazione e riesce a fare arrestare il giovane, che si vede costretto allontanare da Britta. Nel mentre, Annie Abed e Chang diventano ottimi amici di Elroy anche grazie a serate divertenti basate su giochi in scatola, ma questo non vale per Jeff, che prova a farsi piacere al nuovo arrivato cercando anche di assecondarlo. Tuttavia, prima della festa del Greendale (con tanto di band chiamata da Jeff in modo da farsi piacere), Elroy libera i suoi pensieri repressi nei confronti della cantante del gruppo, sua vecchia fiamma, per poi esternare anche i suoi sentimenti a Jeff, abbracciandolo.\nIntroduzione al cinema di riciclo.\nBen Chang diventa una star in merito ad una comparsa in uno spot pubblicitario, ottenendo grande consenso sul web grazie alla sua frase \"\u00c8 fatto a fette bellezza!\" che diventa un vero tormentone; lo stesso Chang afferma di essere stato contattato da Steven Spielberg e che andr\u00e0 a lavorare ad Hollywood, screditando i suoi amici del Greendale in un'intervista andata in onda in TV. Abed, che stava girando un film con lo stesso Chang nel campus, si ricorda di aver fatto firmare all'amico una sorta di clausola; in questo modo, anche grazie all'aiuto di un agente cinematografico, basta realizzare un film dalla durata di 81 minuti contenente anche lo stesso Chang entro qualche giorno per ottenere un buon profitto. Le riprese cominciano presto e la trama \u00e8 incentrata su una guerra spaziale con tanto di alieni, con protagonisti Jeff, Britta ed Annie. Abed, comunque, non \u00e8 molto fiducioso per questo film in quanto il tempo a disposizione veramente risicato non riesce a mettere in risalto le sue qualit\u00e0; inoltre, lo stesso Chang (assente in quel momento perch\u00e9 a Hollywood), che \u00e8 anche il personaggio chiave della storia, viene impersonato dal rettore con una parrucca inquadrato solo di schiena, mentre nelle scene frontali viene rimpiazzato da vecchi video che lo stesso Abed aveva archiviato dal film che stava girando in precedenza (infatti si vede Chang ripetere le stesse frasi e gli stessi movimenti). Ad opera finita, per\u00f2, si scopre che il film dura 87 minuti (quando doveva essere di 81) e si decide per tagliare la scena della morte di Jeff dalla durata di 6 minuti e 30 secondi; questa scelta non va gi\u00f9 allo stesso Jeff che, preso dalla rabbia, prende il computer di Abed e cerca di editarlo a suo piacimento. Tuttavia, Abed glielo impedisce, arrivando anche ad un confronto fisico, ma i due riescono a chiarirsi e Jeff acconsente al taglio della sua scena. Nonostante la chiara scarsa qualit\u00e0 dell'opera, il film ottiene un grande successo nel Greendale, anche grazie al finale inaspettato che Abed ha aggiunto all'ultimo momento. L'agente cinematografico, che aveva buone sensazioni, viene chiamato dalle compagnie di distribuzione un po' indispettite, facendolo allontanare senza dare pi\u00f9 notizie al gruppo per il film. Nel finale, Chang sta prestando la sua voce nello studio di registrazione ad Hollywood, ma stanco del lavoro si lascia scappare una frase poco gradevole su Steven Spielberg, ignaro del fatto che anche il famoso regista era l\u00ec nella sala accanto; Ben viene cos\u00ec allontanato dagli studi e fa ritorno al Greendale, dove il gruppo studio, inizialmente un po' cauto nei suoi confronti per quanto lui ha afferMato su di loro in precedenza, lo perdona.\nTruffa: livello 1.\nTutto il gruppo si iscrive al nuovo corso di truffa ad eccezione di Jeff, che capisce immediatamente l'inganno; infatti, il professore del corso \u00e8 un truffatore che, per \"insegnare\", chiede agli studenti di acquistare delle valigette ventiquattrore a prezzi spropositati. Il gruppo, sentitosi truffato, vuole vendicarsi e chiede aiuto a Jeff, contento di non essere stato fregato. Dopo una vivace chiacchierata tra i due, Jeff si unisce al gruppo nel tentativo di truffare il truffatore, anche se il gruppo \u00e8 senza idee: prima fingono che Elroy abbia ereditato milioni di dollari da un suo lontanissimo parente, in seguito truccano un biglietto della lotteria, ma nessuno di questi tentativi va a buon fine. Dopo aver visto \"La stangata\" (noto film basato sulle truffe) nello sgabuzzino della scuola in modo da ottenere qualche valida idea, il professore scopre il gruppo, deridendolo; qui Britta, infuriata, aggredisce il truffatore che, scappando, scivola dalle scale ferendosi. Il truffatore, cosi, ottiene 50.000 dollari di risarcimento e Britta viene espulsa dal Greendale per quanto accaduto. Tuttavia, si scopre ben presto che Britta ed il truffatore erano d'accordo su tutto, fingendo una caduta rovinosa dalle scale per accaparrarsi i soldi del risarcimento da dividere e scappare assieme, ma durante uno scambio di effusioni tra i due, la valigetta coi 50.000 dollari viene scambiata da Abed con una piena di soldi finti. Quando il truffatore se ne accorge \u00e8 troppo tardi: giunto in mensa sulle proprie gambe (e non pi\u00f9 in carrozzina come stava fingendo) nel tentativo di riavere i suoi soldi, capisce di essere stato truffato, ammettendolo davanti a tutto il gruppo e ad un agente di polizia.\nCamper base e chiromanzia.\nIl gruppo, con il camper che Elroy usa come casa, sta portando una mano gigante (che il rettore ha comprato online da poco un po' inspiegabilmente) ad un possibile nuovo acquirente, passando su una stretta strada di montagna piena di tornanti. Tuttavia, la benzina scarseggia ed il camper si ferma in mezzo al nulla; neanche la seconda batteria di riserva \u00e8 funzionante in quanto tutta la corrente \u00e8 stata risucchiata dai telefoni cellulari dei ragazzi sotto carica inconsciamente. Il gruppo si appresta ad affrontare una fredda notte in un camper e sfruttano il momento per scusarsi a vicenda per quanto successo; il rettore, per\u00f2, si sente minacciato e, in preda ad una crisi, esce dal camper per andare a sedersi sulla mano gigante che stanno trasportando sul tettuccio. Abed lo raggiunge, ma la mano non regge il peso, cadendo a terra. Il gruppo, sentendo un forte rumore, accorre per aiutare il rettore che sembrerebbe essere rimasto incastrato sotto questa pesante scultura, ma quest'ultimo, nascostosi, ne approfitta per occupare il camper e chiudere fuori tutti gli altri. Solo Abed, grazie ad un notevole discorso filosofico, riesce a scaldare il cuore del rettore che accoglie tutti all'interno. La mano gigante, alla fine, verr\u00e0 posizionata nel campus.\nSpionaggio moderno.\nFrankie viene informata di un nuovo attaccato di paintball nella scuola, cosa bandita nel campus dalla stessa; sempre lei, chiede a Jeff di presentare al gran gal\u00e0 che si terr\u00e0 la sera per presentare il progetto \"Clean Greendale\" (Greendale pi\u00f9 pulita) l'inserviente, nonch\u00e9 nuovo vice custode, Lapari, premiandolo per il servizio prestato contro questa cosa illegale. Jeff scopre che i suoi stessi amici sono assidui giocatori di paintball e tiene nascosto tutto a Frankie, fiduciosa in Jeff ed in tutto il gruppo. Abed spiega che il gioco viene eseguito su un server crittografato scoprendo che sono coinvolte anche persone del City College, rivali del Greendale, e che c'\u00e8 un giocatore segreto, Silver Ballz. Con il permesso del rettore, sentitosi messo in disparte dai comportamenti proibitivi di Frankie, ed il coinvolgimento di Jeff, il gruppo decide di prendere parte a questa battaglia contro Silver Ballz, mantenendo il tutto all'oscuro della stessa Frankie. Abed ed Annie riescono ad ottenere una chiavetta USB di Kugler: su di essa sono presenti le conversazioni criptate del giocatore segreto, dichiarando di tenfere un'imboscata a Lapari nella serata del Gal\u00e0. Sotto copertura, il gruppo cerca di mantenere sotto controllo la situazione durante l'elegante cerimonia. Nel frattempo, il rettore, di perlustrazione nel perimetro circostante, capisce che \u00e8 il personale di custodia questa volta dietro a questa \"partita\", stufo di come si comportano gli studenti nelle altre battaglie e di dover pulire il tutto al termine. Lo stesso rettore, quindi, affermando ci\u00f2 che ha scoperto, salva Jeff da una punizione severa in quanto, preso dal panico, spara un colpo contro uno spettatore non giocante (per altro in stampelle) davanti a Frankie, incredula. Subito dopo fa irruzione l'intero staff dei bidelli ed inservienti e scoppia una vera e propria guerra; solo Jeff, il rettore e Lapari si salvano, e quest'ultimo li attira nel \"museo delle arti di custodia\" dove rivela che ha organizzato questo \"gioco\" per sabotare il gal\u00e1 del \"Clean Greendale\" organizzato da Frankie. Qui il rettore va contro Jeff, che vuole solo fermare questa disciplina nel Greendale perch\u00e9 dalla parte di Frankie, mentre lo stesso rettore desidererebbe continuare col paintball ed avere pi\u00f9 potere all'interno della sua scuola. Jeff, comunque, convince entrambi a non sparare quando entra Frankie, che decide di non licenziare nessuno. Lo scontro finisce coi tre che si sparano allo stesso istante (quando avrebbero dovuto farlo ognuno sul proprio piede), terminando in pareggio e senza un vincitore.\nElementi di videografia matrimoniale.\nAbed filma un documentario mentre il gruppo partecipa al matrimonio di due loro compagni, Garrett e Stacy. Il gruppo arriva al matrimonio durante lo scambio dei voti e la loro entrata rumorosa attira attenzioni. Durante il ricevimento la mamma di Garrett li rimprovera per il loro comportamento, cos\u00ec il gruppo decide di comportarsi al meglio: siccome il fratello di Garrett \u00e8 impossibilitato a fare il discorso da testimone, Jeff prende il suo posto ma viene alla luce che i due sposi sono parenti. Mentre i neo-sposi discutono su come comportarsi, i membri si incolpano dell'accaduto. Gli sposi decidono di annullare il matrimonio ma Chang interviene e li invita a rimanere sposati nonostante le sfide che dovranno affrontare.\nConseguenze emozionali del palinsesto televisivo.\nL'anno accademico si conclude e Frankie scioglie il comitato \"Salviamo il Greendale\" per l'estate. Inaspettatamente, Elroy rivela di essere stato assunto da Linkedln e dice addio al gruppo. I membri del gruppo vanno a bere e immaginano cosa potrebbe succedere in una \"settima stagione\" ma quando Annie rivela di doversi trasferire a Washington D.C. per un tirocinio con l'FBI e Abed afferma che si trasferir\u00e0 in California per fare l'assistente di produzione, Jeff si immagina come l'unico membro del gruppo rimasto al Greendale, quindi lascia il bar e torna in aula studio. Qui lo raggiunge Annie, Jeff ammette di amarla ma riconosce di doverla lasciare andare. Gli altri li raggiungono e ognuno immagina la loro \"settima stagione\": Jeff accetta che i suoi amici se ne andranno e li ringrazia per avergli cambiato la vita. Pi\u00f9 avanti, accompagna Abed ed Annie all'aeroporto, raggiunge poi gli altri al bar e mentre la scena si oscura compare #andamovie sullo schermo."}
{"id": "5375920", "revid": "36426", "url": "https://it.wikipedia.org/wiki?curid=5375920", "title": "Polo Universitario di Novoli", "text": ""}
{"id": "5375940", "revid": "599013", "url": "https://it.wikipedia.org/wiki?curid=5375940", "title": "Brad Hopkins", "text": "Carriera.\nDopo avere giocato a football al college all'Universit\u00e0 dell'Illinois, Hopkins fu scelto come 13\u00ba assoluto nel Draft NFL 1993 dagli Houston Oilers. Nella sua stagione da rookie disput\u00f2 11 partite come sinistro titolare. Hopkins gioc\u00f2 come titolare in tutte le 16 partite degli Oilers nel 1995, 1996, 1997 e 1999, bloccando per il running back Eddie George. Nel 1999, dopo che la franchigia era diventata i Tennessee Titans, raggiunse il Super Bowl XXXIV dove Hopkins part\u00ec come titolare, perdendo contro i St. Louis Rams guidati da Kurt Warner.\nNel 2000, Hopkins fu convocato per il suo primo Pro Bowl dopo avere fatto parte di una linea offensiva che concesse il terzo minor numero di sack nella NFL e permise a George di superare le 1.500 yard corse. Nel 2003 fu convocato per il suo secondo Pro Bowl, coi Titans che potevano contare su un prolifico attacco guidato da Steve McNair e Eddie George che segn\u00f2 30 punti in sei gare consecutive, un record di franvhigia. Hopkins annunci\u00f2 il suo ritiro il 14 giugno 2006 quando, assieme a McNair era rimasto l'ultimo giocatore dell'epoca degli Houston Oilers.\nVita privata.\nHopkins \u00e8 padre del tight end dei Los Angeles Rams Brycen Hopkins."}
{"id": "5375956", "revid": "533647", "url": "https://it.wikipedia.org/wiki?curid=5375956", "title": "Agenzia per le organizzazioni non lucrative di utilit\u00e0 sociale", "text": ""}
{"id": "5375959", "revid": "110157", "url": "https://it.wikipedia.org/wiki?curid=5375959", "title": "McGuinn, Clark &amp; Hillman", "text": "McGuinn, Clark &amp; Hillman \u00e8 un album a nome di Roger McGuinn, Gene Clark e Chris Hillman, pubblicato dalla Capitol Records nel gennaio del 1979."}
{"id": "5375974", "revid": "767487", "url": "https://it.wikipedia.org/wiki?curid=5375974", "title": "Steve Everitt", "text": "Biografia.\nDopo avere giocato a football al college a Michigan, Everitt fu scelto come 14\u00ba assoluto nel Draft NFL 1993 dai Cleveland Browns. Vi gioc\u00f2 per tre stagioni disputando tutte le 48 partite tranne tre e sempre come titolare. Nel 1996 la franchigia si trasfer\u00ec a Baltimora diventando i Ravens e Everitt vi rimase per un'altra stagione. Nel 1997 pass\u00f2 ai Philadelphia Eagles con cui disput\u00f2 le ultime tre stagioni della carriera."}
{"id": "5376026", "revid": "116957210", "url": "https://it.wikipedia.org/wiki?curid=5376026", "title": "Football League 2 2010-2011 (Grecia)", "text": "La Football League 2 2010-2011 \u00e8 la 36\u00aa edizione del campionato greco di calcio di terzo livello ed \u00e8 il primo campionato con la denominazione Football League 2.\nGruppo 1 (Sud).\nClassifica.\nLegenda:\nGruppo 2 (Nord).\nClassifica.\nLegenda:"}
{"id": "5376051", "revid": "767487", "url": "https://it.wikipedia.org/wiki?curid=5376051", "title": "Thomas Shaughnessy, I barone Shaughnessy", "text": "Biografia.\nEra il figlio del cattolico irlandese, il tenente Tom Shaughnessy (1818\u20131903), e di sua moglie, Mary Kennedy (1826\u20131905). Suo padre nacque a Ashford e, come sua madre, arriv\u00f2 negli Stati Uniti dopo la Grande carestia irlandese del 1840. \nCarriera.\nFrequent\u00f2 la Spencerian Business College ma a sedici anni and\u00f2 a lavorare per la Milwaukee and St. Paul Railroad.\nNel 1875 divenne aiutante del I reggimento della milizia dello stato del Wisconsin. Nello stesso anno fu eletto al consiglio comunale di Milwaukee. Egli \u00e8 stato rieletto nel 1875 e nel 1882 venne eletto presidente del Consiglio.\nShaughnessy \u00e8 arrivato a Montr\u00e9al nel novembre 1882 per lavorare per la Canadian Pacific Railway. Il perfezionista perennemente ben vestito Shaughnessy (che sembra essere stato ossessivo-compulsivo, ossessionato per la pulizia, si lavava le mani pi\u00f9 volte ogni giorno e come presidente avrebbe rifiutato di condividere un ascensore con chiunque altro) divenne noto per i severi controlli sui costi, degli acquisti e altre spese. \nAllo scoppio della prima guerra mondiale, Shaughnessy era un forte sostenitore della guerra dell'Impero. Nel 1916 grazie al suo sostegno allo sforzo bellico fu elevato al rango di pari.\nMatrimonio.\nNel 1880 spos\u00f2 Elizabeth Bridget Nagle (?-8 maggio 1937). Ebbero cinque figli:\nMorte.\nShaughnessy mor\u00ec il 10 dicembre 1923, dopo un attacco di cuore.\nShaughnessy House, la sua residenza a Montr\u00e9al, \u00e8 stata progettata dall'architetto William Thomas nel 1876, che \u00e8 stata dichiarata un sito storico nazionale del Canada nel 1974 ed \u00e8 ora parte del Canadian Centre for Architecture. Il quartiere circostante \u00e8 denominato Shaughnessy Village."}
{"id": "5376060", "revid": "36426", "url": "https://it.wikipedia.org/wiki?curid=5376060", "title": "Palazzo Grifoni-Libri", "text": "Palazzo Grifoni-Libri \u00e8 un edificio storico di Firenze, situato in via de' Neri 4, angolo via delle Brache e con un affaccio posterioire su via del Canto Rivolto.\nStoria e descrizione.\nIl grande edificio presenta caratteri che ne fanno risalire l'edificazione tra la fine del Trecento e i primi del Quattrocento, quando formava un'unica fabbrica con il palazzo Nori al n. 6, apparendo decisamente rappresentativo di quello che Walther Limburger definiva \"stile di transizione\".\nGi\u00e0 dei Rustici e dei Davanzati, \u00e8 stato (oramai separato dal precedente e a partire dalla met\u00e0 del Cinquecento) a lungo della famiglia Grifoni, che a met\u00e0 Settecento ne condivideva in parte la propriet\u00e0 con quella dei Libri. Tale situazione \u00e8 documentata da una serie di raffinati cabrei disegnati da G. Medici nel 1766, conservati presso l'Archivio di Stato di Firenze e pubblicati da Gian Luigi Maffei. Le piante, i prospetti e le sezioni trasversali mostrano nei minimi dettagli l'organizzazione degli spazi a questa altezza cronologica, chiarendo come il primo fornice a sinistra nasca dalla chiusura frontale del vicolo del Canto Rivolto, a determinare al piano terreno gli spazi per una bottega (al tempo ad uso di parrucchiere), e al primo piano una sala di pertinenza del successivo palazzo Nori. I due fornici sul lato opposto, al tempo tamponati e oggi di accesso a esercizi commerciali, chiudevano sulla strada la loggia che guardava l'ampio cortile interno.\nDa questa stessa loggia partiva la scala nobile che ancora oggi si sviluppa sullo sporto che aggetta su via delle Brache. Su via delle Brache, del Canto Rivolto e del successivo vicolo si aprivano gli accessi alle rimesse e alle stalle. Il terzo piano su via de' Neri \u00e8 documentato nei disegni unicamente in corrispondenza dei tre assi a sinistra mentre, sull'altro lato, l'edificio si concludeva con un basso mezzanino. Lo stato attuale dei fronti non mostra significative varianti rispetto a quanto documentato, compresi gli accessi carrabili alle rimesse di via del Canto Rivolto, eccezion fatta per l'ampliamento del mezzanino alla stessa altezza del terzo piano.\nIl palazzo presenta attualmente su tutto il fronte numerosi ferri da facciata (quelli da stanga probabilmente sostituiti o integrati nei restauri intercorsi tra Ottocento e Novecento) e un bel ferro da bandiera sulla cantonata che si determina su via delle Brache. Su quest'ultimo fianco \u00e8 notevole, come gi\u00e0 abbiamo accennato, l'estensione dell'edificio sullo sporto (che nel cabrei \u00e8 indicato con la denominazione di tamburo pensile), retto da possenti mensoloni in pietra che in questo caso seguono l'andamento della scala determinando una serie di volumi oltremodo articolati, che rendono questa via una delle pi\u00f9 \"pittoresche\" della zona, nel restituirci ancora l'atmosfera della Firenze medioevale.\nTabernacolo.\nSotto gli sporti del palazzo si trova oggi una semplice nicchia vuota. Tuttavia il repertorio dei tabernacoli del Guarnieri riporta come qui fosse conservata una \"Madonna col Bambino e angeli\" in stucco, buona copia antica di un prototipo di Antonio Rossellino (la \"Madonna di Leningrado\"), dotata di cornice originale e qui collocata ai primi del Novecento. L'autore la dice la migliore tra le copie sparese in altri tabernacoli cittadini (via dei Pescioni, via Faenza, piazzale Donatello, via Montanelli), che probabilmente venne rimossa per restauri dopo l'alluvione di Firenze, ma mai pi\u00f9 ripristinata. "}
{"id": "5376065", "revid": "36426", "url": "https://it.wikipedia.org/wiki?curid=5376065", "title": "Palazzo di Alberto di Zanobi", "text": ""}
{"id": "5376080", "revid": "599013", "url": "https://it.wikipedia.org/wiki?curid=5376080", "title": "Viliamu Vaofanua", "text": ""}
{"id": "5376089", "revid": "716642", "url": "https://it.wikipedia.org/wiki?curid=5376089", "title": "Charlie Uhrle", "text": "Carriera.\nNazionale.\nNel 2011 ha giocato 8 partite in nazionale, 3 delle quali in partite di qualificazione ai Mondiali del 2014."}
{"id": "5376107", "revid": "767487", "url": "https://it.wikipedia.org/wiki?curid=5376107", "title": "Marc Vucinovic", "text": "Caratteristiche tecniche.\nGioca come esterno destro."}
{"id": "5376115", "revid": "729019", "url": "https://it.wikipedia.org/wiki?curid=5376115", "title": "Transf\u0103g\u0103r\u0103\u0219an", "text": "La Transf\u0103g\u0103r\u0103\u015fan DN7C \u00e8 una strada nazionale della Romania che si sviluppa per circa 60 miglia (90 km) su strade di montagna della catena dei Carpazi.\nStoria.\nLa strada \u00e8 stata costruita intorno agli inizi degli anni settanta per motivi militari, a seguito dell'invasione della Cecoslovacchia nel 1968. All'epoca, la Romania aveva gi\u00e0 dei passi di montagna strategici che attraversavano i confini centroeuropei. I lavori furono particolarmente difficili a causa delle condizioni climatiche (si lavorava a circa 2000 metri s.l.m.) e vi furono 40 vittime tra operai e soldati. La costruzione necessit\u00f2 di circa 6 milioni di chilogrammi di dinamite.\nPercorso.\nLa strada sale fino a circa 2000 metri di altitudine. La parte di strada pi\u00f9 emozionante \u00e8 quella che va da Nord a Sud. \u00c8 una strada che presenta tratti esposti a venti anche molto forti, tortuosa, con stretti tornanti e ripidi dislivelli. La strada \u00e8 una sorta di attrazione e impresa allo stesso tempo, sia per i ciclisti sia per i motociclisti. La velocit\u00e0 media di percorrenza sulla strada \u00e8 di non pi\u00f9 di 45 km/h. La sezione Nord \u00e8 usata per l'annuale competizione ciclistica del Tour di Romania.\nRestrizioni.\nLa strada viene solitamente chiusa da ottobre a giugno per cause meteorologiche. I viaggiatori possono trovare alcuni posti dove mangiare e qualche hotel dove passare la notte. L'accesso \u00e8 limitato anche dalle 22:00 alle 06:00 poich\u00e9 col buio i tratti sprovvisti di barriere sarebbero troppo pericolosi.\nRiferimenti culturali.\nNel settembre 2009 il programma televisivo di motori Top Gear gir\u00f2 la prima puntata della quattordicesima stagione sulla strada. Uno dei tre conduttori, Jeremy Clarkson, ha definito la Transf\u0103g\u0103r\u0103\u0219an \"la migliore strada al mondo\", che precedentemente aveva pensato fosse l'italiana Strada statale 38 dello Stelvio.\nIl 3 agosto 2015, il pilota italiano Fabio Barone conquista il record del mondo di velocit\u00e0 sul tratto di 12.850 m della Transf\u0103g\u0103r\u0103\u0219an. Il record \u00e8 stato ottenuto su una Ferrari 458 Italia."}
{"id": "5376120", "revid": "1802026", "url": "https://it.wikipedia.org/wiki?curid=5376120", "title": "Ale (album)", "text": ""}
{"id": "5376127", "revid": "3115", "url": "https://it.wikipedia.org/wiki?curid=5376127", "title": "Cicinna", "text": "Cicinna () era un demo dell'Attica. Non si sa con certezza dove fosse situato, ma secondo alcuni studiosi si trovava vicino al demo di Sfetto, forse vicino alla moderna Chalidou, a est del monte Imetto.\nDescrizione.\nIl demo era conosciuto per essere il luogo natale di Strepsiade, il protagonista de \"Le nuvole\" di Aristofane. Rappresentando la generalit\u00e0 dei membri del demo, Aristofane dipinge questo personaggio come un agricoltore prospero e attento al suo figlio svogliato. In un discorso di Lisia si dice che una propriet\u00e0 a Cicinna raggiungeva le 10 mine di valore (una somma molto grande, equivalente a 1000 dracme). \nProbabilmente Cicinna aveva una propria Diasia, la festa a Zeus pi\u00f9 importante dell'Attica, in cui il dio veniva onorato come Zeus Milichio: questo si evince da un passaggio della gi\u00e0 citata commedia di Aristofane. La festa si teneva il 23 del mese di Antesterione (all'incirca all'inizio di marzo): le persone pi\u00f9 ricche offrivano le vittime e le pi\u00f9 povere bruciavano l'incenso."}
{"id": "5376152", "revid": "716642", "url": "https://it.wikipedia.org/wiki?curid=5376152", "title": "Rambo Tapui", "text": "Carriera.\nClub.\nIn carriera ha giocato 3 partite in OFC Champions League e 5 partite nei turni preliminari della medesima manifestazione.\nNazionale.\nTra il 22 ed il 26 novembre 2011 ha giocato 3 partite in nazionale, tutte in partite di qualificazione ai Mondiali del 2014."}
