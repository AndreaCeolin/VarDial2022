{"id": "5460342", "revid": "120813935", "url": "https://it.wikipedia.org/wiki?curid=5460342", "title": "Adunata nazionale dei bersaglieri", "text": "L'adunata nazionale dei bersaglieri, o raduno nazionale dei bersaglieri, \u00e8 una manifestazione a cadenza annuale che si svolge generalmente durante il mese di maggio in una citt\u00e0 d'Italia scelta di volta in volta dal consiglio direttivo dell'Associazione nazionale bersaglieri.\nIl primo raduno nazionale si \u00e8 svolto a Trieste nel 1923.\nLa manifestazione.\nIl raduno nazionale si svolge in pi\u00f9 giorni durante il quale si tengono concerti e caroselli delle fanfare, cerimonie, ed altri eventi simili. Il culmine della manifestazione \u00e8 la domenica con la sfilata per le strade della citt\u00e0 ospitante.\nLa sfilata ha inizio la mattina e vi partecipano solo i bersaglieri, divisi per regione e per sezione di appartenenza. Di norma le prime a sfilare sono le sezioni estere, mentre per ultime marciano le sezioni locali e quella ospitante. Oltre ai bersaglieri prendono parte alla manifestazione anche le autorit\u00e0 locali e nazionali che prendono parte all'evento (ministri, sindaco, presidente della Provincia e presidente della Regione). Il resto delle persone e il pubblico si collocano al lati della sfilata o sulle tribune situate al termine della stessa.\nLe sezioni sfilano a piedi, accompagnate generalmente dalle fanfare dei bersaglieri e dalle pattuglie di bersaglieri ciclisti.\nLe sedi delle adunate nazionali.\nLa citt\u00e0 ospitante viene scelta almeno con un paio di anni di anticipo in modo da permettere alla sezione e alla citt\u00e0 ospitante di organizzare l'evento. Una specifica commissione dell'ANB valuta le proposte delle citt\u00e0 candidate e compie visite in loco per verificarne l'idoneit\u00e0, sulla base di fattori come: la capacit\u00e0 ricettiva della zona, la disponibilit\u00e0 dei diversi enti pubblici, la viabilit\u00e0 locale, etc.\nLe adunate nelle citt\u00e0.\nElencate di seguito le citt\u00e0 che hanno ospitato l'evento per pi\u00f9 di una volta"}
{"id": "5460347", "revid": "256896", "url": "https://it.wikipedia.org/wiki?curid=5460347", "title": "Raduno nazionale dei Bersaglieri", "text": ""}
{"id": "5460365", "revid": "1543377", "url": "https://it.wikipedia.org/wiki?curid=5460365", "title": "Lobby israeliana negli Stati Uniti", "text": "Con lobby israeliana negli Stati Uniti (talora definita lobby sionista negli USA) s'intende l'insieme dei gruppi di pressione politica, economica e persino d'impronta religiosa, di quanti, come individui o gruppi organizzati legalmente, mirano a influenzare la politica estera statunitense in palese sostegno d'Israele e del sionismo che la pervade, effettuando pressioni (previste come legittime dal sistema statunitense, purch\u00e9 esplicitamente portate a conoscenza della pubblica opinione americana) per favorire Israele e la politica del suo governo.\nLa lobby consiste di gruppi secolari e religiosi ebraico-americani. Il pi\u00f9 noto e visibile di essi \u00e8 l'American Israel Public Affairs Committee (AIPAC). L'AIPAC e altri gruppi facenti parte della lobby israeliana influenzano la politica pubblica statunitense in vari modi, sfruttando il tema dell'istruzione, rispondendo alle critiche verso Israele e portando argomentazioni in sostegno d'Israele, oltre a battersi per l'approvazione di leggi che favoriscano lo Stato d'Israele e la sua politica estera.\nStoria.\nUna credenza cristiana riguardante il ritorno degli ebrei in Terra Santa (Sionismo cristiano) ha forti radici negli Stati Uniti, che precedono sia la nascita del movimento sionista (Primo Congresso Sionista) sia quella d'Israele stesso. L'azione lobbistica di simili gruppi per influenzare la politica del governo statunitense, in modo assolutamente congruo con l'ideologia sionista, data almeno al XIX secolo.\nNel 1844, il sionista cristiano George Bush, un professore di Lingua ebraica nella New York University, lontanamente imparentato con la famiglia Bush che ha dato due Presidenti agli USA, pubblic\u00f2 un libro intitolato \"The Valley of Vision; or, The Dry Bones of Israel Revived.\" In esso egli denunciava \u201cla schiavit\u00f9 e l'oppressione, che ha cos\u00ec a lungo schiacciato nella polvere (gli ebrei)\u201d, e invocava un \u201cinnalzamento\u201d degli ebrei \u201ca un rango di dignitosa reputazione tra le nazioni della Terra\u201d, riportando gli ebrei nella terra d'Israele in cui la maggior parte di essi si sarebbe convertita al Cristianesimo. Ci\u00f2, secondo Bush, avrebbe arrecato benefici non solo agli ebrei, ma a tutto il genere umano, creando un \u201ccollegamento comunicativo\u201d tra l'umanit\u00e0 e Dio. \u201cIt will blaze in notoriety...\". \u201cIt will flash a splendid demonstration upon all kindreds and tongues of the truth.\u201d Il libro vendette circa 1 milione di copie nel periodo anteguerra. Il Blackstone Memorial del 1891 \u00e8 stata del pari una significativa petizione sionista cristiana (in inglese \"Christian Restorationist\") presentata da William Eugene Blackstone, per convincere il Presidente Benjamin Harrison a compiere pressioni sul Sultano dell'Impero ottomano affinch\u00e9 concedesse la Palestina agli ebrei.\nA partire dal 1914, il coinvolgimento di Louis Brandeis e del suo gruppo di Sionisti Americani, rese per la prima volta il Sionismo ebraico una forte realt\u00e0 sulla scena statunitense. Sotto la sua guida gli aderenti si decuplicarono, raggiungendo la cifra di circa persone. Come presidente dell'American Provisional Executive Committee for General Zionist Affairs, Brandeis riusc\u00ec a ottenere milioni di dollari dell'epoca per alleviare le sofferenze ebraiche nell'Europa devastata dalla guerra, e da quel momento \u201cil Committee divenne il centro finanziario del movimento sionista nel mondo\u201d. La Dichiarazione britannica del 1917 firmata da Balfour fece progredire ulteriormente il movimento sionista e gli dette legittimazione ufficiale. Il Congresso statunitense approv\u00f2 il 21 settembre 1922 la prima risoluzione congiunta che stabiliva il sostegno USA per un \"focolare\" (\"homeland\") in Palestina per il popolo ebraico. Lo stesso giorno fu approvato dal Consiglio della Lega delle Nazioni il Mandato britannico della Palestina.\nIl lobbismo sionista negli USA ha contribuito alla creazione dello Stato d'Israele nel 1947-48. La preparazione e la votazione del Piano di partizione della Palestina, che precedette la Dichiarazione d'indipendenza israeliana, furono accolte da un entusiastico sostegno degli ebrei statunitensi e patrocinata a Washington. Il Presidente Truman pi\u00f9 tardi osserv\u00f2: \nNegli anni cinquanta, l'American Zionist Committee for Public Affairs (AZCPA) fu creata da Isaiah L. \"Si\" Kenen. Nel corso dell'amministrazione Eisenhower, le preoccupazioni per Israele non furono in prima linea. Altri problemi in Vicino Oriente e l'URSS erano di primaria importanza, e i sostenitori statunitensi di Israele non furono attivi come lo erano stati in precedenza. L'AZCPA form\u00f2 un comitato lobbistico pro-Israele per contrastare le voci che dicevano che l'amministrazione Eisenhower si accingeva a investigare circa l'American Zionist Council. Il Comitato Esecutivo dell'AZCPA decise di cambiare il proprio nome di \"American Zionist Committee for Public Affairs\" in quello di American Israel Public Affairs Committee.\nLe relazioni tra Israele e il governo USA cominciarono con un forte sostegno popolare a favore di Israele e con le riserve governative circa la saggezza della creazione di uno Stato ebraico; Le relazioni inter-governative rimasero tra i due Paesi fredde fino al 1967. Prima del 1967, il governo degli Stati Uniti rimase \"attivamente ostile a Israele\" (\"actively hostile to Israel\". Fino al 1979, Israele ricevette la stragrande parte degli aiuti dall'estero. I circa $3 miliardi di aiuti a Israele comprendevano una minuscola parte percentuale dei quasi 3 trilioni di dollari del bilancio statunitense. L'AIPAC \"crebbe fino a 100.000 aderenti...\" e rivendicava a s\u00e9 il merito di costituire la pi\u00f9 importante lobby filo-israeliana in USA.\nStruttura.\nLa lobby filo-israeliana negli Stati Uniti \u00e8 composta da componenti formali e informali.\nLobby informale.\nIl sostegno a Israele \u00e8 forte tra gli statunitensi cristiani di tutte le denominazioni. Il sostegno cristiano informale per Israele comprende un'ampia gamma di temi, espressi a livello di stampa e di \"media\", espressi dal \"Christian Broadcasting Network\" e dal \"Christian Television Network\", fino all'annuale \"Day of Prayer for the Peace of Jerusalem\".\nIl lobbismo informale include anche le attivit\u00e0 dei gruppi ebraici. Alcuni studiosi giudicano il lobbismo ebraico a favore d'Israele come uno dei tanti esempi del lobbismo statunitense in favore di gruppi etnici, al fine di agevolare la costituzione di una loro patria etnica e favorire la politica estera USA, che ha incontrato ampio consenso in quanto Israele \u00e8 fortemente sostenuto da un numero assai consistente e influente di movimenti cristiani che condividono gli obiettivi di quei gruppi ebraici. In un articolo del 2006 sulla \"London Review of Books\", i professori John Mearsheimer e Stephen Walt hanno scritto:\nNelle sue operazioni basilari, la lobby israeliana non \u00e8 differente rispetto a una lobby farmaceutica, siderurgica o ai sindacati dei lavoratori del comparto tessile, o ad altre lobbies etniche. Non v'\u00e8 nulla d'improprio circa gli ebrei statunitensi e ai loro alleati cristiani che tentano di influenzare la politica degli USA: le attivit\u00e0 delle lobbies non sono un complotto del tipo mostrato dai libelli quali i Protocolli dei Savi di Sion. Per la maggior parte, le persone e i gruppi che li compongono stanno solo facendo ci\u00f2 che gli altri gruppi che perseguono interessi particolari fanno, ma lo fanno molto meglio. Per contro, i gruppi d'interesse filo-arabo, esistenti anch'essi, sono deboli: cosa che rende il compito della Lobby israeliana assai pi\u00f9 facile."}
{"id": "5460366", "revid": "544909", "url": "https://it.wikipedia.org/wiki?curid=5460366", "title": "The Body Snatcher", "text": ""}
{"id": "5460371", "revid": "544909", "url": "https://it.wikipedia.org/wiki?curid=5460371", "title": "Body Snatchers", "text": ""}
{"id": "5460372", "revid": "544909", "url": "https://it.wikipedia.org/wiki?curid=5460372", "title": "The Body Snatchers", "text": ""}
{"id": "5460376", "revid": "155613", "url": "https://it.wikipedia.org/wiki?curid=5460376", "title": "Viale Carducci", "text": "Il viale Carducci \u00e8 una delle principali arterie stradali di Livorno, che unisce piazza Dante, con la Stazione di Livorno Centrale, alla piazza del Cisternone.\nStoria.\nIl viale fu realizzato su progetto originale di Pasquale Poccianti nell'ambito della passeggiata che dal Cisternone proseguiva verso le sorgenti dell'acquedotto di Colognole.\nUn primo progetto di una passeggiata alberata, alla cui utilit\u00e0 aveva pensato alcuni decenni prima anche Giuseppe Salvetti, risale al 1817, sebbene alcuni lavori fossero stati eseguiti gi\u00e0 nel 1810: la passeggiata era divisa in tre corsie (quello centrale per le carrozze e quelli laterali per i pedoni), con quattro filari di alberi, riprendendo, solo in parte, il percorso della via dei vecchi condotti medicei di Limone.\nUn ulteriore progetto del Poccianti risale al 1829, due anni dopo la stesura del piano generale dei lavori per il completamento dell'acquedotto lorenese. Nelle intenzioni del progettista, alla passeggiata era affidato non soltanto il compito di ombreggiare le condotte, ma anche quello di condurre il visitatore alla scoperta della grande macchina dell'acquedotto, con i suoi viadotti, le gallerie e i tempietti di ispezione, fino alle sorgenti.\nFrattanto, nel 1842, le autorit\u00e0 approvarono la proposta di trasformazione dei terreni privati situati a lato del Cisternone, mentre nel 1854, sul fianco est del monumentale serbatoio, il comune realizz\u00f2 un giardino pubblico (oggi Parco Pertini).\nIl viale, diviso a met\u00e0 a causa della costruzione delle Mura Leopoldine nel 1835, torn\u00f2 all'estensione originaria dopo l'unit\u00e0 d'Italia, quando sul suo asse fu aperta la barriera Vittorio Emanuele (scomparsa all'inizio del Novecento con la distruzione di buona parte delle mura). \nAll'inizio del Novecento, alcune trasformazioni di rilievo interessarono la zona posta al termine del primo rettifilo della passeggiata, dove il ritrovamento di alcune polle di acqua curativa determin\u00f2 la costruzione dello stabilimento termale Acque della Salute.\nDi l\u00ec a poco, nel 1910, nei pressi dello stabilimento fu inaugurata la stazione ferroviaria, mentre nelle aree limitrofe fu innalzato un quartiere di case popolari.\nNel medesimo periodo un ampio lotto di terreno situato a margine del Parterre fu occupato dal complesso industriale della Societ\u00e0 Italiana Conduttori Elettrici, che dopo vari passaggi di propriet\u00e0 rimase attivo fino ai primissimi anni ottanta (area ex Pirelli).\nDenominazioni della strada.\nIl viale, intitolato al poeta Giosu\u00e8 Carducci, si estende per oltre mille metri e costituisce il primo tratto della passeggiata degli acquedotti; corrisponde al rettifilo alberato che dalla stazione ferroviaria prosegue ad ovest verso il Cisternone.\nSul medesimo asse si inserisce la via de Larderel (con il palazzo omonimo), che collega il monumentale serbatoio a piazza della Repubblica e al Cisternino di citt\u00e0, terminale del sistema dell'acquedotto di Colognole mai entrato in funzione.\nDalla stazione, proseguendo verso est, la passeggiata assume la denominazione di viale degli Acquedotti e confluisce quindi nella via delle Sorgenti, strada che prosegue verso il comune di Collesalvetti.\nIn origine tutto il tratto iniziale della passeggiata era noto come viale degli Acquedotti; dal 1902 al 1927, prima dell'attuale denominazione, il tratto tra il Cisternone e la barriera Vittorio Emanuele era noto come viale Emilio Zola, mentre quello tra la barriera e la piazza della Stazione Centrale fu intitolato a Giosu\u00e8 Carducci dopo la morte dello stesso poeta."}
{"id": "5460380", "revid": "181699", "url": "https://it.wikipedia.org/wiki?curid=5460380", "title": "Assolutamente", "text": ""}
{"id": "5460383", "revid": "6923", "url": "https://it.wikipedia.org/wiki?curid=5460383", "title": "Jana Matia\u0161ovsk\u00e1", "text": "Gioca nel ruolo di schiacciatrice nelle .\nCarriera.\nLa carriera di Jana Matia\u0161ovsk\u00e1 inizia nel settore giovanile del Sl\u00e1via Bratislava, club col quale inizia la carriera professionistica nella stagione 2004-05, aggiudicandosi la Coppa di Slovacchia. Per motivi di studio si trasferisce negli Stati Uniti d'America, dove prende parte alla Division I NCAA con la University of Louisville; nel 2005 debutta nella nazionale slovacca, con la quale gioca senza grandi risultati fino al 2008.\nTerminata l'universit\u00e0, nel gennaio 2009 firma con l'Uralo\u010dka-NTMK, club della Superliga russa col quale disputa anche il campionato 2009-10 . Nel campionato seguente invece viene ingaggiata nella Superliqa azera dall'Az\u0259rreyl, col quale si aggiudica la Challenge Cup, per poi giocare la stagione 2011-12 nella seconda squadra del club, l'Az\u0259ryolservis.\nDopo una stagione in Corea del Sud con lo Hyundai Hillstate, torna in Azerbaigian per il campionato 2013-14, vestendo questa volta la maglia dell'Az\u0259ryol; nel 2013 cambia nazionalit\u00e0 sportiva, cambiando il proprio cognome in Matia\u0161ovsk\u00e1 A\u011fayeva e debuttando cos\u00ec nella nazionale azera. Nella stagione seguente firma con l'Atom Trefl Sopot, nella ORLEN Liga polacca, tuttavia lascia il club dopo pochi mesi, firmando col \u00c7anakkale e completando l'annata nella Voleybol 1. Ligi turca.\nNel campionato 2015-16 approda nella Volleyball League A cinese, dove difende i colori del Beijing; conclusi gli impegni con la formazione cinese, torna in Turchia col Bal\u0131kesir BB, club impegnato in serie cadetta col quale termina l'annata; con la nazionale vince la medaglia d'oro all'European League 2016. Nel campionato 2016-2017 torna al \u00c7anakkale, nella massima divisione turca, categoria dove resta anche nella stagione 2017-18 giocando con il .\nNell'annata 2018-19 si trasferisce nel massimo campionato giapponese, ingaggiata dalle ."}
{"id": "5460391", "revid": "88740", "url": "https://it.wikipedia.org/wiki?curid=5460391", "title": "Esna (disambigua)", "text": ""}
{"id": "5460398", "revid": "1543377", "url": "https://it.wikipedia.org/wiki?curid=5460398", "title": "Cantone di Brunstatt", "text": "Il Cantone di Brunstatt \u00e8 una divisione amministrativa dell'Arrondissement di Guebwiller.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i seguenti 28 comuni:"}
{"id": "5460407", "revid": "442418", "url": "https://it.wikipedia.org/wiki?curid=5460407", "title": "Segnaletica stradale in Bosnia ed Erzegovina", "text": "I segnali stradali in Bosnia ed Erzegovina sono regolati dal \"Pravilnik o saobra\u0107ajnim znakovima i signalizaciji na cestama\" (regolamento in materia di segnali stradali e segnali sulle strade bosniaco).\nSono installati lungo il ciglio della strada sul lato destro della carreggiata e sono suddivisi in segnali di pericolo, di obbligo, di informazione, di indicazione e pannelli integrativi.\nSe vi \u00e8 del testo nei segnali, questo \u00e8 in lingua croata o in lingua bosniaca (con caratteri latini) e in lingua serba (con caratteri cirillici), senza traduzioni in altre lingue, eccezion fatta per quelli con scritte come il segnale di \"Fermarsi e dare precedenza\" o quello di \"Dogana\", che hanno anche scritte in inglese. La maggior parte dei segnali sono basati su disegni come nella maggior parte dei Paesi europei.\nNei segnali di direzione i nomi delle citt\u00e0 sono normalmente traslitterati in caratteri cirillici.\nAgli incroci non regolati da segnaletica stradale o semafori vige la regola generale di dare la precedenza ai veicoli provenienti da destra, a meno che non sia altrimenti specificato.\nSegnali di pericolo.\nI segnali di pericolo in Bosnia ed Erzegovina hanno sfondo bianco ed una classica forma triangolare."}
{"id": "5460409", "revid": "1272592", "url": "https://it.wikipedia.org/wiki?curid=5460409", "title": "Villa Franchin", "text": "Villa Bottoni, Scopinich, Franchin \u00e8 una villa veneta di Marocco, localit\u00e0 di terraferma del comune di Venezia a nord di Mestre.\nSorge sul lato occidentale del Terraglio, strada nota per l'elevata concentrazione di palazzi signorili.\nStoria.\nNel 1573 l'area dove ora sorge villa Franchin era occupata dalle sole adiacenze meridionali, meno ampie rispetto alle attuali. La propriet\u00e0, che comprendeva anche tredici campi, era di Piero Magno il quale l'aveva affittata a Zuan Maria Boldrin; questi, a sua volta, li dava da lavorare a Zuane Zanin.\nUna villa vera e propria fu eretta probabilmente all'inizio Seicento da Alvise Bottoni. Un disegno del 1631, infatti, ne attesta per la prima volta l'esistenza e la rappresenta con linee assai simili a quelle attuali. Nel 1663 il complesso, con i tredici campi annessi, era passato alla vedova del Bottoni, Elena, ed era gestito dal gastaldo Santo Prete.\nSuccessivamente pervenne ai Priuli ai quali si deve, nel 1702, l'erezione dell'oratorio prospiciente al Terraglio. Un documento catastale del 1740 testimonia che ad Alvise di Alessandro Priuli e ai suoi fratelli apparteneva un \u00abcasin con brollo per uso\u00bb, oltre a una \u00abcasa colonica e campi 11 circa\u00bb lavorati da Girolamo Pavan.\nVerso il 1785 la propriet\u00e0 pass\u00f2 ai Campolongo, ma gi\u00e0 nel 1809 ne risulta titolare Bianca di Salvadore Malta Muttorti. Nel giro di pochi anni si avvicendarono i Tobia, i Piccoli e quindi gli Scopinich, famiglia originaria di Lussinpiccolo alla quale rimase sino all'inizio del Novecento; a questi ultimi si deve l'ampliamento delle adiacenze di ponente e dell'oratorio.\nDivenuta dei Gasparetto, dei Del Giudice e dei Winteler, banchieri svizzeri, nel 1938 venne comprata dai Franchin cui appartiene tuttora.\nDescrizione.\nLa villa, vincolata dal 1962, si articola nel palazzo padronale (al centro), nell'oratorio privato (al margine orientale e affacciato al Terraglio), in un gruppo di annessi contigui (a sudovest del palazzo) e in un piccolo fabbricato adibito a serra (al limite settentrionale). Il tutto \u00e8 inserito nel grande parco.\nCasa padronale.\nCome gi\u00e0 accennato, la casa padronale non \u00e8 troppo diversa dalla rappresentazione del 1631, tuttavia si notano alcune differenze da rimandare probabilmente a un rifacimento settecentesco.\nSi tratta di un volume compatto a pianta rettangolare, sviluppato su due livelli. Gli interni seguono il consueto schema veneziano con salone passante centrale e ambienti minori ai lati.\nIl fronte principale \u00e8 quello orientale, rivolto alla strada, e presenta una forometria regolare, basato su cinque assi verticali e due registri orizzontali. Sull'asse centrale si dispongono al piano terra il portale architravato (con quattro gradini) e al piano nobile una porta-finestra ad arco cieco che d\u00e0 su un balconcino con balaustri in pietra; quest'ultima si distingue anche per l'archivolto modanato con imposte a capitello dorico e chiave a voluta. Sugli altri assi si distribuiscono finestre architravate con profili lapidei.\nLa facciata \u00e8 caratterizzata inoltre da una fascia lungo il basamento, da una marcapiano in corrispondenza del solaio e da una cornice modanata a coronare il tutto. L'abbaino si collega al resto dell'edificio con due volute laterali e termina con un timpano triangolare. Gli abbaini dei fronti secondari dovrebbero risalire ai gi\u00e0 citati interventi settecenteschi.\nDello stesso periodo sarebbe anche il basso fabbricato contiguo al lato nord del palazzo, con funzioni di servizio. Da citare, sulla facciata principale, le finestre architravate del piano terra e il terrazzo al piano superiore. Visto dal ponente si presenta come un volume a due piani perfettamente allineato al fronte ovest della casa padronale, con portale centrale simile a quelli delle facciate laterali della stessa.\nAdiacenze.\nGli annessi si dispongono a sudovest della casa padronale in modo contiguo, cos\u00ec da formare un unico lungo fabbricato dal perimetro irregolare. Anche in questo caso l'originale costruzione con pianta \"L\" ha subito degli ampliamenti che le hanno conferito l'imponenza attuale.\nIl complesso, a due piani, presenta un'alternanza di vuoti e pieni sui fronti nord e sud, cos\u00ec da formare delle corti interne parzialmente porticate. Uno degli edifici spicca per il grande portale bugnato; sulla chiave di volta di quest'ultimo \u00e8 incisa la data 1888.\nOratorio.\nSi trova ai limiti orientali della propriet\u00e0, in prossimit\u00e0 della strada, e maschera cos\u00ec le adiacenze della villa impedendone una visione complessiva.\nIntitolato alla Madonna del Carmine, due lapidi murate rispettivamente sulla facciata e sul lato settentrionale ne attestano la data di fondazione (1702) e di ampliamento (1880). Il campanile \u00e8 dei primi del Novecento.\nLa facciata presenta quattro semicolonne con capitelli ionici e basi attiche. Al centro si apre il portale d'ingresso architravato e il tutto e concluso da una trabeazione con fregio pulvinato e cornice dentellata su cui poggia il timpano triangolare; al centro di quest'ultimo si apre un foro quadrilobato. Lungo ciascuna parete laterale si sviluppa una serie di quattro finestre a lunetta. Sempre ai lati si addossano due navate pi\u00f9 basse, probabilmente derivate dall'ultimo ampliamento. Il campanile presenta uno stile composito e si caratterizza per la cuspide ottagonale. \nDa una visita pastorale del 1753 sappiamo che vi erano collocate le reliquie della Vera Croce, di san Candido e di sant'Epitteto, mentre in un'altra del 1769 si citano solo quelle della Croce e di san Pietro d'Alcantara.\nSin dai primi tempi fu aperta al pubblico culto, favorendo gli abitanti della zona i quali, dipendendo dalla parrocchia di Carpenedo, erano costretti a recarsi sino alla chiesa dei Santi Gervasio e Protasio per assistere alle funzioni religiose. Vi venne cos\u00ec istituita una mansioneria che garantiva la celebrazione di una messa al giorno; cessata nel 1764, venne ripresa nel 1766 con tre messe settimanali, ma anche questa pratica si interruppe nel 1780. Pi\u00f9 tardi, nel 1835, don Domenico Scopinich (figlio dell'allora proprietario) istitu\u00ec una nuova mansioneria che garantiva almeno una messa per le festivit\u00e0, finanziata dalle rendite di sessanta campi siti a Musestre. Sin dal 1745, inoltre, era usanza svolgere una messa il 16 luglio, festa della titolare Madonna del Carmine, in cui i fedeli ottenevano l'indulgenza plenaria.\nTuttavia le dimensioni dell'oratorio erano esigue, tanto che nel 1868, in occasione di una visita pastorale, il parroco di Carpenedo comunic\u00f2 al vescovo di Treviso che a Marocco era necessaria una nuova chiesa in grado di accogliere dalle trecento alle quattrocento persone. Serv\u00ec a poco l'ampliamento del 1880 che vide l'aggiunta delle due navate laterali.\nFrattanto le autorit\u00e0 ecclesiastiche intervennero sullo \"status\" della chiesa, che nel 1926 divenne curaziale dipendente da Carpenedo. Nel 1931 le venne concesso il fonte battesimale e nel 1934 venne dichiarata curaziale autonoma. Negli anni 1950, infine, fu costruita la parrocchiale della Favorita (intitolata anch'essa alla Beata Vergine del Carmine) e la chiesa di villa Scopinich torn\u00f2 a rivestire le funzioni di semplice oratorio privato."}
{"id": "5460422", "revid": "438678", "url": "https://it.wikipedia.org/wiki?curid=5460422", "title": "Tintura per capelli", "text": ""}
{"id": "5460423", "revid": "1543377", "url": "https://it.wikipedia.org/wiki?curid=5460423", "title": "Radice quadrata inversa veloce", "text": "La radice quadrata inversa veloce (conosciuta in inglese come Fast inverse square root o come Fast InvSqrt() o anche dalla costante esadecimale 0x5f3759df) \u00e8 un metodo per calcolare x\u2212\u00bd, ovvero il reciproco (o inverso moltiplicativo) di una radice quadrata per un numero float a 32-bit nel formato \"IEEE 754 single precision binary floating-point format: binary32\". L'algoritmo \u00e8 stato probabilmente sviluppato presso la Silicon Graphics all'inizio degli anni '90, l'implementazione apparve nel 1999 all'interno del codice sorgente del gioco \"Quake III Arena\", ma il metodo non \u00e8 apparso su forum pubblici come Usenet fino al 2002 o al 2003. All'epoca, il vantaggio principale dell'algoritmo proveniva dall'evitare operazioni su float, computazionalmente costose, a favore di operazioni su interi. La radice quadrata inversa \u00e8 usata per calcolare l'angolo d'incidenza e i riflessi della luce e delle ombre nella computer grafica.\nL'algoritmo accetta numeri float a 32-bit come input e ne salva il valore dimezzato per usarlo in seguito. Successivamente, trattando i bit che rappresentano il float come un integer a 32-bit, viene effettuato un logical shift a destra di un bit e il risultato \u00e8 poi sottratto dalla \"costante magica\" 0x5f3759df. Questa \u00e8 la prima approssimazione della radice quadrata inversa dell'input. Trattando i bit nuovamente come float si esegue una iterazione del Metodo di Newton per ottenere una approssimazione pi\u00f9 precisa. Questo calcola una approssimazione della radice quadrata inversa su un float con una velocit\u00e0 approssimativamente 4 volte pi\u00f9 veloce della divisione su float.\nInizialmente l'algoritmo \u00e8 stato attribuito a John Carmack, ma successive ricerche hanno mostrato che il codice ha radici pi\u00f9 profonde che coinvolgono sia il software che l'hardware usato nella computer grafica. Modifiche ed alterazioni sono state introdotte nel tempo sia dalla Silicon Graphics che dalla 3dfx Interactive, fino ad arrivare al primo utilizzo noto con la implementazione di Gary Tarolli per il SGI Indigo. \nNon \u00e8 noto come la costante sia stata derivata originalmente anche se le ricerche hanno portato luce su alcuni possibili metodi di derivazione della stessa.\nCodice sorgente.\nIl codice sorgente seguente \u00e8 l'implementazione della radice quadrata inversa in \"Quake III Arena\", senza le direttive al preprocessore C, ma con ancora i commenti originali .\nfloat Q_rsqrt( float number )\n long i;\n float x2, y;\n const float threehalfs = 1.5F;\n x2 = number * 0.5F;\n y = number;\n i = * ( long * ) &amp;y; // evil floating point bit level hacking\n i = 0x5f3759df - ( i \u00bb 1 ); // what the fuck?\n y = * ( float * ) &amp;i;\n y = y * ( threehalfs - ( x2 * y * y ) ); // 1st iteration\n// y = y * ( threehalfs - ( x2 * y * y ) ); // 2nd iteration, this can be removed\n return y;\nPer determinare la radice inversa, un programma dovrebbe calcolare un'approssimazione di formula_1 e poi dovrebbe applicare un metodo numerico per migliorare il risultato fino ad avere un errore accettabile. All'inizio degli anni 1990, una prima approssimazione del risultato veniva da una tabella di associazione. Questa nuova funzione si rivel\u00f2 migliore delle tabelle di associazione e circa quattro volte pi\u00f9 veloce di una divisione a virgola mobile classica. L'algoritmo \u00e8 stato concepito secondo lo standard IEEE 754-1985 per numeri con virgola mobile 32-bit, ma Chris Lomont e Charles McEniry hanno mostrato come potesse essere implementato usando altre specifiche per la virgola mobile.\nIl salto di velocit\u00e0 dell'algoritmo \u00e8 dovuto al trattamento del double con il numero a virgola mobile, considerato con un intero che viene poi sottratto alla costante 0x5f3759df. Dopo la sottrazione fra interi e lo spostamento (\"shift\") a destra, si ottiene un double che, se considerato a virgola mobile, diventa un'approssimazione grossolana della radice quadrata inversa del numero in ingresso. L'algoritmo termina con un'iterazione col metodo di Newton per guadagnare precisione sul risultato finale. L'algoritmo genera dei risultati ragionevolmente precisi usando un solo passaggio col metodo di Newton; rimane per\u00f2 pi\u00f9 lento rispetto all'istruzione SSE rsqrtss del 1999 per microprocessori x86.\nUn esempio pratico.\nConsideriamo il numero formula_2, per il quale si deve calcolare formula_3. Seguono i primi passi dell'algoritmo:\n 0011_1110_0010_0000_0000_0000_0000_0000 Binario di x e i\n 0001_1111_0001_0000_0000_0000_0000_0000 Spostamento a destra di 1: (i \u00bb 1)\n 0101_1111_0011_0111_0101_1001_1101_1111 Numero magico 0x5f3759df\n 0100_0000_0010_0111_0101_1001_1101_1111 Risultato della sottrazione: 0x5f3759df - (i \u00bb 1)\nUsando una rappresentazione IEEE 32-bit :\n 0_01111100_01000000000000000000000 1.25 * 2^-3\n 0_00111110_00100000000000000000000 1.125 * 2^-65\n 0_10111110_01101110101100111011111 1.432430... * 2^+63\n 0_10000000_01001110101100111011111 1.307430... * 2^+1\nInterpretando l'ultimo numero binario come un numero a virgola mobile, si ottiene l'approssimazione formula_4 con un errore relativo di circa 3,4\u00a0%. Dopo l'applicazione di un'iterazione del metodo di Newton, il risultato finale \u00e8 formula_5, con un errore di solo 0,17\u00a0%."}
{"id": "5460426", "revid": "30610", "url": "https://it.wikipedia.org/wiki?curid=5460426", "title": "3dfx Interactive", "text": ""}
{"id": "5460432", "revid": "661246", "url": "https://it.wikipedia.org/wiki?curid=5460432", "title": "Politica europea di sicurezza e difesa", "text": ""}
{"id": "5460438", "revid": "869710", "url": "https://it.wikipedia.org/wiki?curid=5460438", "title": "Record e statistiche della Societ\u00e0 Sportiva Lazio", "text": ""}
{"id": "5460447", "revid": "767487", "url": "https://it.wikipedia.org/wiki?curid=5460447", "title": "Tour of Black Sea", "text": "Il Tour of Black Sea (it. \"Giro del Mar Nero\") \u00e8 una corsa a tappe maschile di ciclismo su strada, che si disputa in Turchia, ogni anno in maggio. Dal 2015 \u00e8 inserito nel calendario dell'UCI Europe Tour, come evento di classe 2.2.\nAlbo d'oro.\n\"Aggiornato all'edizione 2015.\""}
{"id": "5460463", "revid": "83531", "url": "https://it.wikipedia.org/wiki?curid=5460463", "title": "Associazione Sportiva Forl\u00ec 1933-1934", "text": "Questa voce raccoglie le informazioni riguardanti l'Associazione Sportiva Forl\u00ec nelle competizioni ufficiali della stagione 1933-1934."}
{"id": "5460470", "revid": "287204", "url": "https://it.wikipedia.org/wiki?curid=5460470", "title": "Idiko Erasitechniko Protathlema 1969", "text": "L'Idiko Erasitechniko Protathlema 1969 \u00e8 la 2\u00aa edizione delle qualificazioni alla Beta Ethniki.\nGruppo Sud.\nClassifica.\nLegenda:\nGruppo Nord.\nClassifica.\nLegenda:"}
{"id": "5460471", "revid": "182193", "url": "https://it.wikipedia.org/wiki?curid=5460471", "title": "Regio Express", "text": ""}
{"id": "5460475", "revid": "1573940", "url": "https://it.wikipedia.org/wiki?curid=5460475", "title": "Sebastes norvegicus", "text": "Sebastes norvegicus (), spesso noto con il sinonimo Sebastes marinus, \u00e8 un pesce osseo marino appartenente alla famiglia Sebastidae. \u00c8 noto in italiano come scorfano atlantico.\nDescrizione.\nQuesta specie ha corpo piuttosto alto e compresso ai lati. Gli occhi sono grandi. Sono presenti spine sia sul preopercolo che sull'opercolo mentre la nuca e la parte superiore della testa ne sono prive. Sono assenti le escrescenze carnose su testa e mandibola tipiche degli Scorpaenidae. Le spine preopercolari sono 5 di cui le due superiori rivolte indietro mentre le restanti sono dirette in basso. Il colore \u00e8 arancio o rosso pi\u00f9 o meno con tonalit\u00e0 giallastre con una macchia nera sull'opercolo.\nLa taglia massima raggiunge il metro, di media per\u00f2 misura sui 45\u00a0cm. Il peso massimo noto \u00e8 di 15\u00a0kg.\nDistribuzione e habitat.\nEndemico dell'Oceano Atlantico settentrionale. Lungo le coste europee vive nel mare del Nord settentrionale, nel Kattegat e fino alle isole Spitzbergen, quindi lungo la costa nord dell'Eurasia fino alla Novaja Zemlja \u00c8 presente anche in Islanda e Groenlandia. Lungo le coste americane scende a sud fino al New Jersey. \u00c8 raro nel mar Bianco. Fa vita bentonica ad alte profondit\u00e0, fino a 1000 metri ma normalmente fra 100 e 500. I giovanili si trovano in acque basse, in baie e fiordi.\nBiologia.\nVive fino a 60 anni. \u00c8 un animale gregario in ogni stadio vitale.\nAlimentazione.\nLa dieta varia secondo le stagioni. In estate si ciba prevalentemente di crostacei eufausiacei, in autunno-inverno di aringhe mentre nei mesi primaverili caccia aringhe, capelin, eufausiacei e ctenofori.\nRiproduzione.\nSi tratta di una specie ovovivipara. La maturazione delle gonadi non avviene contemporaneamente nei due sessi ma alcuni mesi prima nel maschio. La copula avviene nella tarda estate quindi la femmina trattiene lo sperma negli ovari fino alla maturazione degli oociti quando avviene la fecondazione. In inverno avviene la nascita delle larve, fino a 350.000 per ogni femmina, che misurano circa 8\u00a0mm e fanno inizialmente vita pelagiche.\nPesca.\nSpecie molto importante per la pesca commerciale nordica. Viene pescata soprattutto dalle marinerie dell'Europa settentrionale e solo secondariamente da quelle nordamericane. La maggior parte delle catture avviene da parte dei pescherecci delle isole F\u00e6r \u00d8er e francesi. Viene consumato fresco o congelato e commercializzato quasi sempre gi\u00e0 sfilettato."}
{"id": "5460479", "revid": "287204", "url": "https://it.wikipedia.org/wiki?curid=5460479", "title": "Idiko Erasitechniko Protathlema 1970", "text": "L'Idiko Erasitechniko Protathlema 1970 \u00e8 la 3\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nPlay-off.\nPlay-off 1.\nAndata\nRitorno\nSpareggio\nPlay-off 2.\nAndata\nRitorno\nSpareggio\nPlay-off 3.\nAndata\nRitorno"}
{"id": "5460480", "revid": "767487", "url": "https://it.wikipedia.org/wiki?curid=5460480", "title": "Bokutachi no k\u014dgen hoteru", "text": " \u00e8 un film del 2013 diretto da Kenji Yokoi.\nTrama.\nAyumi Aizawa \u00e8 un giovane solitario senza famiglia che lavora al Forest Hyde Press Hotel come uomo delle pulizie. Anche il suo defunto nonno Kenzaburo lavorava nello stesso hotel che, a quel tempo, era noto per la sua ospitalit\u00e0.\nOra, l'hotel non \u00e8 niente pi\u00f9 che un albergo ordinario ed il nuovo direttore Ryuuya Sawashiro vuole riportarlo ai suoi giorni di gloria..."}
{"id": "5460481", "revid": "287204", "url": "https://it.wikipedia.org/wiki?curid=5460481", "title": "Idiko Erasitechniko Protathlema 1971", "text": "L'Idiko Erasitechniko Protathlema 1971 \u00e8 la 4\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nPlay-off.\nPlay-off 1.\nAndata\nRitorno\nPlay-off 2.\nSolo Andata\nPlay-off 3.\nAndata\nRitorno"}
{"id": "5460483", "revid": "287204", "url": "https://it.wikipedia.org/wiki?curid=5460483", "title": "Associazione Calcio Ravenna 1933-1934", "text": "Questa pagina raccoglie le informazioni riguardanti l'Associazione Calcio Ravenna nelle competizioni ufficiali della stagione 1933-1934."}
{"id": "5460484", "revid": "281901", "url": "https://it.wikipedia.org/wiki?curid=5460484", "title": "Sebastes marinus", "text": ""}
{"id": "5460486", "revid": "281901", "url": "https://it.wikipedia.org/wiki?curid=5460486", "title": "Scorfano atlantico", "text": ""}
{"id": "5460492", "revid": "228587", "url": "https://it.wikipedia.org/wiki?curid=5460492", "title": "Landing Ship Infantry", "text": "Le Landing Ship Infantry furono navi mercantili convertite per il trasporto delle truppe durante la seconda guerra mondiale, da parte dell'Ammiragliato britannico. Parte di queste navi vennero riadattate in Gran Bretagna, e vennero complementate da una flottiglia di Landing Craft Assault operata da personale della Royal Navy o dei Royal Marines. Le navi potevano avere equipaggio militare, e quindi di una delle marine del Commonwealth con la relativa White Ensign o equipaggio civile e quindi i militari gestivano solo i mezzi da sbarco e l'armamento antiaereo, e portavano la Red Ensign, come adesso le unit\u00e0 della Royal Fleet Auxiliary.\nUn lotto di tredici navi venne riadattato negli Stati Uniti a partire da uno scafo commerciale, lo C1-S-AY1 della Consolidated Steel Corporation, e le navi presero un nome composto da due parole, la prima della quale era \"Empire\"; si ebbero quindi la \"Empire Javelin\", affondata dal siluro di un U-Boot il 28 dicembre 1944, la SS \"Empire Spearhead\" o la \"Empire Battleaxe\". Ognuna di queste portava due flottiglie da 12 LCA appese a gru Welin-McLachlin adatte ad un uso intensivo.\nL'equivalente per la flotta statunitense erano gli \"attack transport\", trasporti d'attacco come ad esempio la USS McCawley (APA-4), contraddistinti dalle sigle AKA o APA."}
{"id": "5460507", "revid": "33689", "url": "https://it.wikipedia.org/wiki?curid=5460507", "title": "Warri (Nigeria)", "text": ""}
{"id": "5460515", "revid": "287204", "url": "https://it.wikipedia.org/wiki?curid=5460515", "title": "Associazione Calcio Savona 1933-1934", "text": "Questa voce raccoglie le informazioni riguardanti l'Associazione Calcio Savona nelle competizioni ufficiali della stagione 1933-1934."}
{"id": "5460516", "revid": "1305772", "url": "https://it.wikipedia.org/wiki?curid=5460516", "title": "Teodorico VII d'Olanda", "text": "Origine.\nSecondo il capitolo n\u00b0 57a della \"Chronologia Johannes de Beke\", Fiorenzo era il figlio maschio primogenito dell'undicesimo (secondo gli \"Annales Egmundani\", fu il decimo) Conte d'Olanda, Fiorenzo III e di Ada di Scozia, che, sempre secondo il capitolo n\u00b0 57a della \"Chronologia Johannes de Beke\", Ada era la figlia del conte di Huntingdon e di Northumbria ed erede al trono di Scozia, Enrico e di Ada de Warenne, che, secondo il cronista, priore dell'abbazia di Bec e sedicesimo abate di Mont-Saint-Michel, Robert di Torigny, era la moglie di Enrico e la madre del re di Scozia, Malcolm (la \"Chronica de Mailros\" riporta che Ada era la sorella del re di Scozia, Malcolm), figlia di Guglielmo II di Warenne e Elisabetta di Vermandois (definisce Ada sorella uterina di Waleran de Beaumont, I conte di Worcester).&lt;br&gt;Fiorenzo III d'Olanda, secondo il capitolo n\u00b0 52 della \"Chronologia Johannes de Beke\" era il figlio secondogenito del decimo (secondo gli \"Annales Egmundani\", fu il nono) conte d'Olanda, Teodorico VI e della futura contessa di Bentheim, Sofia di Rheineck, che, secondo gli \"Annales Egmundani\", era figlia del conte di Rheineck ed conte palatino del Reno (come conferma anche il capitolo n\u00b0 52 della \"Chronologia Johannes de Beke\"), Ottone I di Salm e dell'erede della Contea di Bentheim, Gertrude di Northeim, che, secondo l'\"Annalista Saxo\", era figlia del margravio di Frisia, Enrico di Northeim e della moglie, Gertrude di Braunschweig.\nBiografia.\nSuo padre, Fiorenzo fu un fedele alleato dell'imperatore del Sacro Romano Impero, Federico Barbarossa, partecip\u00f2 alla spedizione di Federico in Italia.&lt;br&gt;Fiorenzo III, secondo il capitolo n\u00b0 58b della \"Chronologia Johannes de Beke\", prese parte alla Terza Crociata e fu uno dei comandanti dell'imperatore Federico, Federico Barbarossa.&lt;br&gt;Durante la crociata, Fiorenzo mor\u00ec, per la peste, nel 1190, come conferma il capitolo n\u00b0 58b della \"Chronologia Johannes de Beke\", che riporta che Fiorenzo (\"Florencius comes Hollandieis\") mor\u00ec, il 1 agosto (\"kalendis augusti\"), del 1190 ad Antiochia, non molto tempo dopo l'imperatore, Federico Barbarossa, continuando che Fiorenzo fu inumato nella stessa abbazia dell'imperatore, la Grotta di San Pietro ad Antiochia.&lt;br&gt;Teodorico, in quanto figlio maschio primogenito succedette a Fiorenzo III, come Teodorico VII, conte d'Olanda, come ci conferma il capitolo n\u00b0 59a della \"Chronologia Johannes de Beke\". \nSuo fratello, Guglielmo, che aveva seguito il padre nella Crociata, ed era rientrato in Olanda, nel 1195, in quel periodo, secondo il capitolo n\u00b0 59a della \"Chronologia Johannes de Beke\", appoggi\u00f2 apertamente una ribellione dei Frisoni contro il fratello Teodorico VII; nel frattempo, anche il Conte delle Fiandre, Baldovino VIII aveva attaccato l'Olanda. Teodorico, dopo aver sconfitto i Frisoni, sconfisse anche Baldovino VIII; dopo fece la pace col fratello Guglielmo concedendogli il governo di parte della Frisia, col titolo di conte della Frisia orientale.\nTeodorico aveva seguito la politica del padre ed aveva appoggiato il nuovo imperatore, il figlio di Federico Barbarossa, Enrico VI di Svevia, che gli concesse i feudi nella zona di Dordrecht a scapito del vescovo di Utrecht; questa politica lo fece riconciliare con il conte di Gheldria, Ottone I, anche lui sostenitore di Enrico VI, che, secondo il capitolo n\u00b0 61 della \"Chronologia Johannes de Beke\", era stato alleato di suo fratello Guglielmo, quando fu sconfitto a Horst, e che Ottone I di Gheldria, in Terra Santa, era stato compagno d'arme di Guglielmo di cui era divenuto suocero, ed inoltre, nel 1196, Teodorico VII aveva sconfitto Ottone, che si opponeva all'elezione a vescovo di Utrecht di Teodorico d'Olanda, zio di Teodorico VII, nella battaglia di Grebbeberg (collina vicino all'abitato di Rhenen, sul fiume Reno); dopo, sempre secondo il capitolo n\u00b0 61 della \"Chronologia Johannes de Beke\", Teodorico e Ottone I si riconciliarono e, verso il 1198, organizzarono il fidanzamento di Aleide, figlia primogenita di Teodorico, con Enrico, il figlio primogenito di Ottone I di Gheldria.\nNel 1198, Teodorico VII, fu autore di due donazioni come risulta da due documenti dell'\"Oorkondenboek Holland\": la prima, riferita al documento n\u00b0 230 \u00e8 inerente ad una donazione fatta alla chiesa di Santa Maria di Utrecht, alla presenza, oltre che della madre, Ada di Scozia, dei fratelli, Guglielmo, conte della Frisia orientale e Fiorenzo e della sorella Margherita;&lt;br&gt;la seconda, riferita al documento n\u00b0 232 \u00e8 inerente ad una donazione fatta a Middelburg, alla locale abbazia, alla presenza dei fratelli Baldovino e Fiorenzo, che in questo documento viene citato col titolo di prevosto,;&lt;br&gt;infatti, in quello stesso anno, Fiorenzo era divenuto decano della cattedrale di Utrecht.\nAll'inizio del XIII secolo, suo fratello, Guglielmo si ribell\u00f2 nuovamente alla sua autorit\u00e0 e, secondo il capitolo n\u00b0 62a della \"Chronologia Johannes de Beke\", si alle\u00f2 col Duca del Brabante, Enrico I.&lt;br&gt;Teodorico attacc\u00f2 il Brabante, ma, sulla via del ritorno, incontr\u00f2 l'esercito di Enrico I, che aveva gi\u00e0 sconfitto Ottone I di Gheldria, alleato di Teodorico VII, e, a Heusden, Teodorico venne sconfitto e fatto prigioniero, come ci conferma il capitolo n\u00b0 62b della \"Chronologia Johannes de Beke\".\nTeodorico VII, secondo il capitolo n\u00b0 62c della \"Chronologia Johannes de Beke\", nel corso del 1202, fu liberato dal duca del Brabante, dopo aver pagato un riscatto di duemila marchi e aver fatto alcune concessioni territoriali; il riscatto di duemila marchi viene confermato anche dagli \"Annales Egmundani\". Inoltre Teodorico si rappacific\u00f2 anche col nuovo vescovo di Utrecht, che non era pi\u00f9 suo zio, al quale dovette fare altre concessioni.&lt;br&gt;in quello stesso anno, Teodorico VII, secondo il documento n\u00b0 XII del \"Codex diplomatum Benthemiensi\", assieme alla moglie Adelaide e agli zii, Sofia, badessa dell'abbazia di Rijnsburg, e il conte di Bentheim, Ottone I fece una donazione all'abbazia di Rijnsburg.\nTeodorico VII, conte d'Olanda, ancora assieme alla moglie Adelaide, a Dordrecht, il 27 marzo (\"VI\u00b0 kl. aprilis\") 2003, come conferma il documento n\u00b0 259 dell'\"Oorkondenboek Holland\", fece una donazione al locale convento, in cui compaiono come testimoni anche lo zio, Ottone I ed il cugino, Baldovino.&lt;br&gt;In quello stesso anno, Teodorico VII, secondo il capitolo n\u00b0 63a della \"Chronologia Johannes de Beke\", mentre si trovava a Dordrecht, essendosi gravemente ammalato, avrebbe voluto consegnare provvisoriamente la contea al fratello Guglielmo, affinch\u00e9 tutelasse, Ada, la sua unica figlia, rimasta in vita; ma Teodorico VII mor\u00ec prima di poter incontrare il fratello, Guglielmo. La morte di Teodorico VII viene confermato anche dagli \"Annales Egmundani\" (\"anno 1203 obiit Theodericus comes Hollandi\u00e6\"); mentre il capitolo n\u00b0 63a della \"Chronologia Johannes de Beke\", riporta che Teodorico (\"Theodericus vero comes\") mor\u00ec, il 4 novembre (\"nonas novembris\"), continuando che Teodorico fu inumato nell'abbazia di Egmond. Anche la \"Beka's Egmondsch Necrologium, in Oppermann, O. (1933) Fontes Egmundenses\" a pagina 109, riporta l'anno ed il giorno della morte di Teodorico VII (non consultata).A Teodorico VII, succedette la figlia Ada, in quanto, con l'appoggio dell'imperatore, Enrico VI, aveva abolito la legge salica per la contea d'Olanda, che, prima di aver sepolto il padre, spos\u00f2 Luigi II Conte di Loon, che divenne conte d'Olanda, per diritto di matrimonio.\nMatrimonio e discendenza.\nTeodorico VII, verso il 1186, aveva sposato Adelaide o Aleide di Cleves ( \u2020 1238), come ci conferma il capitolo n\u00b0 59a della \"Chronologia Johannes de Beke\", che la cita come Adelaide, figlia dell'illustre conte di Cleves, Teodorico II; gli \"Annales Egmundani\" confermano il matrimonio, nel 1186, e la citano come Aleide, sorella del giovane conte di Cleves, Teodorico III, aggiungendo che il matrimonio si tenne a Lusdum; la madre di Aleide era Adelaide di Sulzbach, che come risulta dal \"Niederrheins Urkundenbuch, Band I\", era moglie di Teodorico II di Cleves e madre di Teodorico III di Cleves, e che era figlia del conte, Gerardo III di Sulzbach, come ci viene confermato dal documento n\u00b0 515 del \"Urkundenbuch f\u00fcr die Geschichte des Niederrheins, Volume 1\", datato 1188 (defunctis patris eius comitis Geuehardi) e di Matilde di Baviera (vedova di Teopoldo di Vohburg), figlia del duca di Baviera, Enrico IX di Baviera, come ci conferma la \"Historia Welforum Weingartensis\". Secondo gli \"Annales Egmundani\" fu Adelaide o Aleide a opporsi alla volont\u00e0 del morente marito di dare la reggenza al cognato, Guglielmo, ma si attiv\u00f2 in modo che il fidanzato della figlia, Luigi II Conte di Loon, giungesse in Olanda e sposasse Ada, prima della sepoltura del marito e quindi consentire a Luigi di governare la contea, causando cos\u00ec la ribellione di Guglielmo, che port\u00f2 alla cattura e deposizione della figlia Ada.&lt;br&gt;Teodorico VII dalla moglie Adelaide ebbe due figlie:"}
{"id": "5460521", "revid": "348618", "url": "https://it.wikipedia.org/wiki?curid=5460521", "title": "First Lady e Gentleman delle Filippine", "text": "La first lady o first gentleman delle Filippine (in filippino \"Unang Ginang\" oppure \"Gino\u00f3 ng Pilipinas\") \u00e8 il titolo non ufficiale spettante al coniuge del presidente delle Filippine.\nIl titolo \u00e8 vacante dal 2010.\nTerminologia.\nCome in altri paesi, la consorte del presidente delle Filippine \u00e8 comunemente chiamata con il termine inglese \"first lady\" (in filippino \"Unang Ginang\"). La prima first lady fu Hilaria Aguinaldo, moglie del primo presidente del paese Emilio Aguinaldo. Durante l'amministrazione di Gloria Macapagal-Arroyo, secondo presidente donna, la carica di consorte fu ricoperta per la prima volta da un uomo, suo marito Jose Miguel Arroyo: in questo caso venne utilizzato il termine \"first gentleman\" (abbreviato in FG; in filippino \"Unang Gino\u00f3\").\nRuolo.\nLa first lady delle Filippine \u00e8 la padrona di casa del palazzo di Malaca\u00f1an. Questo ruolo \u00e8 tradizionalmente assunto dalla moglie del presidente delle Filippine in carica. La posizione di primo consorte non rappresenta una carica elettiva, non svolge alcun dovere d'ufficio e non ha alcun compenso personale. Tuttavia, la first lady pu\u00f2 partecipare ad iniziative caritatevoli ed umanitarie a nome del presidente. Inoltre, nel corso della storia molte coniugi hanno intrapreso ruoli attivi nelle campagne elettorali o hanno partecipato in qualche modo alla vita pubblica.\nImelda Marcos, moglie del presidente Ferdinand Marcos, fu una delle first lady pi\u00f9 note e discusse della storia filippina. Ebbe, infatti, un ruolo molto attivo nella scena politica dell'epoca, assumendo il ruolo di governatore della Regione Capitale Nazionale e ottenendo le funzioni di ministro degli insediamenti umani durante la ventennale presidenza del marito, iniziata nel 1965 e terminata nel 1986. Ricopr\u00ec inoltre la carica di membro della legislazione provvisoria, stabilita tra il 12 giugno 1978 ed il 5 giugno 1984.\nNel 2001 Luisa Estrada, di professione medico, fu la prima first lady ad ottenere un seggio nel Senato.\nCasi particolari.\nTre Presidenti \u2013 Elpidio Quirino, Corazon Aquino e Benigno Aquino III \u2013 non avevano un coniuge al momento dell'elezione. Nel caso di Quirino, venne nominata \"first lady\" la figlia Victoria poich\u00e9 egli era ormai vedovo.\nCorazon Aquino fu il primo presidente donna del paese (nonch\u00e9 del continente asiatico) ma suo marito Benigno Aquino Jr. fu ucciso nel 1983, prima della sua elezione. La figlia primogenita Ballsy Aquino-Cruz fu sua sostituta in alcune occasioni e la accompagn\u00f2 in alcune visite di Stato.\nDurante l'APEC 2015 tenutosi a Manila, il ruolo di \"first lady\" fu \"de facto\" ricoperto dalla sorella di Benigno Aquino III, Kris. Le altre sorelle Ballsy, Pinky e Viel le provvedettero assistenza. Poich\u00e9 Aquino non aveva una \"first lady\", in diverse occasioni il palazzo di Malaca\u00f1an assunse delle professioniste per soddisfare i ruoli solitamente riservati alla prima sposa, come ad esempio durante le cene di Stato.\nNel caso di Rodrigo Duterte, gi\u00e0 prima del suo insediamento il sindaco nomin\u00f2 la figlia Sara come prossima \"first lady\", pur essendo legato ad un matrimonio secondo common law (ossia basato unicamente sul mutuo consenso e sulla sola convivenza) con Cielito Avance\u00f1a. In passato Duterte era stato sposato con Elizabeth Zimmerman-Duterte, madre di Sara, dalla quale si separ\u00f2 nel 2000. La nomina fu tuttavia rifiutata dalla figlia, il che rese la carica di \"first lady\" vacante."}
{"id": "5460522", "revid": "767487", "url": "https://it.wikipedia.org/wiki?curid=5460522", "title": "Kujira no ita natsu", "text": " \u00e8 un film del 2014 diretto da Yasuhiro Yoshida.\nTrama.\nChuya \u00e8 un giovane senza sogni o obiettivi che trascorre una vita tranquilla fino al giorno in cui decide di trasferirsi a Tokyo. I suoi migliori amici del liceo - J, Gizmo e Machida - preparano per lui una grande festa d'addio ma Chuya, travolto dai ricordi del passato, inizia a non essere pi\u00f9 tanto desideroso di trasferirsi nella capitale."}
{"id": "5460524", "revid": "281944", "url": "https://it.wikipedia.org/wiki?curid=5460524", "title": "First lady delle Filippine", "text": ""}
{"id": "5460526", "revid": "484362", "url": "https://it.wikipedia.org/wiki?curid=5460526", "title": "Basilica di santa Maria Maggiore", "text": ""}
{"id": "5460532", "revid": "1573940", "url": "https://it.wikipedia.org/wiki?curid=5460532", "title": "Eremodipus lichtensteini", "text": "Il gerboa di Lichtenstein (Eremodipus lichtensteini ) \u00e8 un roditore della famiglia dei Dipodidi, unica specie del genere Eremodipus (), diffuso nell'Asia centrale.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 105 e 115\u00a0mm, la lunghezza della coda tra 135 e 165\u00a0mm, la lunghezza del piede tra 50 e 56\u00a0mm, la lunghezza delle orecchie tra 15 e 19\u00a0mm e un peso fino a 68\u00a0g.\nCaratteristiche craniche e dentarie.\nIl cranio \u00e8 corto e presenta un rostro breve e sottile, la scatola cranica tondeggiante, le bolle timpaniche rigonfie e le arcate zigomatiche sottili. La mandibola \u00e8 perforata sul processo angolare. Gli incisivi sono sottili, attraversati da un solco longitudinale e opistodonti, ovvero con le punte rivolte verso la parte interna della bocca, i molari presentano un'ampia rientranza su ogni lato.\nSono caratterizzati dalla seguente formula dentaria:\nAspetto.\nLe parti dorsali sono color paglierino striate di bruno-nerastro, mentre le parti ventrali e una larga banda trasversale su ogni anca sono bianche. il muso \u00e8 corto, il naso \u00e8 piatto, gli occhi sono grandi ma non prominenti. Le orecchie sono relativamente corte. Le zampe posteriori sono allungate, con i tre metatarsi centrali fusi tra loro in un unico osso denominato \"cannone\" e terminano con tre dita, la centrale delle quali \u00e8 la pi\u00f9 lunga. La coda \u00e8 molto pi\u00f9 lunga della testa e del corpo e termina con un pennacchio nerastro con la punta bianca.\nBiologia.\nComportamento.\n\u00c8 una specie terricola con andatura saltante. Costruisce tane profonde fino a 80\u00a0cm sotto la vegetazione dove la sabbia \u00e8 compatta. Entra in ibernazione durante l'inverno. La densit\u00e0 \u00e8 di circa 3 individui per ettaro. La popolazione fluttua periodicamente con rapidi decrementi ogni 10-12 anni.\nAlimentazione.\nSi nutre di semi eccetto in primavera quando la dieta \u00e8 principalmente costituita da piante verdi.\nRiproduzione.\nDanno alla luce 2-8 piccoli una sola volta l'anno in primavera.\nDistribuzione e habitat.\nQuesta specie \u00e8 diffusa in Turkmenistan, Uzbekistan e Kazakistan, dalle rive del Mar Caspio fino a sud del Lago Balqa\u0161.\nVive nei deserti con vegetazione sparsa.\nStato di conservazione.\nLa IUCN Red List, considerato il vasto areale e la mancanza di minacce, classifica \"E.lichtensteini\" come specie a rischio minimo (LC)."}
{"id": "5460534", "revid": "633073", "url": "https://it.wikipedia.org/wiki?curid=5460534", "title": "Eremodipus", "text": ""}
{"id": "5460549", "revid": "6923", "url": "https://it.wikipedia.org/wiki?curid=5460549", "title": "Strada provinciale 149 Monte Grappa", "text": ""}
{"id": "5460551", "revid": "124118602", "url": "https://it.wikipedia.org/wiki?curid=5460551", "title": "Alive (programma televisivo)", "text": "Alive \u00e8 un programma televisivo italiano in onda su Rete 4 dal 5 giugno 2013 e condotto da Vincenzo Venuto che racconta la storia di persone che sono sopravvissute a catastrofi o incidenti.\nUna sorta della trasmissione su Rai 3 \"Ultimo minuto\".\nIl titolo completo delle prime due edizioni era \"Alive - Storie di sopravvissuti\", mentre per la terza stagione il sottotitolo \u00e8 mutato in \"La forza della vita\".\nIl programma.\n\"Alive - La forza della vita\" racconta le storia di chi \u00e8 sopravvissuto, di chi ce l'ha fatta nonostante condizioni o pericoli catastrofici, dove molto spesso viene persa anche la speranza. Nella vita di tutti i giorni infatti, in determinate condizioni, chiunque pu\u00f2 trasformarsi in eroe e salvare la vita di altre persone.\nEdizioni e ascolti.\nPrima edizione.\nLa prima edizione di \"Alive - Storie di sopravvissuti\" \u00e8 andata in onda nell'estate 2013, in particolare da mercoled\u00ec 5 giugno a venerd\u00ec 5 luglio 2013, inizialmente nella serata del mercoled\u00ec e successivamente il venerd\u00ec su Rete 4 con la conduzione del biologo Vincenzo Venuto.\nSeconda edizione.\nLa seconda edizione di \"Alive\" \u00e8 andata in onda da marted\u00ec 6 maggio a domenica 22 giugno 2014 sempre con la conduzione del biologo Vincenzo Venuto per 8 puntate. Inizialmente programmato per la serata del marted\u00ec, il programma ha subito diversi spostamenti nel palinsesto. In questa edizione il conduttore \u00e8 affiancato da Michela Garosi, ex volto di \"Donnavventura\", che racconta al pubblico delle storie in cui una persona comune diventa un eroe speciale. Sono inoltre presenti delle storie a cui \u00e8 associato un quiz, ovvero lo spettatore deve immedesimarsi nella situazione raccontata e scegliere, tra diverse opzioni di scelta, che cosa farebbe. Questo serve a dare piccoli consigli per sopravvivere a incidenti che possono capitare nella vita di tutti i giorni.\nTerza edizione.\n\"Alive\" \u00e8 stato confermato per una terza edizione, ancora condotta dal biologo Vincenzo Venuto, questa volta affiancato da Giusy Versace, in onda dal 28 maggio 2015, inizialmente nella serata del gioved\u00ec e successivamente il marted\u00ec. In questa edizione il titolo del programma muta in Alive - La Forza della vita, anche per via della partecipazione della Versace. Raccontano storie di coraggio e di sopravvivenza."}
{"id": "5460552", "revid": "767487", "url": "https://it.wikipedia.org/wiki?curid=5460552", "title": "The Three Ravens", "text": "The Three Ravens \u00e8 una ballata popolare inglese, inserita nel canzoniere \"Melismata\", scritto da Thomas Ravenscroft che fu pubblicato nel 1611, anche se probabilmente la ballata \u00e8 anche pi\u00f9 vecchia.\nNuove versioni (con musiche differenti) sono state create sino al XIX secolo. Francis James Child trascrisse numerose versioni nella sua raccolta \"Child Ballads\" (catalogata come numero 26). Una popolare imitazione \u00e8 chiamata Twa Corbies (\"Due corvi\" o \"Due cornacchie\"), che pur seguendo una storia simile all'originale, ha una piega cinica.\nLa ballata narra di tre corvi necrofagi che discutono su dove e cosa dovrebbero mangiare. Uno dei tre li informa di un cavaliere appena ucciso, ma scoprono che il cadavere \u00e8 sorvegliato dai suoi fedeli falchi e cani. Inoltre, una cerbiatta, ovvia metafora dell'amante o della signora incinta del cavaliere (\"cos\u00ec avanti con il piccolo come dovrebbe essere\") si avvicina al corpo e bacia le sue ferite, lo trascina via di l\u00ec e lo sotterra, lasciando i corvi senza pasto. Il narratore, tuttavia, si allontana gradualmente dal punto di vista dei corvi \", per finire con il commento del narratore sull'azione, piuttosto che i corvi cui discussione ha precedentemente descritto (\"che Dio mandi a ogni gentiluomo tali falchi, cani e amante\")\nIn alternativa i testi possono semplicemente attribuire i probabili sentimenti del narratore ai corvo, ma date le precedenti personificazioni, non sembra possibile.\nTesto.\nIl testo de \"I tre corvi\" \u00e8 trascritto usando l'ortografia del 1611. Possono essere cantati sia direttamente, attraverso stanze da quattro versi ciascuna, o in stanze da due linee, ciascuna ripetente la prima linea tre volte in base alla durata che l'esecutore vuole dare alla ballata. Il secondo metodo sembra il pi\u00f9 canonico, ed \u00e8 quello illustrato qui sotto. I ritornelli vanno cantati in tutte le strofe, ma saranno visualizzati solo per la prima.\nThe Twa Corbies.\n\"The Twa Corbies\" \u00e8 la relativa versione scozzese della canzone, con un tono pi\u00f9 cinico. Ci sono solo due uccelli necrofagi in questa versione, ma questa \u00e8 la minore delle differenze fra le ballate, nonostante inizino allo stesso modo. Invece di elogiare la lealt\u00e0 degli animali del cavaliere, i corvi raccontano che il falco e il segugio hanno gi\u00e0 dimenticato il loro padrone, e sono gi\u00e0 alla ricerca di altre prede, mentre la sua signora \u00e8 gi\u00e0 stata presa da un altro uomo. I corvi quindi procedono a mangiare i resti del cavaliere indisturbati, perch\u00e9 nessun altro sa dove si trovi l'uomo, o addirittura che sia morto. Descrivono nel dettaglio il pasto macabro che consumeranno, cavandogli gli occhi e usando i suoi capelli per i loro nidi. I temi di questa versione sono la fragilit\u00e0 dell'esistenza, l'idea che la vita proceda anche dopo la morte, e un punto di vista pi\u00f9 pessimista della vita. La solitudine e la disperazione della canzone sono riassunti nei distici finali;\nCi potrebbero essere differenti versioni di questo poema anonimo. Il testo completo di una delle versioni \u00e8 il seguente:\nMusica.\nLa ballata \"The Three Ravens\" o \"Twa Corbies\" \u00e8 stata suonata e registrata da varie band di musica folk tra cui Omnia (gruppo musicale) con il titolo Twa Corbiez e Faun con il titolo Rabenballade.\nAltre lingue.\nSia \"The Three Ravens\" and \"Twa Corbies\" sono state tradotte in altre lingue, generalmente con la melodia di Twa Corbies, o della canzone bretone \"An Alarc'h\" (Il cigno).\nLe versioni conosciute includono:"}
{"id": "5460555", "revid": "729019", "url": "https://it.wikipedia.org/wiki?curid=5460555", "title": "Houston Aeros (WHA)", "text": "Gli Houston Aeros sono stati una squadra di hockey su ghiaccio della World Hockey Association con sede nella citt\u00e0 di Houston in Texas. Nati nel 1972 con il nome di Dayon Aeros e sciolti nel 1978 nel corso della loro storia hanno vinto due edizioni dell'Avco World Trophy.\nStoria.\nGli Aeros sarebbero dovuti nascere a Dayton in Ohio, tuttavia gli abitanti della citt\u00e0 erano indifferenti all'approdo di una formazione professionistica e gli impianti cittadini non erano adatti ad ospitare una formazione della WHA. A causa di questi problemi il proprietario Paul Deneau trasfer\u00ec la formazione a Houston in Texas. In origine il nome Aeros doveva essere un omaggio ai fratelli Wright, tuttavia fu lasciato invariato grazie alla celebre industria aerospaziale di Houston, sede della NASA.\nA Houston gli Aeros divennero una delle franchigie pi\u00f9 forti della WHA. Vinsero per quattro stagioni consecutive il titolo della Western Division dal 1973-74 al 1976-77 oltre a ottenere per quattro volte il miglior record al termine della stagione regolare. Gli Aeros conquistarono due Avco World Trophy consecutive nel 1974 e nel 1975, perdendo inoltre la finale del 1976 contro i Winnipeg Jets.\nNel 1977 iniziarono le trattative sulla fusione della WHA con la National Hockey League. Houston, insieme a Cincinnati, Winnipeg, New England, Quebec ed Edmonton si candidarono per entrare nella NHL, tuttavia dopo un lungo dibattito la proposta fu rifiutata. Ripresero un anno pi\u00f9 tardi ma la NHL era disposta ad accettare solo quattro formazioni, dando per\u00f2 la precedenza alle tre franchigie canadesi e lasciando dunque un solo posto libero per le squadre statunitensi. Durante le trattative finali il proprietario Kenneth Schnitzer propose di trasferire gli Aeros in NHL come expansion team indipendente o attraverso una fusione o rilevando una squadra gi\u00e0 esistente. Bocciate tutte le opzioni gli Aeros si sciolsero il 9 luglio 1978.\nBill Dineen fu l'allenatore degli Aeros per tutti i sei anni della loro esistenza, e fra i giocatori pi\u00f9 celebri della franchigia vi furono i tre Howe: Gordie Howe insieme ai due figli Mark e Marty, la prima combinazione di padri e figli nella stessa squadra di hockey nel mondo professionistico."}
{"id": "5460557", "revid": "775504", "url": "https://it.wikipedia.org/wiki?curid=5460557", "title": "Manyeo Yoo-hee", "text": "Manyeo Yoo-hee (hangeul: \ub9c8\ub140\uc720\ud76c, lett. \"La strega Yoo-hee\"; titolo internazionale Witch Yoo-hee, conosciuto anche come \"Witch Amusement\" o \"A Witch in Love\") \u00e8 un serial televisivo sudcoreano trasmesso su SBS dal 21 marzo al 10 maggio 2007.\nTrama.\nMa Yoo-hee, amministratrice delegata di una fiorente azienda pubblicitaria e figlia unica del proprietario di una grande societ\u00e0, non riesce a relazionarsi con il prossimo a causa della sua personalit\u00e0 scontrosa, che le ha valso il soprannome di \"strega\" sul luogo di lavoro. Un giorno, Yoo-hee rimane coinvolta in un incidente stradale con Chae Moo-ryong, ex-studente di medicina diventato aspirante cuoco: questi, non avendo i mezzi per ripagare il danno, accetta di lavorare per lei come portiere per un mese, diventando anche il suo consulente in amore. Grazie a lui, la donna attira l'attenzione del suo primo amore, il cardiologo Yoo Joon-ha, e del talentuoso chef Johnny Kruger. Tuttavia, lei e Moo-ryong sviluppano dei sentimenti l'uno per l'altra, nonostante egli stia frequentando Nam Seung-mi, manager del ristorante dove \u00e8 impiegato."}
{"id": "5460558", "revid": "767487", "url": "https://it.wikipedia.org/wiki?curid=5460558", "title": "Renato Ognibene", "text": "Biografia.\nCresciuto in una famiglia di antifascisti; il cugino Fermo Ognibene cadde combattendo contro i nazifascisti. Renato, non ancora sedicenne, lasci\u00f2 la scuola per partecipare alla Resistenza.\nPartigiano combattente nella Brigata \"Aristide\", che operava nella zona di Carpi, dopo la Liberazione il ragazzo riprese gli studi, ma ben presto divenne un dirigente delle Associazioni contadine della CGIL.\nDeputato del Partito Comunista Italiano, eletto nel collegio di Parma, dal 1963 al 1972, nella IV e V legislatura, Ognibene fu anche, dal 1978 al 1986, consigliere del Comitato economico sociale dell'Unione Europea.\nPer anni ha anche operato, al fianco della M.O.V.M. Omar Bisi, come vice presidente dell'ANPI di Modena."}
{"id": "5460559", "revid": "263989", "url": "https://it.wikipedia.org/wiki?curid=5460559", "title": "Dayton Aeros", "text": ""}
{"id": "5460567", "revid": "287204", "url": "https://it.wikipedia.org/wiki?curid=5460567", "title": "Serie A2 1999-2000 (rugby a 15)", "text": "La serie A2 1999-2000 fu il 66\u00ba campionato di seconda divisione di rugby a 15 in Italia.\n ripartite in 2 gironi paritetici da 6 squadre ciascuna nella prima fase, che serv\u00ec a determinare la composizione dei gironi della seconda fase con cui furono stabilite promozioni e retrocessioni.\nRispetto alla stagione precedente, la novit\u00e0 fu l'iscrizione al campionato del , squadra che rilev\u00f2 il titolo sportivo dell', gi\u00e0 presente in categoria, dopo la fusione con il militante in serie B.\nA essere promosso in serie A1 fu proprio il nuovo consorzio parmigiano, che acquis\u00ec anche il diritto a disputare il \"play-off\" scudetto del campionato di A1 di quella stessa stagione.\nFu, tale edizione di torneo, l'ultima in cui squadre di seconda divisione parteciparono ai \"play-off\" scudetto della contemporanea stagione di serie A1: nelle 14 edizioni in cui tale consuetudine fu in vigore, nessuna delle promosse dalla A2 riusc\u00ec mai a passare il primo turno o i \"barrage\" contro le squadre della categoria superiore.\nAd accompagnare il fu il , al 2020 alla sua pi\u00f9 recente promozione in A1.\nIn serie B retrocedettero , e .\nFormula.\nCome nelle due precedenti stagioni, nella prima fase le 12 squadre furono ripartite su due gironi all'italiana da 6 squadre ciascuno, in ognuno delle quali esse si incontrarono con gare di andata e ritorno.\nAl termine della prima fase, le prime tre classificate di ciascun girone andarono a formare la poule scudetto di sei squadre; parimenti le ultime tre classificate di ciascun girone furono riunite nella poule salvezza.\nLe prime due classificate della poule promozione furono ammesse in serie A1 per la stagione successiva e la prima di esse partecip\u00f2 anche ai \"play-off\" scudetto della stagione di A1 in corso; le ultime tre della poule salvezza retrocedettero in serie B."}
{"id": "5460577", "revid": "484362", "url": "https://it.wikipedia.org/wiki?curid=5460577", "title": "Verbo incarnato", "text": ""}
{"id": "5460580", "revid": "281944", "url": "https://it.wikipedia.org/wiki?curid=5460580", "title": "First Lady e Gentlemen delle Filippine", "text": ""}
{"id": "5460586", "revid": "281944", "url": "https://it.wikipedia.org/wiki?curid=5460586", "title": "First Lady e Gentlemen dell'Argentina", "text": ""}
{"id": "5460590", "revid": "709565", "url": "https://it.wikipedia.org/wiki?curid=5460590", "title": "Broken (film 2012)", "text": ""}
{"id": "5460601", "revid": "1573940", "url": "https://it.wikipedia.org/wiki?curid=5460601", "title": "Jaculus", "text": "Jaculus () \u00e8 un genere di roditori della famiglia dei Dipodidi comunemente noti come \"topi\" o \"georba delle piramidi\".\nDescrizione.\nDimensioni.\nAl genere Jaculus appartengono roditori di piccole dimensioni, con lunghezza della testa e del corpo tra 95 e 160\u00a0mm, la lunghezza della coda tra 128 e 250\u00a0mm e un peso fino a 134\u00a0g.\nCaratteristiche craniche e dentarie.\nIl cranio \u00e9 corto e presenta un rostro breve e tozzo, la scatola cranica tondeggiante, le bolle timpaniche rigonfie e le arcate zigomatiche sottili. La mandibola \u00e8 perforata sul processo angolare. Gli incisivi sono sottili, attraversati da un solco longitudinale e opistodonti, ovvero con le punte rivolte verso la parte interna della bocca, i molari presentano un'ampia rientranza su ogni lato.\nSono caratterizzati dalla seguente formula dentaria:\nAspetto.\nL'aspetto \u00e8 quello di un topo con la testa grande e rotonda e una pelliccia relativamente lunga e setosa. Le parti superiori variano dal giallo-brunastro chiaro al color sabbia scuro, mentre le parti ventrali e una larga banda trasversale su ogni anca sono bianche. Il muso \u00e8 breve, il naso \u00e8 appiattito, gli occhi sono grandi e prominenti. Le orecchie sono lunghe e strette. Le zampe anteriori sono corte, mentre quelle posteriori sono allungate, con i tre metatarsi centrali fusi tra loro in un unico osso denominato \"cannone\" e terminano con tre dita, la centrale delle quali \u00e8 la pi\u00f9 lunga. Sulla loro superficie ventrale sono presenti dei piccoli cuscinetti carnosi completamente ricoperti di lunghe setole. La coda \u00e8 molto pi\u00f9 lunga della testa e del corpo e termina con un pennacchio scuro con la punta bianca. Le femmine hanno due paia di mammelle addominali e due inguinali.\nDistribuzione.\nSono roditori terricoli saltatori diffusi nelle regioni desertiche dell'Africa settentrionale dal Senegal fino all'Egitto e la Somalia a sud, nel Vicino oriente da Israele fino al Pakistan sud-occidentale e in Asia centrale dalle rive sud-orientali del Mar Caspio fino all'Iran meridionale.\nTassonomia.\nIl genere comprende 4 specie."}
{"id": "5460602", "revid": "767487", "url": "https://it.wikipedia.org/wiki?curid=5460602", "title": "Tsuki to uso to satsujin", "text": " \u00e8 un film del 2009 diretto da Yasuhiro Yoshida."}
{"id": "5460607", "revid": "125725445", "url": "https://it.wikipedia.org/wiki?curid=5460607", "title": "Alessandro Ballico", "text": ""}
{"id": "5460612", "revid": "986213", "url": "https://it.wikipedia.org/wiki?curid=5460612", "title": "Edward Pelham-Clinton", "text": "Biografia.\nEra il figlio di Henry Pelham-Clinton, V duca di Newcastle, e di sua moglie, Lady Susan Harriet Catherine Hamilton. \nStudi\u00f2 all'Eton College.\nCarriera.\nSi un\u00ec al Rifle Brigade nel 1854 e combatt\u00e9 in Crimea, dopo la caduta di Sebastopoli. Raggiunse il grado di capitano nel 1857 e trascorse cinque anni in Canada (1861-1865). \nNel 1878 consegu\u00ec il grado di tenente colonnello e si ritir\u00f2 nel 1880, mentre era in India.\nClinton fu eletto alle elezioni politiche del 1865 come membro del Parlamento per North Nottinghamshire, carica che mantenne fino al 1868.\nClinton era Groom in Waiting per la regina Vittoria (1881-1894), poi Master of the Household (1894-1901). Poi torn\u00f2 a essere un Groom in Waiting per Edoardo VII (1901-1907).\nMatrimonio.\nSpos\u00f2, il 22 agosto 1865, Matilda Jane Cradock-Hartopp (?-23 ottobre 1892), figlia di William Cradock-Hartopp. Non ebbero figli.\nMorte.\nMor\u00ec il 9 luglio 1907 e fu sepolto nel Cimitero di Brookwood."}
{"id": "5460618", "revid": "76963", "url": "https://it.wikipedia.org/wiki?curid=5460618", "title": "Sh\u014dta Matsushima", "text": ""}
{"id": "5460637", "revid": "709565", "url": "https://it.wikipedia.org/wiki?curid=5460637", "title": "Hans (fumetto)", "text": "Hans \u00e8 una bande dessin\u00e9e belga in lingua francese creata dalla mente di Andr\u00e9-Paul Duch\u00e2teau e dalla mano di Grzegorz Rosinski e Kas per l'editore Le Lombard.\nTrama.\nIn un futuro terribile quanto avventuroso, il biondo protagonista, un viaggiatore dello spazio e del tempo, dovr\u00e0 lottare per ritrovare se stesso in una societ\u00e0 interplanetaria che ha da tempo perso la propria umanit\u00e0. Tra tradimenti, missioni suicide, amori impossibili e paradossi temporali, Hans superer\u00e0 il confine del reale e voler\u00e0 sulle ali di una fantasia senza confine.\nIl nostro eroe si ritrover\u00e0 nella terribile Montagna Nera del pianeta Xana\u00efa, dove Valsary, il tiranno che governa l'\"unica citt\u00e0\" in cui tutta l'umanit\u00e0 si \u00e8 riunita, getta tutti i personaggi scomodi, gli oppositori e gli esseri che mal si adattano alla sua folle utopia. Hans, aiutato dalla bella e innamorata Orchidea, ha riunito i prigionieri, ed \u00e8 pronto a dar vita a un nuovo stato, libero e democratico. Purtroppo, per\u00f2, ancora non sa cosa lo aspetta... n\u00e9 cosa si nasconde nel destino che l'invasato despota cerca in ogni modo di riscrivere.\nOramai divenuto uno dei capi dell'Unica Citt\u00e0 che raccoglie l'intero genere umano, Hans non sfugge, infatti, alle sue responsabilit\u00e0 di eroe e, sempre in prima fila, ci far\u00e0 vivere il piacere dell'avventura senza limiti, se non quelli della fantasia. Le vicende del viaggiatore spaziotemporale, del resto, ci porteranno ancora una volta su strani pianeti, per affrontare malvagi mutanti, calamit\u00e0 mortali e bracconieri assetati di sangue. \nEdizione italiana.\nLa prima edizione italiana della serie di Hans \u00e8 datata 1986 quando l'editore Comic Art pubblica sul n.21 della rivista omonima il primo episodio \"L'ultima isola\". Seguiranno altri episodi nei numeri successivi (numeri 24, 41, 51, 65). Sulla rivista Comic Art vengono pubblicati solo i primi 5 episodi. Nel 1996 l'editore Comic Art presenta l'episodio \"Il volto del mostro\", corrispondente all'ottavo volume franco-belga, nella propria rivista L'Eternauta Presenta (n. 158), ma senza mai portare a termine la serie.\nEditoriale Cosmo.\nIl 19 febbraio 2014 la serie viene riproposta dal principio dall'Editoriale Cosmo che in quattro volumi riesce a pubblicare tutti gli episodi sino ad allora rimasti inediti.\nTale serie viene inserita all'interno della collana \"Serie Grigia\" e pertanto ne rispecchia gli standard: formato in stile bonellide (16x21), colorazione in bianco e nero e paginatura con unit\u00e0 variabile che solitamente comprende tre o pi\u00f9 episodi per ogni albo."}
{"id": "5460639", "revid": "2223635", "url": "https://it.wikipedia.org/wiki?curid=5460639", "title": "Crazy Kong", "text": " \u00e8 un videogioco uscito nel 1981 e pubblicato dalla Falcon come clone di \"Donkey Kong\". Anche se comunemente scambiato come una versione bootleg, il gioco \u00e8 ufficialmente concesso in licenza per i mercati non statunitensi e si basa su un hardware differente. Il gioco mantiene tutti gli elementi di gioco di \"Donkey Kong\", ma ha tutte le grafiche ridisegnate e ricolorate. \"Crazy Kong\" \u00e8 anche conosciuto come \"Congorilla\", \"Crazy Kong part II\" e \"Monkey Donkey\".\nCi sono due versioni dell'originale: Crazy Kong e Crazy Kong Part II. Le differenze riguardano animazioni e bug minori, scelte della tavolozza dei colori e altre differenze di gioco minori. Crazy Kong Parte I non mostra alcun diritto d'autore o ragione sociale nella schermata del titolo. Crazy Kong (parti I e II) gira su hardware modificato di Crazy Climber. In aggiunta ci sono altre versioni del gioco che girano su Scramble, Jeutel, Orca, e hardware Alca. La versione ufficiale del gioco \u00e8 stata prodotta in due diversi cabinati, caratterizzati da una scimmia grande e arrabbiata, incorporata nel materiale illustrativo. I cabinati sono stati creati da Zaccaria (l'azienda \u00e8 stata anche la distributrice del videogioco in Italia).\nGiochi derivati.\nUn gioco elettronico portatile \u00e8 stato creato da Grandstand nel 1981 ed \u00e8 molto simile ai giochi Game and Watch del tempo.\nQuando Nintendo ha pubblicato un sequel di \"Donkey Kong\" chiamato \"Donkey Kong Jr.\", Falcon ha pubblicato un clone-sequel dal titolo \"Crazy Kong Jr\".\nIl titolo \"Crazy Kong\" \u00e8 stato utilizzato anche da altre imitazioni di \"Donkey Kong\", in particolare per ZX Spectrum e Commodore 64."}
{"id": "5460647", "revid": "765341", "url": "https://it.wikipedia.org/wiki?curid=5460647", "title": "Charleston International Tennis Championships 1973", "text": "Il Charleston International Tennis Championships 1973 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Charleston International Tennis Championships, che fa parte dello USTLA Indoor Circuit 1973. Si \u00e8 giocato a Charleston negli Stati Uniti, dal 5 all'11 marzo 1973.\nCampioni.\nSingolare.\n J\u00fcrgen Fassbender ha battuto in finale Clark Graebner 4-6 6-1 6-4\nDoppio.\n\"Informazione non disponibile\""}
{"id": "5460650", "revid": "547034", "url": "https://it.wikipedia.org/wiki?curid=5460650", "title": "Charleston International Tennis Championships", "text": "Il Charleston International Tennis Championships \u00e8 stato un torneo di tennis. Ha fatto parte dello USTLA Indoor Circuit nel 1973. Era giocato a Charleston negli Stati Uniti su campi in sintetico indoor."}
{"id": "5460657", "revid": "282094", "url": "https://it.wikipedia.org/wiki?curid=5460657", "title": "Galvano Della Volpe", "text": ""}
{"id": "5460667", "revid": "365411", "url": "https://it.wikipedia.org/wiki?curid=5460667", "title": "Strada statale 355 di Val Degano", "text": ""}
{"id": "5460669", "revid": "767487", "url": "https://it.wikipedia.org/wiki?curid=5460669", "title": "Cal (racconto)", "text": "Cal (\"Cal\") \u00e8 un racconto di fantascienza di Isaac Asimov pubblicato per la prima volta nel 1991.\nSuccessivamente \u00e8 stato incluso nell'antologia \"Gold. La fantascienza allo stato puro\" (\"Gold: The Final Science Fiction Collection\") del 1995, con la quale \u00e8 stato tradotto in italiano.\nLa storia \u00e8 ambientata nell'Et\u00e0 dei Robot.\nTrama.\nCal \u00e8 un robot il cui padrone \u00e8 un autore di libri gialli e, sotto la sua influenza, vuole imparare a scrivere racconti usando lo Scrittore. Il suo padrone fa dotare il suo cervello con un dizionario e gli d\u00e0 alcuni libri da leggere e un dizionario grammaticale. Cal si cimenta nei gialli sulle orme del suo padrone, ma \u00e8 ostacolato dalle Tre Leggi della Robotica; l'avversione dei robot a far male agli umani spinge Cal a tagliare ogni scena di violenza, rendendo cos\u00ec vuoto e insensato il racconto. Invece, il suo padrone decide di dargli l'abilit\u00e0 di riconoscere lo humour, e Cal scrive cos\u00ec un'ottima storia, cos\u00ec buona che il suo padrone comincia a temere di essere surclassato dal robot e chiama un tecnico per far tornare Cal quello di prima. Cal per\u00f2 sente le parole del suo padrone e, volendo essere uno scrittore, decide di agire."}
{"id": "5460671", "revid": "1494169", "url": "https://it.wikipedia.org/wiki?curid=5460671", "title": "Caracas Open 1973", "text": "Il Caracas Open 1973 \u00e8 stato un torneo di tennis. \u00c8 stata la 1\u00aa edizione del torneo che fa parte dello USTLA Indoor Circuit 1973. Si \u00e8 giocato a Caracas in Venezuela dal 13 al 18 marzo 1975.\nCampioni.\nSingolare maschile.\n Tom Gorman ha battuto in finale Fran\u00e7ois Jauffret 6-3 7-6, 6-3\nDoppio maschile.\n\"informazione non disponibile\""}
{"id": "5460682", "revid": "921573", "url": "https://it.wikipedia.org/wiki?curid=5460682", "title": "Stephen Kramer Glickman", "text": "Biografia.\nStephen \u00e8 nato a London, in Ontario, ed \u00e8 ebreo. Ha interpretato un produttore discografico denominato \"Gustavo Rocque\" nella serie televisiva Nickelodeon \"Big Time Rush\". Nel 2007 interpreta il ruolo di Shrek in \"Shrek the Musical\", e ha giocato la parte ai workshop e letture di Broadway originali, prima di Brian d'Arcy James \u00e8 stato lanciato nel 2008. Egli ha anche ospitato il popolare YouTube spettacolo uguale a tre per un giorno, mentre Ray William Johnson era fuori registrando il suo album come il personaggio YourFavoriteMartian anche trovato su YouTube. Ha anche espresso Billy Bob in una serie web animata denominata \"Trailer Trash\" prodotto da stupide Studios di fabbrica e Cincia e distribuito da Mondo Media e Lionsgate, che \u00e8 attualmente disponibile su YouTube e Hulu.\nVita privata.\nDopo aver terminato Big Time Rush, Stephen ha iniziato ad allenarsi con l'esperto di fitness celebrit\u00e0, Eric il Trainer, e ha iniziato a lavorare con il programma alimentare, Sunfare. Entro 7 mesi ha perso 88 chili ed \u00e8 andato da un 56 a un 42 vita vita e da una camicia 5XL ad una camicia 2XL."}
{"id": "5460684", "revid": "158913", "url": "https://it.wikipedia.org/wiki?curid=5460684", "title": "Camosci", "text": ""}
{"id": "5460685", "revid": "1573940", "url": "https://it.wikipedia.org/wiki?curid=5460685", "title": "Dipus sagitta", "text": "Il gerboa dai piedi rugosi (Dipus sagitta ) \u00e8 un roditore della famiglia dei Dipodidi, unica specie del genere Dipus (), diffuso nell'Asia centrale.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 101 e 155\u00a0mm, la lunghezza della coda tra 145 e 190\u00a0mm, la lunghezza del piede tra 52 e 67\u00a0mm, la lunghezza delle orecchie tra 13 e 24\u00a0mm e un peso fino a 117\u00a0g.\nCaratteristiche craniche e dentarie.\nIl cranio \u00e9 corto e presenta un rostro breve, la scatola cranica tondeggiante, le bolle timpaniche sono rigonfie e le arcate zigomatiche sottili. La mandibola \u00e8 perforata sul processo angolare. Gli incisivi sono gialli, sottili, attraversati da un solo longitudinale ed opistodonti, ovvero con le punte rivolte verso la parte interna della bocca, i molari sono cuspidati, gli ultimi e i premolari superiori sono ridotti.\nSono caratterizzati dalla seguente formula dentaria:\nAspetto.\nL'aspetto \u00e8 quello di un topo con la testa grande e rotonda e una pelliccia relativamente lunga e setosa. Le parti superiori variano dal bruno sabbia al bruno-rossastro, mentre le parti ventrali e una larga banda trasversale su ogni anca sono bianche. Il muso \u00e8 breve, il naso \u00e8 appiattito, gli occhi sono grandi e prominenti. Le orecchie sono lunghe e strette. Le zampe anteriori sono corte, mentre le zampe posteriori sono allungate, con i tre metatarsi centrali fusi tra loro in un unico osso denominato \"cannone\" e terminano con tre dita, la centrale delle quali \u00e8 la pi\u00f9 lunga. sui loro bordi sono presenti frange di setole bianche. La coda \u00e8 molto pi\u00f9 lunga della testa e del corpo e termina con un pennacchio nero con la punta bianca. Le femmine hanno due paia di mammelle addominali e due inguinali.\nBiologia.\nComportamento.\n\u00c8 una specie terricola con andatura saltatoria, notturna e solitaria. Costruisce tre tipi di tane, una estiva permanente lunga fino a 5\u00a0m e profonda fino a 150\u00a0cm con 3-5 camere, una seconda estiva temporanea ed infine una per il letargo, solitamente tra novembre e marzo. Le entrate vengono chiuse durante il giorno e segnalate con distintive piramidi di sabbia, che talvolta vengono disperse dal vento e rendere il loro rintracciamento difficoltoso. Si sposta con salti di 10-15\u00a0cm ma quando \u00e8 agitato pu\u00f2 compiere balzi fino a 140\u00a0cm.\nAlimentazione.\nSi nutre di semi, foglie, radici e qualche insetto.\nRiproduzione.\nDanno alla luce 2-8 piccoli alla volta 2-3 volte l'anno, con picchi tra marzo e maggio, dopo una gestazione di 25-30 giorni.\nDistribuzione e habitat.\nQuesta specie \u00e8 diffusa nell'Asia centrale dalle rive sabbiose del fiume Don attraverso il Turkestan e l'Iran settentrionale fino alla Siberia centro-meridionale, la Mongolia e il nord della Cina.\nVive nelle regioni desertiche e semi-desertiche tra 1.000 e 3.000 metri di altitudine.\nTassonomia.\nSono state riconosciute 15 sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"D.sagitta\" come specie a rischio minimo (LC)."}
{"id": "5460686", "revid": "633073", "url": "https://it.wikipedia.org/wiki?curid=5460686", "title": "Dipus", "text": ""}
{"id": "5460687", "revid": "767487", "url": "https://it.wikipedia.org/wiki?curid=5460687", "title": "Softboy", "text": " \u00e8 un film del 2010 diretto da Keisuke Toyoshima e basato sulla storia vera del Liceo Ushizu nella prefettura di Saga, in Giappone.\nTrama.\nLo studente delle scuole superiori Noguchi viene a sapere che non esiste una squadra di softball maschile nei dintorni. Insieme all'amico Onitsuka ne fonda una ed inizia ad allenarsi per partecipare al torneo nazionale."}
{"id": "5460694", "revid": "125272267", "url": "https://it.wikipedia.org/wiki?curid=5460694", "title": "Luigi Toro", "text": "Biografia.\nNato da famiglia benestante, Luigi Toro rest\u00f2 ben presto orfano di padre.\nFrequent\u00f2 dal 1853 il Reale Istituto di Belle Arti di Napoli come allievo di Giuseppe Mancinelli, legandosi a Domenico Morelli e al suo coetaneo Bernardo Celentano, suoi punti di riferimento non solo in campo artistico. Nel 1856 e nel 1859, si rec\u00f2 in viaggio di studio a Firenze dove frequent\u00f2, insieme agli amici napoletani, il \"Caff\u00e8 Michelangiolo\" centro di grandi fermenti artistici. Nel 1857 fu a Roma nello studio del Maestro bergamasco Francesco Coghetti. \nNel 1859, allo scoppio del conflitto tra il Regno di Sardegna e l\u2019Austria, interruppe un soggiorno di studio a Parigi per arruolarsi nei Cacciatori delle Alpi. L'anno seguente fece parte della spedizione del generale Enrico Cosenz che si un\u00ec con le forze di Garibaldi a Palermo: reclutato tra le Guide garibaldine, partecip\u00f2 al primo sbarco in Calabria che evoc\u00f2 nei dipinti \"Avamposti de' primi 200 garibaldini sbarcati in Calabria\" ed \"Esploratori garibaldini nelle Calabrie\".\nNella battaglia del 1\u00ba ottobre 1860 ai Ponti della Valle di Maddaloni, sul fronte del Volturno, fu promosso ufficiale da Nino Bixio. Dopo l'unificazione italiana rivest\u00ec il grado di maggiore della Guardia Nazionale, contribuendo alla repressione del brigantaggio.\nSi stabil\u00ec poi a Roma, nel 1870, con lo studio al n.c. 33 di Via Margutta, centro della vita artistica della neocapitale d\u2019Italia. Apprezzato ritrattista e interprete di tematiche naturalistiche, partecip\u00f2 alle pi\u00f9 importanti rassegne espositive romane di quel tempo e fu attivo nel \"Circolo degli Artisti\" e nel \u201csalotto\u201d della Regina Margherita. Nel 1873 fu presente all\u2019Esposizione Internazionale di Vienna col dipinto \"Riposo di cacciatori\". Nel suo studio romano realizz\u00f2 nel tempo tre dipinti di grande formato con tematiche storico-patriottiche che gli procurarono una certa fama come \u201cpittore di storia\u201d di impronta tardo-romantica: \"Agostino Nifo alla Corte di Carlo V\", in mostra nel 1877 all\u2019Esposizione Nazionale di Napoli; \"La morte di Pilade Bronzetti a Castel Morrone\", omaggio al Maggiore garibaldino caduto sul fronte del Volturno, recensito il 10 luglio 1885 su \u201cLa Tribuna\u201d di Roma dall'allora giovane cronista Gabriele D'Annunzio (concesso in comodato gratuito alla Reggia di Caserta da Intesa Sanpaolo del 29 settembre 2017); \"Taddeo da Sessa al Concilio di Lione che difende l\u2019imperatore Federico II\"."}
{"id": "5460696", "revid": "1573940", "url": "https://it.wikipedia.org/wiki?curid=5460696", "title": "Stylodipus", "text": "Stylodipus () \u00e8 un genere di roditori della famiglia dei Dipodidi.\nDescrizione.\nDimensioni.\nAl genere Stylodipus appartengono roditori di piccole dimensioni, con lunghezza della testa e del corpo tra 100 e 130\u00a0mm, la lunghezza della coda tra 132 e 163\u00a0mm e un peso fino a 70\u00a0g.\nCaratteristiche craniche e dentarie.\nIl cranio \u00e8 corto e presenta un rostro breve e tozzo, la scatola cranica tondeggiante, le bolle timpaniche rigonfie e le arcate zigomatiche sottili. La mandibola \u00e8 perforata sul processo angolare. Gli incisivi sono bianchi, attraversati da un solco longitudinale, sottili e opistodonti, ovvero con le punte rivolte verso la parte interna della bocca, i molari presentano un'ampia rientranza su ogni lato. I premolari superiori sono molto ridotti.\nSono caratterizzati dalla seguente formula dentaria:\nAspetto.\nL'aspetto \u00e8 quello di un topo con la testa grande. Le parti superiori sono generalmente giallo-brunastre striate di nero, mentre le parti ventrali e una larga banda trasversale su ogni anca sono bianche. Il muso \u00e8 breve, il naso \u00e8 appiattito, gli occhi sono grandi. Le orecchie sono relativamente corte. Le zampe anteriori sono corte, mentre le zampe posteriori sono allungate, con i tre metatarsi centrali fusi tra loro in un unico osso denominato \"cannone\" e terminano con tre dita, la centrale delle quali \u00e8 la pi\u00f9 lunga ed ognuna munita di un artiglio ottuso, parzialmente nascosto da un ciuffo di peli. Le piante sono ricoperte di peli brunastri. La coda \u00e8 molto pi\u00f9 lunga della testa e del corpo e termina con un ciuffo di peli brunastri. Le femmine hanno quattro paia di mammelle.\nDistribuzione.\nSono roditori terricoli saltatori diffusi dall'Ucraina attraverso tutta l'Asia centrale fino alla Mongolia e alla Cina settentrionale.\nTassonomia.\nIl genere comprende 3 specie."}
{"id": "5460708", "revid": "1753711", "url": "https://it.wikipedia.org/wiki?curid=5460708", "title": "Fondmetal GR01", "text": ""}
{"id": "5460709", "revid": "729019", "url": "https://it.wikipedia.org/wiki?curid=5460709", "title": "Trieste United States Troops", "text": "Il comando dell'esercito statunitense Trieste United States Troops (TrUST) fu creato il 1\u00ba maggio 1947 in accordo al protocollo del trattato di pace italiano che cre\u00f2 il Territorio Libero di Trieste.\nSecondo il protocollo, quando il trattato di pace divenne effettivo le truppe delle potenze alleate presenti nel territorio (ovvero quelle del Regno Unito, degli Stati Uniti e della Jugoslavia, con 5000 uomini ciascuna) avrebbero costituito il primo governo dello Stato. La British Element Trieste Force (BETFOR) fu l'organizzazione britannica nel territorio.\nL'esercito degli Stati Uniti assegn\u00f2 al Territorio Libero di Trieste le truppe della sua 88th Infantry Division, in precedenza responsabile dell'area italiana segnata dalla Linea Morgan. Il 351st Infantry Regiment dell'88th Division fu l'unit\u00e0 pi\u00f9 impiegata sul territorio. Il Maggior Generale Bryant E. Moore, comandante dell'88th Division, fu designato primo comandante del TrUST.\nMissione.\nLa missione del TrUST era di amministrare il Territorio Libero di Trieste e di supportare le politiche del Governo Militare Alleato fino alla nomina, da parte del Consiglio di Sicurezza delle Nazioni Unite, di un Governatore del Territorio Libero di Trieste.\nArea di responsabilit\u00e0.\nL'area che sarebbe divenuta il Territorio Libero di Trieste era gi\u00e0 stata divisa in due zone come risultato di accordi poco dopo la fine delle ostilit\u00e0 in Europa. Il Regno Unito e gli Stati Uniti amministravano la Zona A, che includeva la citt\u00e0 di Trieste, tramite un governo militare. La Jugoslavia amministrava la Zona B, un'area che includeva parte della penisola istriana. I confini tra le due zone erano stati stabiliti dalla Linea Morgan.\nDopo la ratifica, la previsione del trattato di pace di stabilire il Territorio Libero di Trieste fu implementata il 15 settembre 1947. Il nuovo confine tra Italia e Jugoslavia si trovava generalmente pi\u00f9 a ovest della precedente linea Morgan, se non in prossimit\u00e0 della citt\u00e0 di Trieste, dove continuava a dividere la zona A dalla zona B del Territorio Libero di Trieste. Gli Stati Uniti e il Regno Unito continuavano ad amministrare la Zona A tramite un governo militare.\nCome programmato, il 351st Infantry Regiment e le unit\u00e0 di supporto assunsero le responsabilit\u00e0 del TrUST nella Zona A del Territorio Libero di Trieste. La 88th Infantry Division, avendo completato la sua missione di occupazione in Italia, fu inattivata il 24 ottobre 1947.\nLe truppe statunitensi e britanniche equipaggiarono una serie di 16 avamposti di frontiera. Soldati del TrUST equipaggiarono gli avamposti da 1 a 6. le truppe del BETFOR equipaggiarono gli avamposti da 7 a 16. La forza di polizia locale (Venezia Giulia Police Force, o VG police), assisteva le truppe britanniche e statunitensi nell'equipaggiare gli avamposti. La VG police adempiva le responsabilit\u00e0 di applicazione della legge di routine nella Zona A.\nOrganizzazione.\nIl quartier generale del TrUST fu stabilito al Castello di Miramare. Un Bollettino di Informazione e Educazione delle Truppe dell'Esercito cos\u00ec descrisse il quartier generale:\nIl quartier generale del 351st Infantry Regiment era a Opicina. Due dei suoi battaglioni di fanteria erano stanziati nell'area di Opicina sul plateau sopra Trieste. Un battaglione di fanteria era stanziato a Trieste. Le unit\u00e0 esterne al reggimento erano stanziate in una serie di localit\u00e0 nel territorio Libero inclusa la citt\u00e0 di Trieste, l'area di Opicina e Duino.\nIn un articolo del marzo 1948, il Saturday Evening Post descrisse il TrUST com'era sei mesi dopo aver assunto la missione nel Territorio Libero di Trieste:\nDurante i suoi sette anni di esistenza, alcune unit\u00e0 del TrUST furono inattivate, alcune furono ridenominate e altre furono aggiunte al comando. Nel 1952 la principale unit\u00e0 da combattimento del TrUST era il 351st Infantry Regiment che includeva:\nUno dei colonnelli che comandarono il 351st Infantry Regiment, il Colonnello Earle Wheeler, ebbe una distinta carriera militare. Il Generale Wheeler fu presidente del Joint Chiefs of Staff dal 1964 al 1970 durante la Guerra del Vietnam.\nLe unit\u00e0 di supporto esterne al reggimento includevano:\nFin dall'inizio, il TrUST ottenne una reputation di comando estremamente pulito. La cosa inizi\u00f2 col primo comandante, il Maggior Generale Bryant E. Moore, che fu citato nel necrologio come colui che cambio radicalmente una sciatta forza d'occupazione in un'organizzazione pulitissima. Le uniformi furono alterate per avere un aspetto migliore. Le truppe vestivano foulard blu e rivestimenti laccati per i caschi con decalcomanie dell'insegna del TrUST. I cinturoni intrecciati furono tinti di nero e le fibbie d'ottone lucidate. Alcune baionette e set di utensili da cucina furono cromati.\nIl TrUST fu un comando segregato per gran parte dei suoi sette anni, e fu l'ultimo comando principale dell'esercito a essere integrato. Dopo estese discussioni, l'esercito segu\u00ec la linea guida del Dipartimento della Difesa e autorizz\u00f2 l'assegnazione di soldati neri al TrUST nell'aprile 1953.\nIl TrUST e il football americano.\nFu durante l'amministrazione alleata che in Italia e nel Territorio Libero di Trieste si cominci\u00f2 a praticare il football americano. Dopo i primi incontri pionieristici, a partire dal 1948 le unit\u00e0 militari del TrUST organizzarono un proprio torneo nel TLT. Il campionato TrUST fu organizzato fino al 1954, anno in cui termin\u00f2 la missione statunitense a Trieste.\nGi\u00e0 prima dell'istituzione del TrUST gli 88th Infantry Division Blue Devils avevano giocato diversi campionati in Inghilterra e Germania; con l'istituzione del comando triestino si formarono diverse squadre all'interno del 351st Infantry Regiment, delle quali sono note:\nI Golden Bears giocano anche incontri internazionali (in Europa e a Tripoli), battendo i Vienna Vikings per 19-0 nel Thanksgiving Game del 1949 e venendo sconfitti nel 1952 dai Munich Hunters per 19-6.\nFine della missione.\nNell'ottobre 1953, gli Stati Uniti e la Gran Bretagna annunciarono i loro piani per ritirare le loro forze dal Territorio Libero di Trieste e cedere l'amministrazione della Zona A al governo italiano, ma non annunciarono una data di implementazione di quel piano. Alla fine del 1953, quando divenne evidente che Regno Unito, Stati Uniti, Italia e Jugoslavia avrebbero probabilmente raggiunto un accordo sulla questione del Territorio Libero di Trieste, l'esercito degli Stati Uniti rimpatri\u00f2 le famiglie dei dipendenti.\nLe truppe statunitensi cominciarono a lasciare il Territorio Libero di Trieste all'inizio di ottobre 1954, dopo che il 5 ottobre 1954 i governi di Stati Uniti, Regno Unito, Italia e Jugoslavia firmarono il Memorandum d'Intesa sul Territorio Libero di Trieste che sanc\u00ec il cambio di amministrazione nel territorio. Un generale italiano incontr\u00f2 il comandante del TrUST al Castello di Duino per cominciare a pianificare il passaggio di consegne nell'allora Zona A del TLT.\nLe ultime truppe britanniche e americane si imbarcarono il 26 ottobre 1954 all'arrivo delle truppe italiane. L'ultimo comandante del TrUST, il Maggior Generale John A. Dabney, and\u00f2 all'aeroporto di Udine, e da l\u00ec in aereo a Livorno per unirsi alle truppe che si erano gi\u00e0 assemblate l\u00e0."}
{"id": "5460724", "revid": "585241", "url": "https://it.wikipedia.org/wiki?curid=5460724", "title": "Regional Four Day Competition", "text": "Il Regional Four Day Competition (precedentemente chiamato Shell Shield e Carib Beer Cup) \u00e8 il campionato di First Class cricket delle Indie Occidentali Britanniche.\nStoria.\nI primi incontri di cricket nei Caraibi risalgono alla met\u00e0 del 1800, tuttavia il primo torneo di First Class cricket fu Inter-Colonial Tournament, partito nel 1891 e proseguito, in maniera discontinua e disorganizzata, fino al 1939. Dopo la guerra furono disputati sporadici tornei fino all'istituzione della Shell Shield, cos\u00ec chiamata perch\u00e9 sponsorizzata dalla compagnia petrolifera Royal Dutch Shell.\nNel corso degli anni le squadre partecipanti si sono modificate nel tempo. Inizialmente infatti le isole Windward e le Leeward gareggiavano insieme col nome di \"Combined Islands\", prima di separarsi. Nelle varie edizioni hanno prese parte occasionalmente anche selezioni universitarie e nazionali \"secondarie\".\nFormula.\nLe squadre che partecipano al torneo sono a tutti gli effetti squadre nazionali, in quanto i membri dei vari team devono avere legami di sangue con l'isola rappresentata, tuttavia la particolarit\u00e0 \u00e8 che ad eccezione di questo torneo le varie squadre non partecipano a nessuna altra competizione, in quanto i rispettivi giocatori vengono selezionati nella nazionale di cricket delle Indie Occidentali Britanniche per il cricket internazionale.\nIl torneo \u00e8 strutturato con un unico girone all'italiana con partite di sola andata in cui ogni squadra affronta tutti gli avversari una sola volta. Le prime quattro squadre accedono alla fase ad eliminazione diretta composta da semifinali incrociate (A1/B2 e A2/B1) e finale in cui si assegna il titolo. Non \u00e8 prevista la finale per il terzo posto,"}
{"id": "5460729", "revid": "767487", "url": "https://it.wikipedia.org/wiki?curid=5460729", "title": "In the Tents of the Asra", "text": "In the Tents of the Asra \u00e8 un cortometraggio muto del 1912 scritto, diretto e interpretato da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 15 agosto 1912."}
{"id": "5460732", "revid": "2110186", "url": "https://it.wikipedia.org/wiki?curid=5460732", "title": "Modena Football Club 1982-1983", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1982-1983.\nStagione.\nNella stagione 1982-83 il Modena ha disputato il girone A del campionato di Serie C1, con 32 punti in classifica si \u00e8 piazzato in undicesima posizione; il torneo \u00e8 stato vinto dalla Triestina con 47 punti che ha ottenuto la promozione in Serie B con il Padova giunto alle sue spalle con 43 punti."}
{"id": "5460734", "revid": "4175", "url": "https://it.wikipedia.org/wiki?curid=5460734", "title": "Cricket West Indies", "text": "Cricket West Indies, in passato noto come West Indies Cricket Board, \u00e8 la federazione sovranazionale del gioco del cricket nelle Indie Occidentali. Il CWI \u00e8 un \"full member\" dell'International Cricket Council ed opera come una federazione nazionale, gestendo la rispettiva nazionale ed organizzando i campionati regionali, tuttavia essendo un organismo sovranazionale al suo interno ogni stato membro possiede la propria federazione nazionale.\nMembri.\nLa federazione comprende sei associazioni, che rappresentano singole nazioni o raggruppamenti di nazioni e territori:\nCompetizioni.\nIl Cricket West Indies organizza le seguenti competizioni:"}
{"id": "5460741", "revid": "599013", "url": "https://it.wikipedia.org/wiki?curid=5460741", "title": "Maxwel Cornet", "text": "Biografia.\nNasce il 27 settembre 1996 a Bingerville in Costa d'Avorio, all'et\u00e0 di tre anni e mezzo lascia il suo paese per trasferirsi in Francia.\nCaratteristiche tecniche.\n\u00c8 un esterno dotato di buon dribbling e buona velocit\u00e0, viene spesso utilizzato anche da ala sinistra ma pu\u00f2 giocare anche sulla fascia opposta, durante la sua carriera \u00e8 stato impiegato principalmente come esterno d'attacco. A partire dalla stagione 2020-2021 ricopre con ottimi risultati la posizione di terzino sinistro.\nCarriera.\nClub.\nMetz e Olympique Lione.\nNel 2004 all'et\u00e0 di sette anni entra a far parte delle giovanili del Metz. Il 2 agosto 2013 debutta in prima squadra all'et\u00e0 di sedici anni e dieci mesi entrando al 79' nella partita interna vinta 1-0 contro il Laval.\nIl 15 gennaio 2015 passa all'Olympique Lione per quattrocentomila euro. Debutta in Ligue 1 proprio contro la sua ex squadra il 25 gennaio seguente, entrando al 34' al posto dell'infortunato Alexandre Lacazette.\nBurnley.\nIl 29 agosto 2021 viene acquistato dal .\nNazionale.\nHa militato nelle varie selezioni giovanili francesi, dall'Under-16 sino all'Under-21.\nNell'aprile del 2017, dopo un colloquio con il CT Marc Wilmots, sceglie di rappresentare il suo paese d'origine, ovvero la Costa d'Avorio; \u00e8 stato convocato per la Coppa delle nazioni africane 2021.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "5460742", "revid": "767487", "url": "https://it.wikipedia.org/wiki?curid=5460742", "title": "Because I Can", "text": "Because I Can \u00e8 il primo album in studio della cantante statunitense Katy Rose, pubblicato nel 2004."}
{"id": "5460744", "revid": "767487", "url": "https://it.wikipedia.org/wiki?curid=5460744", "title": "The Pennant Puzzle", "text": "The Pennant Puzzle \u00e8 un cortometraggio muto del 1912 diretto da Chauncy D. Herbert.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 15 luglio 1912."}
{"id": "5460765", "revid": "729019", "url": "https://it.wikipedia.org/wiki?curid=5460765", "title": "Stazione di Rio Piatto", "text": "La stazione di Rio Piatto, localmente nota anche come \"stazione di Riu Piatu\", \u00e8 una fermata della ferrovia Sassari-Tempio-Palau situata in territorio di Sant'Antonio di Gallura. Chiusa al servizio di trasporto pubblico in seguito alla cessazione del servizio viaggiatori lungo la linea, dal 1997 viene utilizzata esclusivamente nell'ambito turistico-naturalistico del Trenino Verde.\nStoria.\nLa nascita della stazione di Rio Piatto \u00e8 inquadrata nel contesto della realizzazione, tra gli anni venti e trenta del XX secolo, di una tratta ferroviaria concepita con l'intento di superare l'isolamento a cui diversi centri della Gallura e dell'Anglona erano costretti in quanto privi di adeguati collegamenti sia con il capoluogo sassarese che con i principali scali marittimi del nord-Sardegna.\nVenne dunque realizzata la Sassari-Tempio-Palau, linea ferroviaria a scartamento ridotto da 950\u00a0mm progettata ed eseguita a cura della societ\u00e0 Ferrovie Settentrionali Sarde ed attiva nella sua intera lunghezza dal 18 gennaio 1932. L'impianto, che risultava in uso come fermata a richiesta alla fine di quel decennio sotto l'amministrazione delle Strade Ferrate Sarde, pass\u00f2 nel 1989 alla gestione governativa delle Ferrovie della Sardegna.\nDurante questa gestione la fermata perse importanza per via della riorganizzazione del sistema dei trasporti pubblici in Sardegna che port\u00f2 oltretutto alla chiusura al traffico ordinario della tratta Nulvi-Palau e conseguentemente alla soppressione del servizio viaggiatori nello scalo dal 16 giugno 1997 con l'eccezione delle attivit\u00e0 turistiche del Trenino Verde. Dal 2010 l'impianto \u00e8 gestito dall'ARST, subentrato come gestore unico della linea alle FdS.\nStrutture e impianti.\nLa fermata \u00e8 ubicata in aperta campagna e prende il nome - italianizzato in maniera errata - dal rio di Priatu, corso d'acqua che scorre nelle immediate vicinanze e che poco pi\u00f9 avanti si getta nel lago Liscia. Vi si accede tramite una breve stradina inasfaltata che si distacca dalla strada statale 427 della Gallura Centrale. Posto ad un'altezza di 204 metri sul livello del mare lo scalo dista circa 115\u00a0km da Sassari e 35,1 da Palau Marina, ed \u00e8 dotato di un solo binario, a scartamento ridotto, affiancato da un fabbricato viaggiatori, edificio a due piani dotato di altrettanti ingressi e in stato di abbandono.\nMovimento.\nSino al giugno 1997, quando il tratto tra Nulvi e Palau della ferrovia venne chiuso al trasporto pubblico, lo scalo era servito dai treni regionali delle diverse concessionarie delle linee a scartamento ridotto del nord Sardegna, ultima delle quali la Ferrovie della Sardegna. Dopo di allora la fermata di Rio Piatto \u00e8 stata interessata esclusivamente dal traffico turistico dei convogli del Trenino Verde, sia quelli pianificati dall'azienda per il periodo estivo e aventi ordinariamente una frequenza di due corse alla settimana, che quelli viaggianti a richiesta delle agenzie turistiche.\nServizi.\nLa stazione \u00e8 dotata esclusivamente di una sala d'attesa, normalmente non disponibile per l'utenza.\nInterscambi.\nPoco distante della stradina d'accesso alla stazione \u00e8 presente una fermata dei bus delle autolinee extraurbane dell'ARST."}
{"id": "5460771", "revid": "72897207", "url": "https://it.wikipedia.org/wiki?curid=5460771", "title": "Ausili Cefaro", "text": ""}
{"id": "5460772", "revid": "72897213", "url": "https://it.wikipedia.org/wiki?curid=5460772", "title": "Maria Ludovica Koch", "text": ""}
{"id": "5460778", "revid": "767487", "url": "https://it.wikipedia.org/wiki?curid=5460778", "title": "A Mail Order Hypnotist", "text": "A Mail Order Hypnotist \u00e8 un cortometraggio muto del 1912 diretto da Chauncy D. Herbert.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 225 metri - usc\u00ec nelle sale cinematografiche statunitensi il 12 luglio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"The Los Angeles Police Department\"."}
{"id": "5460779", "revid": "1788047", "url": "https://it.wikipedia.org/wiki?curid=5460779", "title": "Tribunale di omert\u00e0", "text": "Il tribunale di omert\u00e0 sarebbe un organo giudizionario in seno a ogni locale (struttura territoriale) della 'ndrangheta, organizzazione criminale di stampo mafioso calabrese.\nSecondo l'ex capo-locale di Castrovillari, ora pentito Antonio Di Dieco il tribunale di omert\u00e0 \u00e8 composta in ogni locale dal caposociet\u00e0/capolocale da una persona \"favorevole\" , a difesa dell'imputato e uno \"sfavorevole\", contro l'imputato e iconicamente nel luogo in cui avviene il giudizio c'\u00e8 una bacinella con dentro il santino di San Michele Arcangelo.\nIl 4 luglio 2017 si conclude l'operazione mandamento ionico che ha permesso anche di descrivere i ruoli e il funzionamento di un tribunale di 'ndrangheta tra cui il fatto che la Provincia possa chiudere un locale come primo passo per far riappacificare le componenti in conflitto.\nColpe.\nLa classificazione delle colpe,:"}
{"id": "5460782", "revid": "80030", "url": "https://it.wikipedia.org/wiki?curid=5460782", "title": "Forte Lahore", "text": ""}
{"id": "5460796", "revid": "767487", "url": "https://it.wikipedia.org/wiki?curid=5460796", "title": "The Girl and the Cowboy", "text": "The Girl and the Cowboy (\"The Girl and the Cow Boy\") \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 16 luglio 1912."}
{"id": "5460799", "revid": "256896", "url": "https://it.wikipedia.org/wiki?curid=5460799", "title": "Palatu", "text": ""}
{"id": "5460800", "revid": "429192", "url": "https://it.wikipedia.org/wiki?curid=5460800", "title": "Ulrich Br\u00e4ker", "text": "Biografia.\nBr\u00e4ker nacque in una famiglia di agricoltori svizzeri oberata da debiti e prestiti. \nPur ricevendo una limitata istruzione scolastica, si forma poi sui testi del pietismo molto diffusi nella Svizzera dell'epoca, desiderando diventare predicatore.\nData la difficolt\u00e0 del padre nel sostentare la numerosa famiglia, sceglie di lasciare il paese natale e viene assunto come aiutante di un ufficiale dell'esercito prussiano come \"domestico\": giunto a Berlino scoprir\u00e0 di essere stato arruolato a tutti gli effetti nell'esercito del Kaiser e viene mandato in guerra contro l'imperatore austriaco. Partecipa cos\u00ec alla battaglia di Lobositz nel 1756: sconvolto dal caos e dal sangue degli scontri, diserta per tornare in Svizzera (ricordando nella sua biografia \"perch\u00e9 a me cosa importa delle vostre guerre?\", molto audace per l'epoca).\nTornato in Svizzera si sposa con la compaesana Dulcinea, dalla quale avr\u00e0 sette figli (due dei quali muoiono ancora piccoli nell'anno della carestia e un altro, Jakob, a 18 anni di tisi, quando Br\u00e4ker \u00e8 ancora vivo) ed edifica la propria casa, ancora oggi nota nel Tockenburg.\nNel 1768 pubblica \"Die Vermahnung\" (l'esortazione), libello di stampo pietistico.\nSi impegna nel commercio e nella produzione di filati, conducendo una vita di alterne miserie e fortune, ammalandosi e muore in ristrettezze nel 1789."}
{"id": "5460803", "revid": "648716", "url": "https://it.wikipedia.org/wiki?curid=5460803", "title": "Molva (zoologia)", "text": "Molva \u00e8 un genere di pesci ossei marini appartenente alla famiglia Gadidae.\nDistribuzione e habitat.\nLe specie del genere si incontrano nell'Oceano Atlantico settentrionale sia sulle coste europee che in quelle americane. Nel mar Mediterraneo sono presenti tutte e tre le specie ma solo \"M. macrophthalma\" viene catturata con una certa regolarit\u00e0. Vivono di solito in acque profonde, a partire dal piano circalitorale."}
{"id": "5460804", "revid": "1573940", "url": "https://it.wikipedia.org/wiki?curid=5460804", "title": "Brachytarsomys", "text": "Brachytarsomys () \u00e8 un genere di roditori della famiglia dei Nesomiidi.\nDescrizione.\nDimensioni.\nAl genere Brachytarsomys appartengono roditori di grandi dimensioni, con lunghezza della testa e del corpo tra 200 e 250\u00a0mm e la lunghezza della coda tra 200 e 250\u00a0mm.\nCaratteristiche craniche e dentarie.\nIl cranio presenta un rostro corto e tozzo, le creste inter-orbitali sono fuse tra loro a formare una piccola cresta sagittale. Le bolle timpaniche sono piccole. Gli incisivi sono lisci ed ortodonti, ovvero con le punte rivolte verso il basso, i molari hanno un aspetto prismatico con due rientranze profonde su ogni lato.\nSono caratterizzati dalla seguente formula dentaria:\nAspetto.\nL'aspetto \u00e8 simile a quello delle arvicole. La pelliccia \u00e8 soffice e densa, le parti dorsali sono bruno-grigiastre con dei riflessi rossastri sui fianchi, mentre le parti ventrali sono bianche. Il muso \u00e8 corto ed appuntito, gli occhi e le orecchie sono relativamente piccoli. I piedi sono corti e larghi ed hanno il quinto dito allungato. Le dita sono munite di artigli robusti. La coda \u00e8 lunga quanto la testa ed il corpo, \u00e8 ricoperta di peli ed \u00e8 bianca nella met\u00e0 terminale. \nDistribuzione.\nSono roditori arboricoli endemici del Madagascar.\nTassonomia.\nIl genere comprende 2 specie viventi ed una estinta."}
{"id": "5460805", "revid": "47767", "url": "https://it.wikipedia.org/wiki?curid=5460805", "title": "Fidencio", "text": ""}
{"id": "5460822", "revid": "767487", "url": "https://it.wikipedia.org/wiki?curid=5460822", "title": "Vincenzo Minguzzi", "text": "Carriera.\nGiocatore.\nHa esordito nel Russi, squadra della sua citt\u00e0 natale, nel campionato di Serie D 1974-1975. In seguito milita nel Forlimpopoli, da cui lo preleva nel 1979 il : con i biancorossi romagnoli ottiene la promozione in Serie B nel campionato di Serie C1 1979-1980 come riserva del titolare Massimo Piloni. Non riconfermato tra i cadetti, passa al con cui disputa un biennio da titolare in Serie C1, sfiorando la promozione nella seconda stagione. Nel 1982 viene acquistato dalla , con cui esordisce in Serie B a Milano il 12 settembre 1982 nella partita Milan-Sambenedettese (2-2).\nDopo una sola annata nelle Marche si trasferisce al Cagliari, sempre nella serie cadetta: titolare nella stagione 1983-1984, perde il posto in quella successiva con l'ingaggio di Roberto Sorrentino. Nel 1985 lascia il capoluogo ma resta in Sardegna giocando per una stagione nella Torres, prima di ritornare in Serie B con il , nel campionato di 1986-1987. Impiegato come riserva di Giuseppe Gatta, partecipa con 4 presenze al primo posto finale e alla promozione degli abruzzesi in Serie A.\nHa disputato quattro stagioni in Serie B con Sambenedettese, Cagliari e Pescara per complessive 63 partite e 56 reti subite.\nDirigente sportivo.\nDopo aver lavorato al , al L'Aquila e all', ha legato il suo nome principalmente al , di cui \u00e8 stato direttore sportivo in pi\u00f9 occasioni dal 2003 al 2015 contribuendo alla prima promozione dei maremmani in Serie B. Negli intervalli della collaborazione con il Grosseto ha ricoperto lo stesso incarico per un breve periodo di nuovo al Teramo, nelle giovanili del e al . Fino a dicembre 2016 \u00e8 stato il direttore sportivo della Viterbese con cui ha contribuito alla promozione dei laziali in Lega Pro. Il 1\u00ba luglio 2020 torna nello staff del Grosseto dopo 5 anni dall'ultima volta."}
{"id": "5460825", "revid": "1189721", "url": "https://it.wikipedia.org/wiki?curid=5460825", "title": "Gokusen - Il film", "text": ""}
{"id": "5460832", "revid": "80030", "url": "https://it.wikipedia.org/wiki?curid=5460832", "title": "Moschea Badshahi", "text": ""}
{"id": "5460837", "revid": "339392", "url": "https://it.wikipedia.org/wiki?curid=5460837", "title": "Servizio sanitario carabinieri", "text": ""}
{"id": "5460848", "revid": "173617", "url": "https://it.wikipedia.org/wiki?curid=5460848", "title": "Internazionali BNL d'Italia 2015 - Singolare maschile", "text": "Il detentore del titolo era Novak \u0110okovi\u0107 ed \u00e8 riuscito a difenderlo superando in finale Roger Federer per 6-4, 6-3.\nTeste di serie.\nLe prime otto teste di serie ricevono un bye per il secondo turno"}
{"id": "5460850", "revid": "767487", "url": "https://it.wikipedia.org/wiki?curid=5460850", "title": "Modena Football Club 1981-1982", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1981-1982.\nStagione.\nNella stagione 1981-82 il Modena ha disputato il girone A del campionato di Serie C1. Con 46 punti in classifica si \u00e8 piazzato in terza posizione appaiato al L.R. Vicenza, alle spalle delle due squadre promosse in Serie B, l'Atalanta prima con 49 punti e il Monza secondo con 48 punti."}
{"id": "5460851", "revid": "767487", "url": "https://it.wikipedia.org/wiki?curid=5460851", "title": "Gekij\u014d-ban Bad Boys J", "text": ", noto anche col titolo internazionale Bad Boys J The Movie, \u00e8 un film del 2013 diretto da Takashi Kubota e basato sul manga \"Bad Boys\" di Hiroshi Tanaka e sul dorama \"Bad Boys J\" da esso tratto.\nTrama.\nNella citt\u00e0 di Hiroshima tre bande sono in lotta per il territorio: Gokuraku Cho, Biisuto e Hiroshima Naitsu."}
{"id": "5460852", "revid": "124123", "url": "https://it.wikipedia.org/wiki?curid=5460852", "title": "Siculo Flacco", "text": "Biografia e opera.\nVissuto nel II secolo d. C., Siculo Flacco \u00e8 autore di un breve trattato sull'agrimensura denominato \"De condicionibus agrorum\" e diviso in tre capitoli: \"De condicionibus agrorum\", \"De quaestoriis agris\" e \"De divisis et assignatis\".\nBibliografia.\n\"Corpus Agrimensorum Romanorum. Opuscula Agrimensorum Veterum\", ed. C. Thulin, Leipzig, Teubner, 1971."}
{"id": "5460853", "revid": "116754839", "url": "https://it.wikipedia.org/wiki?curid=5460853", "title": "Friedrich-Wilhelm von Herrmann", "text": "Vita.\nDopo aver completato gli studi superiori a Potsdam e Berlino, von Herrmann ha studiato filosofia, germanistica e storia presso la \"Freie Universit\u00e4t\" di Berlino (Libera Universit\u00e0 di Berlino). Nel 1957 si \u00e8 trasferito presso la \"Albert-Ludwigs-Universit\u00e4t\" di Freiburg, dove ha conseguito un dottorato di ricerca nel 1961 con Eugen Fink con una tesi su \"L'auto-interpretazione di Martin Heidegger\". Dopo aver conseguito il dottorato, ha lavorato dal 1961 al 1970 come assistente di Eugen Fink presso la \"Albert-Ludwigs-Universit\u00e4t\" di Freiburg. Nel 1970 ha ottenuto l'abilitazione a Friburgo con una tesi su \"Ricerche fenomenologiche della temporalit\u00e0 della comprensione dell'essere\". Von Herrmann \u00e8 stato in seguito assistente privato di Martin Heidegger dal 1972 fino alla sua morte, nel 1976. Nello stesso anno \u00e8 stato nominato professore associato, occupando la cattedra che fu di Heidegger. Dal 1979 \u00e8 stato professore ordinario presso la \"Albert-Ludwigs-Universit\u00e4t\" di Freiburg. Dal 1999, Friedrich-Wilhelm von Herrmann \u00e8 professore emerito.\nPensiero.\nNella sua carriera filosofica, Friedrich-Wilhelm von Herrmann si \u00e8 occupato di problemi fondamentali di Ermeneutica, di fenomenologia e di ontologia. Il suo pensiero \u00e8 fortemente influenzato da Martin Heidegger, di cui ha curato l'edizione critica di tutti gli scritti per la casa editrice Klostermann. Nei suoi scritti, von Herrmann si \u00e8 spesso dedicato a porre a confronto i temi fondamentali trattati da Edmund Husserl e Martin Heidegger."}
{"id": "5460854", "revid": "1573940", "url": "https://it.wikipedia.org/wiki?curid=5460854", "title": "Monticolomys koopmani", "text": "Monticolomys koopmani () \u00e8 un roditore della famiglia dei Nesomiidi, unica specie del genere Monticolomys (), endemico del Madagascar.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 89 e 101\u00a0mm, la lunghezza della coda tra 116 e 143\u00a0mm, la lunghezza del piede tra 24 e 25\u00a0mm, la lunghezza delle orecchie tra 15 e 19\u00a0mm e un peso fino a 27\u00a0g.\nCaratteristiche craniche e dentarie.\nIl cranio \u00e8 delicato e presenta un rostro sottile e relativamente lungo, le arcate zigomatiche sottili, le bolle timpaniche grandi. Gli incisivi sono lisci ed opistodonti, ovvero con le punte rivolte verso l'interno della bocca, i molari sono cuspidati e con la corona bassa, quelli superiori hanno tre radici, quelli inferiori quattro.\nSono caratterizzati dalla seguente formula dentaria:\nAspetto.\nLa pelliccia \u00e8 soffice, densa e fine. Le parti dorsali sono marroni scure cosparse di peli nerastri pi\u00f9 lunghi, mentre le parti ventrali sono grigio scure con le punte dei peli bianche. Le orecchie sono corte, rotonde e densamente ricoperte di peli. I pollici hanno un'unghia appiattita, i piedi sono lunghi e larghi con le due dita pi\u00f9 esterne relativamente allungate. Le piante hanno sei cuscinetti carnosi, gli artigli sono parzialmente nascosti da un ciuffo di peli. La coda \u00e8 pi\u00f9 lunga della testa e del corpo ed \u00e8 cosparsa uniformemente di peli brunastri. Le femmine hanno un paio di mammelle post-ascellari, uno addominale e uno inguinale. \nBiologia.\nComportamento.\n\u00c8 una specie arboricola.\nDistribuzione e habitat.\nQuesta specie \u00e8 diffusa tra il massiccio di Ankaratra e il Parco Nazionale di Andohahela, nel Madagascar sud-orientale.\nVive nelle foreste montane tra 800 e 2.200 metri di altitudine, nell'ecoregione della macchia ericoide del Madagascar.\nStato di conservazione.\nLa IUCN Red List, considerato il vasto areale, la popolazione presumibilmente numerosa e la presenza in diverse aree protette, classifica \"M.koopmani\" come specie a rischio minimo (LC)."}
{"id": "5460856", "revid": "633073", "url": "https://it.wikipedia.org/wiki?curid=5460856", "title": "Monticolomys", "text": ""}
{"id": "5460858", "revid": "729019", "url": "https://it.wikipedia.org/wiki?curid=5460858", "title": "Servizio sanitario dell'Arma dei Carabinieri", "text": "Il Servizio sanitario dell'Arma dei Carabinieri \u00e8 il corpo di sanit\u00e0 militare della Arma dei Carabinieri. \u00c8 inquadrato nella \"Direzione di sanit\u00e0\" del Comando generale dell'Arma.\nStoria.\nLa carica di Direttore di Sanit\u00e0 dell'Arma dei Carabinieri venne istituita nel 1966, a capo della Direzione di Sanit\u00e0 presso il Comando generale dell'Arma. Primo Direttore di Sanit\u00e0 fu il Colonnello medico Alpino M.O.V.M. Enrico Reginato, rientrato nel 1954 da 12 anni di prigionia in Russia.\nL'Arma dei Carabinieri fino al 1\u00ba luglio 2002 si \u00e8 avvalsa esclusivamente di ufficiali medici dell'Esercito Italiano, in servizio presso il Comando generale e presso gli altri Comandi di unit\u00e0 periferici. Da tale data in poi si \u00e8 avvalsa invece di propri ufficiali.\nQuando l'Arma \u00e8 divenuta Forza armata, con il Decreto Legislativo 5 ottobre 2000, n. 298 art. 3, \u00e8 stato istituito un autonomo \"Servizio sanitario dell'Arma dei carabinieri\" che, attivo dal 2002, opera in concorso con altri soggetti istituzionali, per tutela della salute del personale, espletando compiti di selezione, medicina preventiva ed assistenziale, medicina legale, educazione sanitaria, supporto in ambito addestrativo ed operativo.\nOrganizzazione.\nIl Servizio sanitario dell'Arma \u00e8 costituito da una Direzione di sanit\u00e0 presso il Comando generale (organo direttivo centrale), da Infermerie presidiarie presso comandi e presidi, da un Ufficio sanitario presso il Centro nazionale di selezione e reclutamento e da un Centro polispecialistico (organi esecutivi).\nGli ufficiali veterinari sono invece posti alle dipendenze di un'apposita \"Direzione di veterinaria\", dipendente dal IV Reparto \"logistica\" dello Stato maggiore del Comando generale.\nOrganico.\nL'organico ufficiali del Servizio sanitario dell'Arma \u00e8 costituito da ufficiali medici e da ufficiali psicologi. Sottufficiali infermieri, fisioterapisti, tecnici di radiologia e tecnici di laboratorio completano l'organico. Alcuni Ufficiali medici dell'Arma sono altres\u00ec impiegati in organismi sanitari Interforze o ministeriali.\nGli ufficiali medici e psicologi dell'Arma dei Carabinieri sono inquadrati nel comparto sanitario-psicologico del Ruolo tecnico, e vengono reclutati annualmente mediante pubblico concorso per titoli ed esami tra i laureati rispettivamente in medicina e chirurgia e psicologia.\nGli Infermieri dell'Arma dei Carabinieri, a differenza delle altre FF.AA e FF.PP, non sono sempre inquadrati nel ruolo direttivo dei Marescialli pertanto non \u00e9 sempre loro riconosciuto il livello economico contrattuale legato al titolo di studio Universitario obbligatorio per esercitare la professione. Gli infermieri cos\u00ec come i fisioterapisti e i tecnici di radiologia medica vengono \"recuperati\" dal personale vincitore dei concorsi per Carabiniere o per Maresciallo che autonomamente ha conseguito il titolo di studio accademico previsto l'esercizio delle professioni sanitarie. Suddetto personale oltre che per i compiti d'istituto in patria, \u00e8 presente anche nelle missioni militari all'estero per il supporto sanitario del contingente nazionale ed eventuale assistenza alla popolazione locale.\nComandante.\nIl comandante \u00e8 il Direttore di sanit\u00e0 dell'Arma, che dipende dal Capo del IV Reparto ed Ispettore Logistico."}
{"id": "5460859", "revid": "1226", "url": "https://it.wikipedia.org/wiki?curid=5460859", "title": "John Harriman", "text": ""}
{"id": "5460860", "revid": "122960878", "url": "https://it.wikipedia.org/wiki?curid=5460860", "title": "Toulouse Football Club (femminile)", "text": "Il Toulouse Football Club, abbreviato in Toulouse FC e noto in Italia come Tolosa, \u00e8 una squadra di calcio femminile francese, sezione femminile dell'omonima societ\u00e0 con sede a Tolosa.\nFondato nel 1980 come \"Toulouse Olympique A\u00e9rospatial Club\", abbreviato in \"Toulouse OAC\", ha assunto il nome \"Toulouse Football Club\" nel 2001. Gioca le partite casalinghe nello Stade de la Ram\u00e9e. I colori sociali sono il bianco e il violetto.\nCon quattro titoli nazionali ed una Coppa \u00e8 tra le squadre femminili pi\u00f9 titolate di Francia, mentre a livello internazionale annovera due partecipazioni alla UEFA Women's Cup, alle edizioni 2001-2002, dove arriv\u00f2 alle semifinali, e 2002-2003 (quarti).\nAl termine della stagione 2014-2015 la squadra ha raggiunto la quinta posizione nel Gruppo C della Division 2 F\u00e9minine, secondo livello del campionato francese di calcio femminile. Rimasto in D2 fino alla stagione 2019-2020, dalla successiva \u00e8 retrocesso in R\u00e9gional 1 (terzo livello)."}
{"id": "5460862", "revid": "124123", "url": "https://it.wikipedia.org/wiki?curid=5460862", "title": "Stefano Mosconi", "text": "Biografia.\nMosconi si laurea all'Universit\u00e0 La Sapienza di Roma e viene assunto in Nokia per sviluppare un sistema basato su Linux. Quando l'azienda finlandese adott\u00f2 Windows Phone venne licenziato e, assieme ad alcuni suoi colleghi, fonda Jolla."}
{"id": "5460872", "revid": "110157", "url": "https://it.wikipedia.org/wiki?curid=5460872", "title": "Chiesa di San Lorenzo (Brazzano)", "text": "La chiesa di San Lorenzo \u00e8 un edificio di culto cattolico situato in via San Giorgio a Brazzano, frazione di Cormons, in provincia ed arcidiocesi di Gorizia.\nLa chiesa \u00e8 inserita tra le case che indicano la presenza della centa del paese, documentata fin dal 1291.\nLa facciata neoclassica \u00e8 caratterizzata da quattro lesene slanciate e da un bel portale in pietra, pi\u00f9 antico della facciata stessa.."}
{"id": "5460878", "revid": "22475", "url": "https://it.wikipedia.org/wiki?curid=5460878", "title": "Vicente de la Mata (1944)", "text": "Con l'Independiente vince tre titoli argentini, due Libertadores consecutive, ma perde due Coppe Intercontinentali di fila (1964 e 1965), entrambe contro gli italiani dell'.\nCarriera.\nClub.\nFiglio dell'omonimo grandissimo giocatore degli anni 30 e 40 cresce nell'Independiente, squadra del padre, e vi rimane fino al 1970 quando emigra in Messico. Nel frattempo vince 3 campionati e due Libertadores. In Messico veste varie maglie per poi, dopo una parentesi cilena, ritornare in patria nel 1978 e finire la carriera con il Quilmes.\nNazionale.\nVeste per 6 volte la maglia della nazionale ma verr\u00e0 escluso dalla spedizione ai mondiali del 1966. Successivamente, anche a causa di un grave infortunio, non avr\u00e0 pi\u00f9 opportunit\u00e0."}
{"id": "5460880", "revid": "481666", "url": "https://it.wikipedia.org/wiki?curid=5460880", "title": "Mrs. George Hernandez", "text": ""}
{"id": "5460882", "revid": "599013", "url": "https://it.wikipedia.org/wiki?curid=5460882", "title": "Claude Carrara", "text": "Carriera.\nClub.\nFormatosi nel Tolone, esord\u00ec in prima squadra con il club nella Division 2 1965-1966, ottenendo il quinto posto finale. La stagione seguente la termin\u00f2 al settimo posto a cui segu\u00ec un quinto nella Division 2 1967-1968, identico risultato della sua ultima stagione, la 1968-1969, con i gialloblu.\nNella stagione 1969-1970 passa all'\u00c9toile sportive La Ciotat, in terza serie, con cui ottenne la promozione in cadetteria.\nTra il 1970 ed il 1974 si trasfer\u00ec nella Polinesia francese, ove gioc\u00f2 nel campionato locale.\nNel 1974 torna a giocare nella cadetteria francese con il Mantes, retrocedendo al termine della stagione in terza serie.\nNella stagione 1980-1981 milita nel Poissy, in terza serie, ottenendo il sesto posto finale del gruppo nord.\nCarrara chiude la carriera nel Marly-le-Roy.\nNazionale.\nDurante il suo soggiorno nella Polinesia francese si un\u00ec alla nazionale tahitiana, partecipando alla Coppa delle nazioni oceaniane 1973 ed ottenendo il secondo posto finale."}
{"id": "5460888", "revid": "726373", "url": "https://it.wikipedia.org/wiki?curid=5460888", "title": "Da sinistra a destra", "text": "Da sinistra a destra (\"Left to Right\") \u00e8 un racconto di fantascienza di Isaac Asimov pubblicato per la prima volta nel 1987 nel numero di gennaio della rivista \"Analog Science Fiction and Fact\".\nSuccessivamente \u00e8 stato incluso nell'antologia \"Gold. La fantascienza allo stato puro\" (\"Gold: The Final Science Fiction Collection\") del 1995, con la quale \u00e8 stato tradotto in italiano.\nTrama.\nRobert L. Forward ha creato un apparecchio che pu\u00f2 trasformare in antimateria qualunque cosa gli passi attraverso. Un personaggio che non viene nominato nel racconto suggerisce di fare un esperimento con i protoni, ma Forward replica che ha gi\u00e0 provato con quelli e ora vuole provare con se stesso. Segue una discussione sull'argomento con il suo interlocutore ma Forward \u00e8 ormai deciso, anche se il rischio \u00e8 che i suoi organi interni possano rovesciarsi dopo il passaggio nell'apparecchio, e procede con l'esperimento fino alla conclusione della storia."}
{"id": "5460893", "revid": "726373", "url": "https://it.wikipedia.org/wiki?curid=5460893", "title": "Allucinazione (racconto)", "text": "Allucinazione (\"Hallucination\") \u00e8 un racconto di fantascienza di Isaac Asimov pubblicato per la prima volta nel 1985, sui numeri di febbraio \u2013 aprile della rivista \"Boys' Life\".\nSuccessivamente \u00e8 stato incluso nell'antologia \"Gold. La fantascienza allo stato puro\" (\"Gold: The Final Science Fiction Collection\") del 1995, tradotta in italiano lo stesso anno.\nLa trama di \"Allucinazione\" \u00e8 simile a quella del romanzo \"Nemesis\" dello stesso autore.\nTrama.\nLa storia \u00e8 ambientata nel futuro sul pianeta Energy, un pianeta roccioso simile alla Terra in orbita attorno a una stella di neutroni della via lattea. Tutti i personaggi sono umani, come la maggior parte dei personaggi di Asimov, eccetto gli insettoidi extraterrestri. La storia \u00e8 divisa in tre parti.\nNella prima parte, il quindicenne Sam Chase arriva riluttante sul pianeta Energy per un servizio militare di tre anni mentre viene formato in ingegneria gravitazionale. Chase sperava di seguire neurofisiologia ma il Computer Centrale lo ha assegnato a ingegneria gravitazionale per aiutare i tecnici militari a imbrigliare l'energia della stella di neutroni. Il giorno del suo arrivo incontra il dottor Donald Gentry e apprende che la gente ha delle allucinazioni sotto il Dome.\nNella seconda parte, Chase incontra e conosce gli Insettoidi, mentre nella terza parte convince il comandante a rispettarli."}
{"id": "5460895", "revid": "1776051", "url": "https://it.wikipedia.org/wiki?curid=5460895", "title": "Corte d'appello di Messina", "text": "Il distretto della Corte d'appello di Messina \u00e8 formato dai circondari dei Tribunali ordinari di Barcellona Pozzo di Gotto, Messina e Patti.\nCostituisce una delle quattro Corti d'appello nel territorio della Regione Siciliana.\nCompetenza territoriale civile e penale degli uffici del distretto.\nLe circoscrizioni territoriali sono aggiornate al testo della legge 27 febbraio 2015, n. 11 e del decreto ministeriale 27 maggio 2016.\nTribunale di Barcellona Pozzo di Gotto.\nGiudice di pace di Barcellona Pozzo di Gotto.\nBarcellona Pozzo di Gotto, Basic\u00f2, Castroreale, Condr\u00f2, Gualtieri Sicamin\u00f2, Mer\u00ec, Milazzo, Monforte San Giorgio, Montalbano Elicona, Pace del Mela, Rod\u00ec Milici, San Filippo del Mela, San Pier Niceto, Santa Lucia del Mela, Terme Vigliatore \nGiudice di pace di Lipari.\nLeni, Lipari, Malfa, Santa Marina Salina\nGiudice di pace di Novara di Sicilia.\nFondachelli-Fantina, Furnari, Mazzarr\u00e0 Sant'Andrea, Novara di Sicilia, Tripi\nTribunale di Messina.\nGiudice di pace di Al\u00ec Terme.\nAl\u00ec, Al\u00ec Terme, Antillo, Casalvecchio Siculo\nGiudice di pace di Francavilla di Sicilia.\nFrancavilla di Sicilia, Gaggi, Malvagna, Mojo Alcantara, Motta Camastra, Roccella Valdemone, Santa Domenica Vittoria\nGiudice di pace di Messina.\nCastelmola, Fiumedinisi, Forza d'Agr\u00f2, Furci Siculo, Gallodoro, Giardini-Naxos, Graniti, Itala, Letojanni, Limina, Mandanici, Messina, Mongiuffi Melia, Nizza di Sicilia, Pagliara, Roccafiorita, Roccalumera, Saponara, Santa Teresa di Riva, Sant'Alessio Siculo, Savoca, Scaletta Zanclea, Taormina, Villafranca Tirrena \nGiudice di pace di Rometta.\nRoccavaldina, Rometta, Spadafora, Torregrotta, Valdina, Venetico\nTribunale di Patti.\nGiudice di pace di Mistretta.\nCaronia, Castel di Lucio, Mistretta, Motta d'Affermo, Pettineo, Reitano, Santo Stefano di Camastra, Tusa\nGiudice di pace di Naso.\nCapo d'Orlando, Capri Leone, Frazzan\u00f2, Mirto, Naso, San Salvatore di Fitalia\nGiudice di pace di Patti.\nAcquedolci, Alcara li Fusi, Falcone, Gioiosa Marea, Librizzi, Montagnareale, Militello Rosmarino, Oliveri, Patti, Raccuja, San Fratello, San Marco d'Alunzio, San Piero Patti, Sant'Agata di Militello, Torrenova\nGiudice di pace di Sant'Angelo di Brolo.\nBrolo, Ficarra, Piraino, Sant'Angelo di Brolo, Sinagra\nGiudice di pace di Tortorici.\nCastell'Umberto, Floresta, Galati Mamertino, Longi, Tortorici, Ucria"}
{"id": "5460907", "revid": "1005847", "url": "https://it.wikipedia.org/wiki?curid=5460907", "title": "Signori di Lusignano", "text": ""}
{"id": "5460913", "revid": "1788047", "url": "https://it.wikipedia.org/wiki?curid=5460913", "title": "Mandamento Jonico", "text": "Il Mandamento Jonico o Montagna \u00e8 una sovrastruttura territoriale della 'Ndrangheta che si pone come organo di raccordo tra il sovrastante Crimine e le sottostanti locali che insistono nell'area jonica e aspromontana della provincia di Reggio Calabria.\nViene scoperta, insieme al Mandamento Tirrenico e al Mandamento Centro per la prima volta con l'operazione Crimine del 2010.\nDalla seconda relazione semestrale della Direzione Investigativa Antimafia del 2010, l'analisi semestrale per l'organizzazione criminale calabrese gi\u00e0 suddivisa per provincie, solamente per la Provincia di Reggio Calabria, viene suddivisa anche nei 3 mandamenti scoperti dall'operazione Crimine.\nAttualmente risultano egemoni il Locale di Plat\u00ec, San Luca, Africo, Siderno e Marina di Gioiosa Jonica e le 'Ndrine appartenenti ad essi: Barbaro-Trimboli-Marando, Nirta-Strangio, Pelle-Vottari, Morabito-Palamara-Bruzzaniti, i Commisso, i Costa e gli Aquino-Coluccio e i Mazzaferro.\nStruttura.\nIl mandamento Jonico come gli altri mandamenti ed il resto della Calabria \u00e8 composto da locali e 'ndrine che si suddividono il territorio.\nPer i locali di Antonimina, Ardore, Canolo, Cimin\u00e0 e Cirella di Plat\u00ec esiste una sovrastruttura chiamata \"Corona\" scoperta dalle forze dell'ordine nel 2012 a cui sono attribuite cariche e funzioni specifiche quali: \"Capo Corona\", \"Mastro di Corona\" e \"Capo consigliere di Corona\" e di cui ne viene confermata l'esistenza nell'operazione \"Mandamento Jonico\" del 2017.\nLocali.\nDi seguito l'elenco dei locali che fanno riferimento alla \"Ionica\". Tra parentesi l'operazione delle forze dell'ordine in cui viene scoperto o confermato l'ultimo anno in cui viene rilevata la sua attivit\u00e0.\nStoria.\nLe 'ndrine dell'area jonica hanno sempre avuto un rapporto privilegiato con i distaccamenti di oltremare di Canada e Australia sin dai tempi di Antonio Macr\u00ec tra gli anni '60 e '70 che aveva avviato rapporti criminali con le consorterie canadesi, quello che sarebbe poi stato battezzato dagli investigatori come Siderno group. Ci\u00f2 ha favorito una notevole propensione narcotraffico internazionale, e alla creazione di sodalizi per l'acquisto di droga dal Sud America. Dall'operazione Crimine si evince che era Giuseppe Commisso del locale di Siderno a tenere le fila tra il Canada e l'Australia.\nAnni '20 e '30 - L'onorata societ\u00e0 di Cirella.\nIn questo periodo, anche a causa della mancanza di informazioni dovute anche al regime fascista si hanno poche informazioni.\nGrazie per\u00f2 alla testimonianza di Maria Marvelli si \u00e8 venuti a conoscenza della situazione dell'onorata societ\u00e0 a Cirella, frazione di Plat\u00ec. \nSi scopre che in questo periodo oltre alle attivit\u00e0 di rapina, atti vandalici, stupri, mutilazioni e omicidi l'onorata societ\u00e0 iniziava a dirigere le feste religiose e chiunque volesse intraprendere affari o sposarsi con donne di Cirella doveva entrare a far parte nell'onorata societ\u00e0. \nTra i criminali di spicco vi era Paolo Agostino marito di Maria Marvella. Francesco Polito, figlio di un precedente matrimonio fu iniziato all'organizzazione e il capo dell'onorata societ\u00e0 di Cirella gli offr\u00ec in sposa sua figlia. Paolo Agostino non acconsent\u00ec al matrimonio creando una spaccatura in seno all'Onorata societ\u00e0.\nNel 1933, il regima fascista manda Paolo Agostino al confino ad Ustica e successivamente anche il capo dell'onorata societ\u00e0. Di questo vuoto di potere ne approfittarono Bruno, Rocco e Francescantonio Romeo usando come capo \"fantoccio\" l'incensurato e non affiliato Francesco Macr\u00ec.\nIl 2 marzo 1936 Agostino fa ritorno, e poich\u00e9 aveva rivelato al medico del paese chi gli avesse rubato il piccolo toro che possedeva, e ci\u00f2 era contro le regole dell'Onorata societ\u00e0 in una riunione fu stabilita la sua condanna a morte.\nDopo diversi tentativi, 10 persone riuscirono a isolarlo e a ucciderlo, costringendo il figlio di Agostino a vederne l'orrenda fine.\nQuesti furono arrestati e torturati dai carabinieri che li costrinsero a confessare il delitto; il tribunale li condann\u00f2.\nMaria Marvelli fu risarcita di 26.000 Lire corrispondenti ad una somma equivalente al valore della sua abitazione.\nIn tribunale fu portata anche una lista dei 104 affiliati che sottostavano al capo-fantoccio di Francesco Macr\u00ec ma il giudice ritenne che fosse \"voce pubblica\", alla stregua di dicer\u00ece e non li condann\u00f2.\nAnni '60.\nFaide di Locri e Cimin\u00e0.\nLa prima faida nota che si attesta nell'area jonica \u00e8 quella di Locri: ebbe inizio nel 1967 a causa dell'omicidio di Domenico Cord\u00ec compiuto per punire uno sgarro verso Antonio Macr\u00ec. Da allora le cosche Cataldo e Macr\u00ec si sono combattute a pi\u00f9 riprese fino agli arresti compiuti nel 1999 che hanno, sembra, calmato la situazione.\nIl summit di Montalto.\nIl 26 ottobre 1969 si svolge a Montalto, sulla cima pi\u00f9 alta dell'Aspromonte un incontro al vertice di oltre 150 esponenti di spicco della 'ndrangheta con ruolo di capibastone, capo-societ\u00e0, contabili e mastri di sgarro tra cui Giuseppe Zappia, \u2018Ntoni Macr\u00ec, Mico Tripodo, Antonio Romeo, Francesco Scopelliti, Angelo Olivierio, 6 persone di Condofuri e altre per decidere e riassestare l'organizzazione nella sua interezza e di azioni da intarprendere contro le forze dell'ordine ed il questore Emilio Santillo. Giuseppe Zappia prender\u00e0 la parola dicendo:\"non c'\u00e8 'ndrangheta di Mico Tripodo, non c'\u00e8 'ndrangheta di 'ntoni Macr\u00ec, non c'\u00e8 'ndrangheta di Peppe Nirta\".\nL'incontro verr\u00e0 scoperto e interrotto dalle forze dell'ordine con l'operazione \"Montalto\" condotta dal commissario Alberto Sabatino.\nL'omonimo processo celebrato dal Tribunale di Locri giudicarono 72 presunti affiliati accusati a vario titolo di associazione a delinquere e dentezione illegale d'armi.\nAnni '80.\nLa faida di Gioiosa Ionica.\nNegli anni '80 scoppiano due faide a Gioiosa Jonica e a Marina di Gioiosa Jonica:\nFra gli Aquino e i Mazzaferro.\nFra gli Jerin\u00f2 e gli Ursino.\nLa faida di Siderno.\nNel 1987 a Siderno scoppia una lotta tra la 'ndrina dei Costa che volle rendersi autonoma dalla potente 'ndrina dei Commisso. Ebbe termine nei primi anni novanta dopo pi\u00f9 di 50 morti e vide un forte ridimensionamento dei Costa, sconfitti dai Commisso che ebbero l'aiuto di altre cosche reggine come i Mol\u00e8 e i Piromalli. Durante la faida un uomo dei Costa venne ucciso a Toronto e un Carabiniere assoldato come killer dai Costa venne ritrovato bruciato e decapitato in un'auto.\nLa faida di Mammola.\nNel 1987 dopo la morte del boss Annibale Mazzone a capo della cosca che comprendeva i Call\u00e0 e i Macr\u00ec, le due cosche hanno incominciato a contendersi il territorio con le armi e l'inizio della faida che ha allontanato diversi esponenti dei Call\u00e0 e dei Macr\u00ec da Mammola.\nAnni '90.\nLa faida di Roghudi e San Luca.\nNegli anni '90 scoppia la faida di Roghudi tra i Pangallo-Maesano-Favasuli e gli Zavettieri, in cui finiscono coinvolti anche gli Iamonte per l'omicidio dell'8 aprile 1992 di Giacomo Falcone, imprenditore amico di questi.\nDopo 14 morti la Provincia riesce a far concludere la faida. A Roghudi intorno a gennaio 1994 viene ucciso Sebastiano Zavettieri, il boss di Roghudi, insieme a suo figlio Mario, un giovane architetto. Il sospettato di aver guidato l'operazione fu Antonio Pangallo, che fu ucciso in seguito a Roccaforte del Greco il 12 ottobre 1994, insieme al figlio Giovanni di appena 24 anni. La faida si conclude nel 1998 con 50 morti.\nA Sant'Ilario dello Ionio il 15 agosto 1990 viene ucciso Emanuele Quattrone (mandato dai De Stefano per proteggerlo dalla faida con gli Imerti) e secondo l'operazione Primaluce si apre una nuova faida con i Belcastro-Romeo che vogliono distaccarsi dai D'Agostino.\nNel 1991 scoppia la Faida di San Luca, ha visto contrapposte le 'ndrine dei Nirta-Strangio e quelle dei Pelle-Vottari. La guerra ha determinato la famosa Strage di Duisburg con l'omicidio di 6 persone e vasto eco internazionale.\n2010.\nNella Ionica, la DIA conferma la preponderante presenza del locale di Plat\u00ec (composto dai Barbaro-Trimboli), del locale di San Luca (composto dai Pelle-Vottari e dai Nirta-Strangio), del locale di Africo (Morabito-Bruzzaniti-Palamara), del locale di Siderno (Commisso e Costa) e del locale di Marina di Gioiosa Jonica (Aquino-Coluccio e Mazzaferro).\nAi Commisso vengono sequestrati beni del valore di 200 milioni di euro mentre si scopre che gli Aquino e i Mazzaferro sin dal 2007 erano riusciti a trovare un accordo per la spartizione dei lavori di riqualificazione della Strada statale 106.\nL'operazione \"Locri \u00e8 unita\" rivela una pace tra i Cataldo e i Cord\u00ec di Locri mentre nella vicina Siderno con le operazioni \"Sharks\" e \"Pioggia di Novembre\" si scopre che anche i Cord\u00ec e i Commisso erano tornati in stretti legami.\nLa DIA continua con una descrizione delle altre consorterie criminali dislocate nell'area: a Roghudi e Roccaforte del Greco insistono i Pangallo-Maesano-Favasuli e gli Zavettieri che ormai dalla conclusione della Faida di Roghudi nel 1998 continuano insieme il loro sodalizio criminale; a San Lorenzo, Bagaladi e Condofuri c'\u00e8 l'egemonia dei Paviglianiti, alleati dei Flachi, dei Trovato, dei Sergi e dei Papalia; a Careri vi sono i Cua-Ietto e Pipicella mentre a Gioiosa Jonica gli Ursino alleata dei Costa-Curciarello di Siderno e gli Jerin\u00f2; infine i Ruga-Metastasio nell'alto jonio reggino.\n2011 - Operazione Circolo Formato e il processo Fehida.\nIl 3 maggio 2011 si conclude l'operazione \"Circolo Formato\" della Polizia di stato contro i Mazzaferro, che inoltre registrano una loro crescita criminale rispetto alla precedente battuta d'arresto che ha fatto avanzate gli Aquino, grazie all'ottenimento di appalti pubblici e condizionando la politica locale. Il candidato sindaco vincente di Marina di Gioiosa Jonica nel 2008 era appoggiato proprio dai Mazzaferro.\nAgli Aquino, invece, vengono sequestrati beni del valore di 30 milioni di euro in conseguenza di quanto accaduto con l'operazione Crimine di luglio 2010 che gi\u00e0 aveva arrestato i vertici della cosca.\nIl 2 febbraio 2011 si conclude l'operazione \"Cinque Stelle\" dei Carabinieri e Guardia di Finanza che ha portato al sequestro in maniera preventiva dell'Hotel Parco dei Principi a Roccella Jonica e arrestano 7 persone che avrebbero favorito gli Aquino-Coluccio accusati di riciclaggio e truffa.\nIn questo semestre viene ucciso Andrea Ruga (13 gennaio 2011) a Monasterace elemento di vertice dell'omonima cosca.\nIl 13 settembre 2011, il capo-cosca Antonio Pelle, gi\u00e0 condannato nell'ambito del processo Fehida a 13 anni di carcere ma agli arresti domiciliari da aprile 2011 per problemi di salute, si allontana dall'ospedale di Locri.\nAd ottobre vengono sequestrati beni ad un ex consigliere regionale condannato gi\u00e0 a 4 anni di carcere nell'ambito dell'operazione \"Reale 3\" a causa di condizionamenti delle elezioni amministrative regionali del 2010.\nContro i Commisso di Siderno, il 15 ottobre 2011 vengono sequestrati beni del valore di 150 milioni di euro.\nSempre in questo contro gli Aquino e i Mazzaferro di Gioiosa Jonica vengono sequestrate 2 societ\u00e0 facenti a capo al latitante Rocco Aquino.\nA novembre, invece, con l'operazione \"Cavalleria\" viene bloccato un traffico di droga messo in piedi da alcuni elementi dei Mazzaferro.\nAi Ruga-Metastasio di Monasterace vengono sequestrati beni del valore di 1 milione di euro. Stessa sorte per i Cord\u00ec ed i Cataldo a cui vengono sequestrati beni del valore di 7 milioni di euro.\n2012 - Operazione Bellu lavuru e Falsa politica.\nIl 10 febbraio 2012 viene arrestato Rocco Aquino, detto \"u colonnellu\" che si era sottratto alla cattura nell'operazione Crimine del 2010.\nL'11 gennaio 2012 si conclude l'operazione \"Bellu Lavuru 2\", proseguimento dell'operazione \"Bellu Lavuru\" del 2008, che porta all'arresto, nel comune di Bova di 21 persone, presunte affiliate ai Morabito-Bruzzaniti-Palamara accusati di associazione mafiosa, danneggiamento, truffa e altri reati. Gli arrestati si erano infiltrati nell'appalto sulla variante della Strada Statale 106 nel comune di Palizzi.\nIl 25 aprile 2012 viene arrestato Rocco Trimboli dei Marando-Trimboli di Plat\u00ec per scontare 11 anni di carcere per traffico internazionale di droga scaturite dall'operazione \"Riace\" e \"Minotauro\".\nIl 9 maggio 2012 viene arrestato Giuseppe Gallizzi latitante da giugno 2011 ricercato per associazione mafiosa nell'operazione \"Circolo Formato\" contro i Mazzaferro di Gioiosa Jonica.\nIl 18 maggio 2012 viene arrestato Paolo Nirta dei Nirta-Strangio, ricercato nell'operazione \"Fehida\" e condannato ad 8 anni di carcere.\nIl 21 maggio 2012 si conclude l'operazione \"Falsa Politica\" che porta all'arresto di 15 presunti affiliati dei Commisso di Siderno per associazione mafiosa, detenzione illegale di armi ed ingerenza nella vita politica del comune. Questa operazione nasce dalle precedenti operazioni \"Crimine\", \"Recupero\", \"Bene comune\", \"Locri \u00e8 unita\" che nel complesso definisco tutte le attivit\u00e0 della cosca Commisso.\nIn questo sempre nella vicina Locri, invece sempre che si sia calmata la quarantennale faida tra i Cataldo e i Cord\u00ec.\nA Roghudi e Roccaforte del Greco dominano i Pangallo-Maesano-Favasuli con gli Zavettieri.\nIl 18 ottobre 2012 si conclude l'operazione \"Revolution\" che porta all'arresto 29 persone affiliate alle cosche di Bovalino, Africo e San Luca accusate di associazione mafiosa e traffico internazionale di cocaina e altri reati tra cui l'introduzione di un titolo di stato statunitense falso del valore di 500.000.000 di dollari. Da questa operazioni, oltre ad essere evidenziati i legami con narcotrafficanti sudamericano si registrano contatti con esponenti della Sacra Corona Unita sin dal 2010.\nLe basi logistiche europee per il traffico internazionale erano: Anversa in Belgio, Amsterdam nei Paesi Bassi, Duisburg, Oberhausen e D\u00fcsseldorf in Germania.\n2013 - Il locale di Gallician\u00f2 e lo scioglimento di 5 comuni.\nIn questo semestre, a seguito dell'operazione \"Metropolis\" vengono tratte in arresto 20 persone presunte affiliati ai Morabito di Africo e agli Aquino di Marina di Gioiosa Jonica, responsabili di numerosi reati tra cui anche di tipo finanziario nei paesi di Irlanda, Regno Unito e Spagna, avendo messo in moto un cartello finanziario per investimenti turistici lungo la costa jonica.\nCon l'operazione \"Dogville\" viene colpita la 'ndrina dei Belcastro-Romeo di Sant'Ilario dello Ionio per estorsione, riciclaggio e usura.\nInvece con l'operazione \"Eldorado\" viene scoperto il \"locale di Gallician\u00f2\", insistente sull'omonima frazione di Condofuri che porta all'arresto di 22 persone, alcune coinvolte in attivit\u00e0 di riciclaggio nell'area di Viterbo.\nCon l'operazione Ada, in queste semestre, vengono colpiti gli Iamonte di Melito Porto Salvo, che evidenza anche la collaborazione con i Paviglianiti di San Lorenzo e Bagaladi.\nIl 13 gennaio 2013 viene arrestato a Corigliano Calabro Antonio Caia del locale di Seminara, nella lista dei latitanti pi\u00f9 ricercati del ministero dell'interno, ricercato durante l'operazione Artemisia. \nIl 12 aprile 2013, con l'operazione \"Dioniso\" viene arrestato ad Africo Nuovo Santo Morabito.\nIl 24 aprile 2013 viene arrestato in Colombia il narcotrafficante Domenico Trimboli mentre 5 giorni dopo nell'operazione \"Decollo\" viene arrestato , sempre nel paese sudamericano, Giuseppe Santo Scipione condannato a 15 anni di carcere per traffico di droga.\nSi conclude, infine il processo scaturito dall'operazione \"Shark\" che condanna il 27 giugno 2013 18 affiliati ai Cord\u00ec di Locri.\nIn questo periodo vengono sciolti i comuni di Ardore, Casignana, Melito Porto Salvo, San Luca e Siderno.\nIl secondo semestre 2013 \u00e8 stato caratterizzato da numerosi arresti di elementi provenienti dal mandamento Jonico, ma di caratura internazionale econ un ruolo apicale in seno al mandamento Jonico e all'intera consorteria calabrese come: Carmelo Bruzzise, capolocale di Grotteria, arrestato il 4 settembre 2013 a Toronto in Canada e coinvolto nelle indagini che hanno portato all'operazione Crimine nel 2010. Aveva il compito di raccordare le strutture canadesi con le strutture del Nord Italia; Francesco Nirta viene arrestasto nei Paesi Bassi a Nieuwegein, ricercato dal 2007 nell'ambito dell'operazione Fehida condannato all'ergastolo per un omicidio avvenuto a Casignana nel 2007; Il 10 ottobre 2013 viene arrestato a Tolosa in Francia, Gioacchino Ascone, ricercato nell'operazione All Inside 3; Giovanni Franco invece viene arrestato l'8 novembre 2013 ad Antibes in Francia, latitante dal 2012 sconter\u00e0 una condanna di 12 anni di carcere per traffico internazionale di droga. Una settimana dopo viene arrestato in Ecuador Valentino Alampi condannato a 4 anni e 6 mesi di carcere per associazione mafiosa ed infine l'8 dicembre 2013 Emilio Adrian\u00f2 viene arrestato a Roccella Jonica per traffico internazionale di droga.\nIl 20 novembre 2013 vengono arrestati 12 presunti affiliati agli Iamonte di Melito Porto Salvo. \nPer questo semestre viene commissionata dal prefetto un'indagine nel comune di Africo e Campo Calabro per possibili condizionamenti dell'attivit\u00e0 municipale.\n2014 - Arresto di 3 trafficanti e il processo \"Faida dei Boschi\".\nPer il primo semestre del 2014 la DIA segnala l'arresto del presunto affiliato ai Mazzaferro, Nicola Pignatelli, avvenuto il 27 aprile 2014 a Santo Domingo nella Repubblica Dominicana, accusato di associazione mafiosa e latitante dal 2011 dopo l'operazione \"Circolo Formato\".\nIl 5 giugno 2014 viene arrestato in Per\u00f9 Pasquale Bifulco a conclusione dell'operazione \"Buongustaio\", ricercato per traffico internazionale di droga. Ed infine l'arresto di Domenico Trimboli a Medell\u00edn in Colombia, ricercato per scontare una condanna definitiva a 12 anni di carcere per traffico di droga.\nVengono condannati 8 imputati per l'omicidio a Riace il 27 settembre 2009 del presunto capo dei \"Viperari\" di Serra San Bruno dopo l'operazione \"Confine\" conclusasi nel 2012. Questa sentenza riconosce anche il sodalizio criminale esistente nella Vallata dello Stilaro dei Ruga-Metastasio-Leuzzi e dei loro legami con i Gallace di Guardavalle ed infine della cosca dei Vallelonga a Caulonia.\n2015 - Operazione Acero-Krupy.\nLa situazione rimane inalterata rispetto agli anni precedenti.\nA maggio 2015 il prefetto di Reggio Calabria, disponde l'abbattimento in particolare bovini trovati nel caso in cui vi sia un pericolo concreto per la popolazione o siano d'intralcio per la strada e col fine di cancellare il fenomeno delle Vacche sacre.\nPer il secondo semestre 2015 si evidenzia la proiezione internazionale dei traffici di droga, in particolare dalla Colombia e verso i paesi del Nord Europa e del Canada come si \u00e8 evinto dalle operazione conclusesi a settembre \"Acero Connection\" e \"Krupy\".\nLa prima operazione ha visto coinvolti i Commisso di Siderno operanti tra la Calabria e i Paesi Bassi e gli Aquino-Coluccio in Canada.\nI Commisso avevano aperto un canale di vendita con i Dominante-Carbonaro del ragusano mentre i Coluccio con i Tagliavia-Lo Nigro di Palermo.\nLa seconda operazione si \u00e8 concentrata sul traffico di droga con i Paesi Bassi della 'ndrina Crupi, vicina ai Commisso, attiva nel settore florovivaistico.\n2016 - Le operazioni Confine, Due mari e Saggezza.\nNel 2016 rimangono egemoni i locali di Plat\u00ec, San Luca, Africo, Siderno e Marina di Gioiosa Jonica.\nI Pelle-Vottari di San Luca hanno stretto relazioni con i Tamarisco di Torre Annunziata (NA), con lo scopo di vendere cocaina nell'area di Napoli.\nIn questo periodo con l'operazione \"Confine\" e \"Confine 2\" i carabinieri eseguono verso 14 persone presunte affiliate ai Ruga di Monasterace un'ordinanza di custodia cautelare.\nLa 'ndrina dei Monteleone di Plat\u00ec grazie all'operazione \"Due Mari\" della Guardia di Finanza finisce sotto indagini e 15 persone vengono accusate di aver trasportato 240Kg di cocaina dalla Colombia e dalla Costa Rica. In parallelo in Colombia vengono arrestate 22 persone presunte appartenenti al cartello fornitore della droga. Il trasporto era invece affidato alla banda colombiana Los Urabenos (BACRIM), passava dall'America centrale: Panama, Costa Rica, Repubblica Dominicana e finiva poi in Europa e negli Stati Uniti.\nA marzo viene arrestato un latitante della famiglia Vottari di San Luca proveniente dall'Australia e ad aprile un latitante dei Morabito di Africo.\nL'operazione \"Ape Green Drug\" si abbatte invece sulle cosche di Siderno, con le accuse di traffico di droga nei confronti di 14 persone, tra cui i Commisso e De Masi di Gioiosa Jonica.\nPer l'occasione era stata stretta anche una relazione con i Pesce di Rosarno ed operavano in Belgio, Costa d'Avorio e Venezuela.\nA marzo si conclude l'operazione \"Typograph-Acero bis\" dei Carabinieri e della Guardia di Finanza che arresta 34 persone e ricostruisce l'organigramma del Locale di Gioiosa Jonica degli Ursino, Macr\u00ec e Jerin\u00f2 che aveva propaggini anche in Piemonte e negli Stati Uniti. Sequestrati beni del valore di 15 milioni di euro nonch\u00e9 un giro d'usura ai danni di 50 soggetti.\nCon l'operazione \"Saggezza\" e \"Ceralacca 2\" un elemento della cosca Romano, della zona di Ardore, operante nell'edilizia favoriva la cosca in Calabria, in Nord Italia ed in Romania.\n2017 - Scioglimento di Gioiosa Jonica e operazione Mandamento Jonico.\nIl 4 luglio 2017 si conclude l'operazione mandamento Jonico che porta all'arresto di 116 presunti affiliati a 26 'ndrine dell'area ionica e i Ficara- Latella e i Serraino della citt\u00e0 di Reggio Calabria delineando di tutte i loro organigrammi e che ha permesso anche di descrivere i ruoli e il funzionamento di un tribunale di 'ndrangheta. Gli arrestati sono accusati di estorsione, danneggiamenti e infiltrazione in appalti pubblici.\nIl 7 novembre 2017 si conclude l'operazione \"Cumps-Banco nuovo\" nei confronti dei Morabito-Palamara con ordinanze di misura cautelare per 50 persone, di cui 32 in carcere, accusate a vario titolo di associazione mafiosa, concorrenza illecita, estorsione, falso ideologico violenza e minacce a pubblico ufficiale. Tra i colpiti i pi\u00f9 giovani delle cosche che dimostravano il loro potere nel mondo reale tra Africo Nuovo, Brancaleone e Bruzzano Zeffirio e nei social network. Nel comune di Brancaleone sono entrati anche durante una riunione della giunta comunale per ottenere alcuni appalti pubblici.\nIl 22 novembre 2017 viene sciolto il comune di Marina di Gioiosa Jonica\n2018 - Lo scioglimento di Plat\u00ec e altre operazioni.\nA marzo 2018 si conclude il processo \"Gotha\" condannando a 20 anni di carcere Giorgio De Stefano, ex consigliere comunale DC come al vertice della 'ndrangheta reggina ed in cui viene spiegato che a capo dei tre mandamenti vi sono ancora oggi i Piromalli per la zona tirrenica, i De Stefano-Tegano per Reggio citt\u00e0, i Nirta Scalzone (la Maggiore) per la Jonica, assetto definito ormai dagli anni '70 del secolo scorso.\nIl 27 aprile 2018 il ministro dell'interno Marco Minniti scioglie per la terza volta il comune di Plat\u00ec, che era gi\u00e0 commissariato dal marzo 2018 in quanto erano rimasti solo 3 consiglieri a sostenere il sindaco Rosario Sergi e la minoranza si era dimessa subito dopo le elezioni del 2016.\nIl 5 giugno 2018 la DIA di Torino confisca beni del valore di oltre 1 milione di euro a Francesco Ietto, della 'ndrina dei \"Testa Grossa\" e organico al locale di Natile di Careri. Anche agli arresti domiciliari continuava a riciclare denaro, reato per cui fu gi\u00e0 arrestato nel 2015 con l'operazione \"Panamera\".\nIl 27 giugno 2018 si conclude l'operazione Arma Cunctis della Direzione distrettuale antimafia che ha portato all'arresto di 38 persone presunte affiliate ai Cataldo e ai Commisso accusate a vario titolo di traffico di armi passante da Malta, dalla Sicilia e dalla Francia. Il sodalizio riforniva le altre 'ndrine della Locride.\nIl 12 luglio 2018 si conclude l'operazione Via col vento che porta all'arresto di 13 persone presunte sodali delle 'ndrine Paviglianiti, Mancuso, Anello e Trapasso che volevano infiltrarsi negli appalti di costruzione dei parchi eolici delle province di Reggio Calabria, Crotone, Vibo Valentia e Catanzaro e accusate a vario titolo di associazione mafiosa, estorsione e illecita concorrenza.\n2019 - Lo scioglimento di Palizzi e Stilo.\nIl primo maggio 2019 viene sciolto il comune di Palizzi per infiltrazioni mafiosi ed insediato un commissario prefettizio per i prossimi 18 mesi.\nL'8 maggio 2019 poi viene sciolto il comune di Stilo, in cui dal 1\u00ba agosto del 2018 la commissione Antimafia si era insediata."}
{"id": "5460914", "revid": "1543377", "url": "https://it.wikipedia.org/wiki?curid=5460914", "title": "Lago Tritonide", "text": "Il lago Tritonide (o lago Tritone, o anche palude Tritonide) era un grande lago situato in Africa settentrionale, descritto in diversi testi classici greci di autori quali Erodoto, Apollonio di Rodi, Diodoro Siculo e Scilace di Carianda. Era situato nella regione storica della Libia, probabilmente nel sud di quella che oggi \u00e8 la Tunisia.\nLocazione.\nLa sua esatta posizione \u00e8 sconosciuta. Secondo le descrizioni che ne vengono fatte, il lago si trovava nella regione storica della Libia; Diodoro Siculo lo dice situato nei pressi dell'Oceano (probabilmente il Mar Mediterraneo), vicino all'Atlante e ai confini dell'Etiopia (forse il Maghreb). Alcuni autori lo identificano con l'antico lago Ouargia, situato appena a sud di Tunisi, oppure con l'odierno lago Chott el-Jerid.\nIl lago avrebbe avuto anche un immissario, chiamato Tritone; il nome del lago era derivato da quello del fiume o, secondo altre fonti, direttamente da quello del dio Tritone.\nI vari autori che ne parlano citano alcune isole che sarebbero state contenute al suo interno, come Ila o Fla (che, secondo un oracolo, avrebbe dovuto essere colonizzata dagli Spartani) ed Esperia (cos\u00ec chiamata per il fatto di trovarsi ad ovest).\nVicende.\nMitologia.\nSecondo Erodoto, gli Argonauti giunsero nel lago Tritonide con la nave Argo, che si sarebbe arenata nelle secche del lago in seguito ad una tempesta; ma l'equipaggio si sarebbe tratto d'impaccio grazie a Tritone, apparso a Giasone. Dopo essersi fatto consegnare un tripode, Tritone profetizz\u00f2 anche che in un futuro, se un discendente degli Argonauti fosse tornato a riprendere il tripode, cento citt\u00e0 greche sarebbero sorte intorno al lago (al che, gli indigeni Libi si sarebbero affrettati a sottrarre il tripode dal santuario del dio). Nonno attribuisce il compimento di tale profezia a Cadmo, che avrebbe fondato le citt\u00e0 in seguito al suo matrimonio con Armonia. Secondo altre fonti tale mito riguardava invece in origine la citt\u00e0 di Cirene.\nStoria.\nIl lago \u00e8 citato da Erodoto che, nelle \"Storie\", oltre a dare acconti di alcuni miti, cita anche alcuni dei popoli che avrebbero vissuto intorno al lago, come i Maclei, gli Ausei e i Libii.\nDiodoro Siculo, riportando notizie di un altro cronista di nome Dionisio Scitobrachione, afferma che la regione del lago era il regno di un gruppo di amazzoni nordafricane (distinte da quelle pontine); esse, dopo aver sconfitto gli indigeni, avrebbero costruito una citt\u00e0 di nome Cherroneso sull'isola di Esperia."}
{"id": "5460915", "revid": "47767", "url": "https://it.wikipedia.org/wiki?curid=5460915", "title": "Lago Tritone", "text": ""}
{"id": "5460916", "revid": "173617", "url": "https://it.wikipedia.org/wiki?curid=5460916", "title": "De lege agraria", "text": "Il De lege agraria \u00e8 un'opera di Cicerone che raccoglie tre orazioni contro la proposta di redistribuzione delle terre del tribuno Publio Servilio Rullo.\nIntroduzione.\nNell'anno 63 a.C. il tribuno Rullo, con la sua Lex agraria, cerc\u00f2 di ripulire Roma dalle masse di cittadini poveri che si erano riversate nella citt\u00e0, allo scopo di liberarla da un popolo che era pericoloso per la sua tranquillit\u00e0. A quanto \u00e8 dato di intendere la rogatio proponeva la creazione, in zone diverse d'Italia, di una massa di nuovi coloni ai quali sarebbero state assegnate terre acquistate da privati che fossero volontariamente disposti a cederle, o da possessores dell'agro pubblico da allontanare dietro compenso. Tutta l'operazione era finanziata grazie alla vendita o alla tassazione di diversi possedimenti statali, in Italia e nelle province. L'applicazione della legge era affidata a una commissione di decemviri, affiancati da numerosi esperti, destinata a restare in carica per cinque anni. Al fine di assicurare il finanziamento della legge, agli stessi erano concessi ampi poteri di vendita delle propriet\u00e0 pubbliche, di impostazione di nuove tasse sulle province, di prelievo pressoch\u00e9 integrale delle eccedenze dei bottini di guerra dei generali romani. Com'era prevedibile, la legge di Rullo incontr\u00f2 una forte ostilit\u00e0. Mentre il popolo nullatenente crede che siano in gioco i suoi interessi, senza avere presente nei dettagli le conseguenze, gli ottimati si vedono messi in situazione delicata: da una parte possono solo vedere di buon occhio che il popolo perennemente scontento venga tranquillizzato e che una parte di esso venga allontanata da Roma; d'altra parte devono opporsi con la pi\u00f9 grande diffidenza ad una concentrazione di poteri quale la legge presumibilmente prevede. La preoccupazione maggiore degli optimates fu probabilmente causata dalla perdita delle rendite provenienti dalle terre messe in vendita e dalla sottrazione dei bottini di guerra. Altra fonte di gravissima preoccupazione era la clausola che prevedeva la divisione in lotti, da assegnare ai coloni, dell'ager publicus della Campania, della vicina piana di Stella e la conseguente perdita delle rendite che queste regioni fornivano allo Stato. Infine, il grande potere concesso ai decemviri minava il tradizionale controllo delle finanze pubbliche e della politica estera da parte del senato. Deciso a stroncare la proposta di Rullo, il 1\u00ba gennaio del 63 Cicerone attacc\u00f2 di fronte al senato, riunito nel tempio di Giove Capitolino, la proposta del tribuno e il 2 gennaio rivolse lo stesso attacco di fronte al popolo. Un terzo e un quarto discorso \u2013 di cui resta solo testimonianza \u2013 furono pronunciati qualche giorno dopo sempre di fronte all'assemblea popolare per rintuzzare un violento e personale attacco di Rullo.\nStruttura e contenuto.\nOratio prima.\nArgumentatio: (1-22).\nIl disegno di legge presentato dal tribuno della plebe Publio Servilio Rullo, seppur in apparenza ultra-democratico, risultava in realt\u00e0 lesivo degli interessi generali dello Stato poich\u00e9 tendeva ad istituire una vera dittatura economico finanziaria sfuggente a qualunque controllo. Cicerone dunque adduce alcune argomentazioni riguardanti i poteri speciali conferiti al collegio dei decemviri i quali, per cinque anni, avrebbero avuto facolt\u00e0 di acquistare latifondi in Italia per stabilirvi coloni: tali magistrati saranno autorizzati a comprare nuove terre dove vorranno e al prezzo che vorranno:\n\u00abQuorum cum adventus graves, cum fasces formidolosi, tum vero iudicium ac potestas erit non ferenda; licebit enim, quod videbitur, publicum iudicare, quod iudicarint, vendere\u00bb [1] (\"De Leg. agr.\", I, 3).\npotranno inoltre fondare nuovi insediamenti coloniali dove lo riterranno opportuno e in modo particolare a Capua, che meditano di rivolgere contro Roma.\nLa critica rivolta da Cicerone poggia dunque sulla vituperatio di Rullo il quale, alla ricerca di denaro pronto e costante, dissiperebbe il patrimonio della res publica, privando l'erario di molte sue entrate:\n\u00abVidete nunc, proximo capite ut impurus helluo turbet rem publicam, ut a maioribus nostris possessiones relictas disperda tac dissipet, ut sit non minus in populi Romani patrimonio nepos quam in suo. Perscribit in sua lege vectigalia, quae decemviri vendant, hoc est, proscribit auctionem publicorum bonorum. Agros emi volt, qui dividantur; quadri pecuniam. Vide licet excogitabit aliquid atque adferet\u00bb [2] (\"De Leg. agr.\", I, 2).\nL'oratore precisa al suo uditorio la consistenza e l'entit\u00e0 di tali vendite (parte dalla menzione di una non ben identificata silva Scanti), soffermandosi a ricordare come questi territori siano il frutto delle gesta eroiche dei padri e come dunque sia necessario opporsi ad una sconsiderata e pericolosa politica di largitiones.\nPeroratio: (23-27).\nIn tale circostanza Cicerone, anticipando quanto sosterr\u00e0 nell'exordium del discorso al popolo, si presenta al Senato come un console dedito alla causa popolare, ponendo particolare cura nel definire il proprio personaggio: moderazione, ragionevolezza, fermezza e rigore si configurano come i principi fondamentali che guidano il suo operato politico. Nella parte conclusiva Cicerone esorta Rullo e i suoi complici a rinunciare al loro progetto, nella speranza che l'ordine senatorio possa riacquistare l'autorit\u00e0 ed il prestigio di un tempo:\n\u00abQuod si vos vestrum mihi studium, patres conscripti, ad comune dignitatem defendendam profitemini, perfidia profecto, id quod maxime res publica desiderat, ut huius ordinis auctoritas, quae apud maiores nostros fuit, eadem nunc longo intervallo rei publicae restitute esse videatur\u00bb [3] (\"De leg. agr.\", I, 9).\nOratio secunda.\nExordium: (1-10).\nCicerone mostra un'alta stima di s\u00e9 e della propria affermazione elettorale, considerata quale evento politico rivoluzionario dal momento che, non potendo contare sul prestigio derivante dalla nobilt\u00e0 dei suoi antenati in quanto homo novus, deve la carica che ora riveste principalmente alla scelta unanime del popolo, il quale ha saputo riconoscere la sua virtus. Insistendo con forza su un punto gi\u00e0 toccato nel discorso in senato, l'oratore si presenta al popolo come il vero popularis, come colui che intende assicurare alla collettivit\u00e0 pax e otium, parole d'ordine che caratterizzano l'intero suo consolato. Cicerone al contrario nega la stessa qualifica a coloro che perseguono meri fini di interesse personale, dipingendo perci\u00f2 i decemviri come degli aspiranti alla tirannide e contrapponendo loro i Gracchi, dei quali tesse un ampio elogio:\n\u00abVenit enim mihi in mentem duos clarissimos, ingeniosissimos, amantissimos plebei Romanae viros, Tiberium et Gaium Gracchos, plebem in agris publicis constituisse, qui agri a privatis antea possidebantur\u00bb [4] (\"De leg. agr.\", II, 5).\nPropositio: (11-16).\nCicerone espone all'uditorio, con dovizia di particolari, la modalit\u00e0 attraverso la quale fu preparato e depositato il progetto di legge da Rullo, facendo riferimento alle possibili implicazioni di una sua entrata in vigore. Gli effetti sarebbero stati pericolosissimi per l'ordine pubblico in quanto il ricavato della vendita all'asta dei territori demaniali avrebbe alimentato una cassa autonoma amministrata esclusivamente dai decemviri:\n\u00abItaque hoc animo legem sumpsi in manu, ut eam cuperem esse aptam vestris commodis et eius modi, quam consul re, non oratione popularis et honeste et libenter posset defendere. Atque ego a primo capite legis usque ad extremum reperio, Quirites, nihil aliud cogitatum, nihil aliud susceptum, nihil aliud actum, nisi uti X reges aerari, vectigalium, provinciarum omnium, totius rei publicae, regnorum, liberorum populorum, orbis denique terrarum domini constituerentur legis agrariae simulazione atque nomine\u00bb [5] (\"De leg. agr.\", II, 6).\nArgumentatio: (16-97).\nCicerone contesta la validit\u00e0 della procedura di elezione dei decemviri, designati a semplice maggioranza da sole 17 delle 35 trib\u00f9 romane. Non sar\u00e0 dunque la totalit\u00e0 del popolo romano ad avere un ruolo protagonistico, ma allo stesso Rullo spetter\u00e0 presiedere i comizi elettorali ed estrarre a sorte le trib\u00f9 chiamate a votare:\n\u00abQuaeret quispiam in tanta iniuria tantaque impudentia quid spectarit. Non defuit consilium; fides erga plebem Romanam, Quirites, aequitas in vos libertatem que vestram vehementer defuit\u00bb[6] (\"De leg. agr.\", II, 8).\nIl meccanismo della legge ne risultava insidioso: infatti Rullo aveva ordinato che a presiedere le operazioni elettorali fosse lo stesso presentatore della legge, il quale avrebbe potuto facilmente manipolare la commissione decemvirale ed i commissari avrebbero in sostanza avuto il potere di render legale qualunque arbitrio. Cicerone dedica la parte finale dell'argumentatio ad una questione particolarmente complessa, ovvero la fondazione di nuovi insediamenti coloniali. L'attenzione \u00e8 rivolta soprattutto alle terre della Campania: si trattava di un punto delicato, la cui ben nota fertilit\u00e0 poteva renderlo appetibile agli occhi dei potenziali coloni che costituivano parte dell'uditorio di Cicerone. L'oratore decise di opporsi alla frammentazione delle terre campane che avrebbe notevolmente ridotto le rendite che esse fornivano alla collettivit\u00e0 del popolo romano.\nPeroratio: (98-103).\nCicerone esorta Rullo a rinunciare al suo progetto di riforma agraria e ribadisce la propria sensibilit\u00e0 alla causa popolare, promettendo di proteggere lo Stato ed il popolo dalle minacce avanzate dal tribuno della plebe e dai suoi complici.\nOratio tertia.\nExordium: (1-2).\n\u00c8 probabile che Rullo abbia attaccato Cicerone nell'assemblea popolare subito dopo che il console ebbe pronunciata la sua orazione. Dunque con questo terzo discorso, tenuto a breve distanza dal secondo, l'oratore contrattacca cercando di confutare le argomentazioni del tribuno:\n\u00abCompleti sunt animi auresque vestrae, Quirites, me gratificantem Septimiis, Turraniis ceterisque Sullanarum adsignatio num possessori bus agrariae legi et commodis vestris obsistere\u00bb[7] (\"De leg. agr.\", III, 1).\nPropositio: (3).\nCicerone si difende dall'accusa di essere il difensore degli interessi dei possessori dei beni assegnati da Silla.\nArgumentatio: (4-16).\nL'oratore cerca di convincere l'uditorio che, in realt\u00e0, \u00e8 Rullo a difendere gli interessi dei sillani: come nei precedenti discorsi cerca dunque di conferire obiettivit\u00e0 al suo argomentare mediante la citazione di un articolo della legge e il ricorso ad un exemplum storico, la lex Valeria legibus scribundis et rei publicae constituendae.\nDifferenze tra la prima e la seconda orazione.\nCicerone, a seconda che parlasse di fronte al senato o di fronte al popolo, pur facendo ricorso ad argomenti sostanzialmente analoghi, seppe modularli e variarne le tinte con grande abilit\u00e0, adattando il tono, lo stile, la struttura delle frasi e le stesse scelte lessicali. A tal proposito occorre dire che Cicerone cerca di coinvolgere il suo pubblico direttamente con apostrofi e soprattutto con domande e ripetizioni mirate. Pertanto, grande peso spetta alla costruzione stilistica, fin nella scelta lessicale. Il confronto fra orazioni politiche tenute davanti ad un pubblico diverso sullo stesso argomento mette in evidenzia con quale cura l'oratore si dedichi alla struttura e alla formulazione di ogni singola frase, fino alla scelta di ogni singola parola. Egli, utilizzando sia davanti al senato sia anche davanti al popolo un'abile scelta di argomenti e di immagini adeguati ed efficaci, ed esprimendoli in formulazioni che si prestano a destare l'interesse immediato di gruppi di ascoltatori cos\u00ec diversi, riesce non solo a convincerli e a respingere la proposta di legge, ma anche ad esporre loro il suo programma politico gi\u00e0 all'atto dell'assunzione della carica. Plutarco racconta che Cicerone con l'orazione tenuta in senato contro la legge spavent\u00f2 talmente gli stessi proponenti, che nessuno gli si oppose, e che di fronte al popolo non solo fece cadere quella legge, ma ottenne anche che i tribuni della plebe desistessero da altri suoi progetti, in quanto si sentirono completamente sopraffatti dalla sua orazione. La differenza tra l'orazione davanti al senato e quella davanti al popolo consiste nel fatto che Cicerone tratta in modo esauriente nell'orazione al senato dei pieni poteri conferiti ai decemviri per mettere in vendita i beni dello stato in tutte le province possibili; in presenza del popolo, invece, Cicerone accenna brevemente come appaia inquietante la formulazione della legge. Successivamente richiama l'attenzione dell'uditorio sulle forme di vendita attualmente autorizzate e le confronta con le modalit\u00e0 che saranno in futuro consentite portando a conoscenza del popolo la loro eccezionale segretezza. Cicerone d\u00e0 sicuramente l'impressione di sollevare vere e proprie eccezioni contro quanto la legge dispone, per\u00f2 si limita a fare appello ai sentimenti dell'uditorio. L'oratore tiene conto della sensibilit\u00e0 dell'uditorio nella scelta delle parole dell'orazione al popolo; davanti al senato pu\u00f2 rinunciare a simili mezzi in quanto deve farsi guidare da altre considerazioni. Per questo egli mette in guardia contro i pieni poteri senza limiti spaziali dei decemviri in modo molto pi\u00f9 esaustivo che non quando parla al popolo, e con mezzi particolari cerca di conferire alle sue formulazioni efficacia sia contenutistica che stilistica. \u00c8 indubbio, in ogni caso, che Cicerone ricerchi costantemente temi che possano maggiormente interessare l'uno o l'altro pubblico; \u00e8 in senato comunque che Cicerone, con tono pacato e frasi moderate, d\u00e0 l'impressione di una esposizione nettamente obiettiva, sebbene di fatto non chiarisca all'uditorio le problematiche della legge ma cerchi piuttosto di screditare il suo avversario e di evidenziarne la pericolosit\u00e0 dei progetti.\nRisvolti politici.\nIl \"De lege agraria\" costituisce il primo intervento di Cicerone in senato in qualit\u00e0 di console. Secondo le consuetudini romane, infatti, il 1\u00ba gennaio del 63 egli convoc\u00f2 il senato per pronunciare il suo discorso programmatico dopo aver assunto la nuova carica politica. In realt\u00e0 l'espressione console si deve a Cicerone stesso, che, in una lettera ad Attico, parler\u00e0 della sua intenzione di formulare una raccolta di discorsi che dovevano chiamarsi appunto consolari. Nella lettera, inoltre, Cicerone non mancher\u00e0 di riportare un elenco di tali discorsi, di cui quattro verranno dedicati al progetto di legge agraria di Publio Servilio Rullo. In tal senso l'intervento contro Rullo costituisce, per Cicerone, la prima occasione di estinguere il debito contratto con il suo elettorato (gli optimates), ricambiando il sostegno che gli era stato garantito durante le elezioni consolari. Infatti, nel 63 a.C., a seguito della congiura di Catilina, il Senato avverte come assoluta priorit\u00e0 quella di salvaguardare la propria auctoritas e di preservare l'ordine costituito, che i piani di Catilina avevano seriamente minacciato. Alla luce di questi avvenimenti, tra gli optimates emerge la necessit\u00e0 politica di arginare tale pericolo attraverso l'affidamento ad una figura politicamente forte e dotata di grande ascendenza; la scelta confluisce su Cicerone ed essenziale si rivela il sostegno incondizionato alla sua corsa al consolato. Non a caso la I orazione del \"De lege agraria\" si conclude con un appello rivolto ai senatori e con l'assicurazione solenne di restaurare l'autorit\u00e0 del \u00abnostro ceto\u00bb. Nell'orazione, dopo aver esposto il rifiuto di Rullo a qualsiasi tentativo di collaborazione intavolato da Cicerone e dopo aver criticato il fatto di aver proposto al popolo una legge \u00abincomprensibile\u00bb, l'oratore passa alla questione pi\u00f9 saliente della proposta di legge agraria: l'istituzione della commissione di decemviri. A questi veniva assegnato, secondo Cicerone, un potere quasi monarchico, in quanto non si prevedevano limiti territoriali al suo esercizio. Il console, dunque, lamenta l'aspetto \u00abantidemocratico\u00bb della legge che prevedeva l'elezione della commissione a carico di sole 17 trib\u00f9 e fa notare come la legge non contempli la possibilit\u00e0 di respingere la candidatura per l'elezione della carica di decemviro in rapporto ad una eventuale immaturit\u00e0 giovanile, all'incompatibilit\u00e0 con l'adempimento di altre cariche dello Stato o alla pendenza di procedimenti giudiziari. L'unico vincolo (la presenza personale per la richiesta alla partecipazione) risulta invalidante esclusivamente per un candidato: Pompeo, che allora combatteva in Oriente. Nel corso della II orazione, infatti, sono sparsi vari cenni (talvolta sufficientemente eloquenti) a coloro che si ritengono i veri \u00abispiratori\u00bb di Rullo, cio\u00e8 Cesare e Crasso. L'attiva opposizione di Cicerone al progetto di legge agraria e il successo dei suoi interventi, comunque, fecero s\u00ec che il piano di Rullo non fosse neanche messo ai voti e fosse successivamente ritirato dallo stesso Rullo. L'insuccesso di questa azione altres\u00ec dimostr\u00f2 che la plebe urbana non aveva sentito un interesse sufficiente per il problema agrario, mentre la plebe rurale in quel periodo aveva perso quasi completamente la sua precedente influenza politica. Al tempo stesso, la vittoria di Cicerone su Rullo e sugli esponenti politici che si riteneva fossero alle sue spalle, procur\u00f2 all'oratore il favore incondizionato dell'ordine senatorio e ben presto, anche una certa simpatia da parte dei cavalieri. In una lettera a Lentulo Spintere, infatti, Cicerone afferma: \u00abDurante il mio consolato, rammento, sin dall'inizio, dalle calende di gennaio, posi fondamenta stabili per consolidare il senato\u00bb. La considerazione della prospettiva politica che soggiace all'elaborazione del \"De lege agraria\" non pu\u00f2 esimersi dalla considerazione che il 63 a.C., anno della redazione e della presentazione dell'orazione, \u00e8 stato definito il periodo aureo del progetto ciceroniano della concordia ordinum. Per l'oratore, tale concordia doveva rappresentare il punto di partenza per la costruzione di un vero e proprio programma politico che, basandosi sugli interessi materiali dei ceti, li superasse in virt\u00f9 di un'armonica egemonia dei due ordines, che fossero in grado di garantire la salus della res publica. Non a caso lo sviluppo degli anni seguenti e l'assenza di ogni volont\u00e0 di mediare quegli interessi per il rafforzamento dello Stato, renderanno ben presto Cicerone conscio dell'inadeguatezza del proprio progetto. Nel 63 a.C. per\u00f2, la sua illusione politica \u00e8 molto forte e si manifesta in modo evidente nell'esordio della II orazione, laddove Cicerone definisce la sua affermazione elettorale come un evento eccezionale e rivoluzionario. Secondo l'oratore, infatti, per la prima volta un homo novus (la cui vittoria elettorale, cio\u00e8, \u00e8 stata dettata non dall'azione di compromessi politici, bens\u00ec dal riconoscimento dei propri meriti personali e politici) ha conquistato la massima carica dello Stato con l'intento di dar luogo ad un progetto politico che col tempo avrebbe scardinato la roccaforte della nobilt\u00e0, il consolato: carica che non sarebbe pi\u00f9 stata intesa come logica conseguenza politica del blasone familiare."}
{"id": "5460934", "revid": "986213", "url": "https://it.wikipedia.org/wiki?curid=5460934", "title": "Lancelot Carnegie", "text": "Biografia.\nEra il figlio di James Carnegie, IX conte di Southesk, e della sua seconda moglie, Lady Susan Catherine Mary Murray, figlia di Alexander Murray, VI conte di Dunmore. \nCarriera.\n\u00c8 stato Consigliere per la Francia (1908-1913). Nel 1913 divenne ambasciatore in Portogallo, carica che mantenne fino al 1928. \u00c8 stato un membro del Consiglio privato.\nMatrimonio.\nSpos\u00f2, il 2 gennaio 1890, Marion Alice de Gourney Barclay (1868-23 agosto 1961), figlia di Henry Barclay. Ebbero tre figli:\nMorte.\nMor\u00ec il 15 ottobre 1933, all'et\u00e0 di 71 anni."}
{"id": "5460935", "revid": "729019", "url": "https://it.wikipedia.org/wiki?curid=5460935", "title": "Carlo Marenco di Moriondo", "text": "Biografia.\nNacque a Torino il 12 ottobre 1915, figlio dell'ammiraglio di squadra Alberto e di Eva Rigoletti. Nel 1933 entr\u00f2 nella Regia Accademia Navale di Livorno, uscendone nel giugno 1938, al termine dei regolari corsi, con la nomina a guardiamarina. Il suo primo imbarco fu sull'incrociatore pesante , passando successivamente sulla nave coloniale \"Eritrea\", di stanza in Mar Rosso, sulla quale consegu\u00ec la promozione a sottotenente di vascello nell'ottobre 1939. Trasferito presso una squadriglia di MAS, nel gennaio 1940 si imbarc\u00f2 sul sommergibile . Alla vigilia dell'entrata in guerra del Regno d'Italia, pass\u00f2 a operare sul sommergibile oceanico . Con lo scoppio delle ostilit\u00e0, avvenuto il 10 giugno, la sua unit\u00e0 oper\u00f2 nel Mediterraneo occidentale ed egli, il 26 dello stesso mese, venne insignito di una Croce di guerra al valor militare per il coraggio dimostrato nell'attacco col cannone al piroscafo inglese \"Baron Erskine\" (3.657 tsl).\nIl 9 gennaio 1941 il battello impegn\u00f2 combattimento nelle acque dell'Oceano Atlantico, sostenendo un violento duello d'artiglieria con un piroscafo nemico, armato con armi di calibro superiore. Assunta personalmente la direzione del tiro del cannone da 100/47 Mod. 1931, fu dapprima ferito da alcune schegge e poi travolto da una forte ondata, quando ormai le sue forze erano allo stremo, scomparendo in mare. Alla sua memoria venne decretata la concessione della Medaglia d'oro al valor militare."}
{"id": "5460936", "revid": "767487", "url": "https://it.wikipedia.org/wiki?curid=5460936", "title": "On the Trail of the Germs", "text": "On the Trail of the Germs \u00e8 un cortometraggio muto del 1912 scritto e diretto da William V. Mong.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 22 luglio 1912. Era conosciuto anche con il titolo \"On the Trail of the Germ\"."}
{"id": "5460938", "revid": "709565", "url": "https://it.wikipedia.org/wiki?curid=5460938", "title": "Bad Boys (manga)", "text": "Bad Boys, stilizzato BADBOYS, \u00e8 un manga \"seinen\" creato da Hiroshi Tanaka. \u00c8 stato serializzato dal 1988 al 1996 sulla rivista \"Young King\" e in seguito raccolto dalla casa editrice Sh\u014dnen Gah\u014dsha in 22 volumi \"tank\u014dbon\". Un sequel intitolato \u00e8 stato pubblicato periodicamente sulla stessa rivista dal 1996 al 2003. L'opera ha generato un vasto numero di adattamenti diversi, tra cuiuna serie OAV di cinque episodi, un dorama e film live action.\nMedia.\nOAV.\nDal 1993 al 1998 \u00e8 stata realizzata una serie OAV di cinque episodi ispirata al manga:\nDoppiatori:\nDorama.\nNel 2013 \u00e8 stato realizzato un dorama basato sul manga.\nFilm.\n\u00c8 stato realizzato un lungometraggio live action basato sul manga."}
{"id": "5460942", "revid": "599013", "url": "https://it.wikipedia.org/wiki?curid=5460942", "title": "Celestino Mart\u00ednez", "text": "Caratteristiche tecniche.\nCentrocampista mancino di grande forza fisica ed a cui piaceva portarsi in avanti (avendo mosso i primi passi come attaccante) ma che sosteneva soprattutto il gioco degli attaccanti.\nCarriera.\nClub.\nCresciuto nelle giovanili del Racing Avellaneda, dopo una breve parentesi nello Sportivo Alsina, si afferma nell'Independiente dove gioca insieme al fratello gemello Alfonso. Dopo 10 anni all'Independiente emigra in Brasile nel Fluminense per una breve comparsata.\nNazionale.\nIn nazionale ha giocato 14 partite, trionfando nel Campeonato Sudamericano nel 1937."}
{"id": "5460953", "revid": "767487", "url": "https://it.wikipedia.org/wiki?curid=5460953", "title": "The Three Valises", "text": "The Three Valises \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 29 luglio 1912."}
{"id": "5460954", "revid": "619191", "url": "https://it.wikipedia.org/wiki?curid=5460954", "title": "Dreadstar", "text": "Dreadstar \u00e8 stata la prima serie a fumetti pubblicata nel 1982 dalla Epic Comics, una linea della Marvel Comics. La serie \u00e8 incentrata sul personaggio Vanth Dreadstar, il solo sopravvissuto della Via Lattea, e i suoi compagni di avventure, tra cui lo stregone cyborg Syzygy Darklock, e la loro lotta per mettere fine a un antico conflitto tra due potenze galattiche: La Chiesa della Strumentalit\u00e0, comandata da Lord Papal, e la Monarchia, governata da un re fantoccio.\nLa serie, creata da Jim Starlin, fu bimestrale per buona parte della sua durata. La Epic Comics pubblic\u00f2 26 numeri, successivamente pass\u00f2 alla First Comics che pubblic\u00f2 altri 38 numeri, per un totale di 64 numeri. I primi 41 numeri ebbero una pubblicazione bimestrale per poi diventare mensile. Nei primi anni novanta, una miniserie di sei numeri venne pubblicata da Malibu Comics. Nel 2011 Starlin ha dichiarato la possibilit\u00e0 che lavorer\u00e0 su una nuova serie di Dreadstar."}
{"id": "5460956", "revid": "126257", "url": "https://it.wikipedia.org/wiki?curid=5460956", "title": "Prix de l'Arc de triomphe", "text": "Il Prix de l'Arc de Triomphe \u00e8 una corsa ippica in piano che viene disputata la prima domenica d'ottobre all'ippodromo di Longchamp.\nSi tratta di una corsa di Gruppo 1 riservata ai cavalli di tre o pi\u00f9 anni. Viene considerata come la pi\u00f9 importante corsa al mondo, in termini di qualit\u00e0.\nViene corsa sulla classica distanza dei 2400 m della grande pista di Longchamp e prevede un monte premi di 5 milioni di euro. Il record della prova \u00e8 detenuto dal da Found in 2 min 23 s 61/100 nel 2016\nDalla sua prima edizione, il 3 ottobre 1920, l'Arc de Triomphe \u00e8 diventato la pi\u00f9 importante corsa in piano al mondo, e da allora, \u00e8 la corsa che attira i migliori cavalli del pianeta. La corse \u00e8 seguita da circa un miliardo di telespettatori in tutto il mondo e da 60.000 persone all'ippodromo.\nSponsor.\nLo sponsor attuale del Prix de l'Arc de Triomphe \u00e8 il \"Qatar Racing and Equestrian Club\" (QREC); l'accordo di sponsorizzazione concerne le edizioni dell'Arc dal 2008 al 2022. In seguito all'accordo il monte premi si \u00e8 raddoppiato, passando da 2 milioni di euro a 4 e poi 5 milioni, divenendo la corsa in piano pi\u00f9 ricca al mondo."}
{"id": "5460957", "revid": "767487", "url": "https://it.wikipedia.org/wiki?curid=5460957", "title": "All on Account of Checkers", "text": "All on Account of Checkers \u00e8 un cortometraggio muto del 1912 diretto da Otis B. Thayer. Prodotto dalla Selig Polyscope Company su una sceneggiatura di William V. Mong, il film aveva come interpreti Harry Lonsdale, Mattie Fitzgerald,Rex De Rosselli, William Stowell, Lafayette McKee.\nTrama.\nLa casa editrice Smith &amp; Smith scrive al professor Bernard che pubblicheranno il suo libro, ma che lui deve modificare un paragrafo che gli spediscono in allegato che dice \"Sposami e io eliminer\u00f2 mia moglie come ho fatto con suo padre\". Distrattamente, Bernard lascia il paragrafo sulla sua scrivania mentre esce a fare delle commissioni per la moglie. Per strada, si lascia per\u00f2 coinvolgere in una partita a dama con i pompieri. Intanto la cuoca cerca di risolvere i suoi problemi con il macellaio che le ha mandato il fegato al posto delle costolette. Per risolvere la questione, porta il ragazzo delle consegne dal professore ma lo studio \u00e8 vuoto. Lei vede sulla scrivania il pezzo di carta e decide di portarlo alla polizia, dimenticando sul tavolo il pezzo di fegato. Quando il professore ritorna, si sporca di sangue con il fegato. Nel frattempo, dalla sartoria arriva un fattorino e Bernard, aiutandolo a posizionare un manichino incartato che serve come modello, viene arrestato da un poliziotto che, incitato dalla cuoca, pensa di averlo colto in fallo. Alla stazione di polizia tutto viene chiarito e il professore giura che non giocher\u00e0 pi\u00f9 a dama.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 29 marzo 1912."}
{"id": "5460958", "revid": "729019", "url": "https://it.wikipedia.org/wiki?curid=5460958", "title": "Luigi Durand de la Penne (1838)", "text": "Biografia.\nEntr\u00f2 giovanissimo all'accademia militare di Torino e nel 1857 divenne ufficiale del Genio.\nDopo aver preso parte all'assedio di Gaeta nel 1861 e alla seconda e alla terza guerra d'indipendenza, venne nominato nel 1878 capo servizio direttore del Genio militare di Roma e qui progett\u00f2 l'Ospedale militare del Celio e promosse il restauro di Castel Sant'Angelo.\nDivenne maggior generale nel 1887. Promosso tenente generale divenne ispettore generale dell'Arma del genio dal luglio 1897 al febbraio 1906 .\nNel 1900 fu nominato senatore del Regno.\nMor\u00ec a La Penne, villaggio delle Alpi Marittime francesi, antico feudo di famiglia."}
{"id": "5460960", "revid": "922800", "url": "https://it.wikipedia.org/wiki?curid=5460960", "title": "Pagliare (L'Aquila)", "text": ""}
{"id": "5460961", "revid": "1543377", "url": "https://it.wikipedia.org/wiki?curid=5460961", "title": "Grace Mahary", "text": "Biografia.\nNata da genitori originari dell'Eritrea, parla inglese, francese e tigrino.\n\u00c8 stata scoperta in un centro commerciale da un agente e nel 2005 ha vinto il concorso \"Elle Canada/Quebec Model Search\" cominciando a lavorare come modella a livello locale l'anno seguente.\nNel 2009 \u00e8 comparsa nel video di Trey Songz \"I Invented Sex/Say Aah\".\nCarriera.\nNel 2014 ha sfilato per lo spettacolo di Victoria's Secret.\nHa posato tra l'altro per pubblicit\u00e0 di Hugo Boss, Michael Kors, Nordstrom e Prabal Gurung e sfilato per Alberta Ferretti e Balenciaga, Balmain, BCBG Max Azria e Bottega Veneta, C\u00e9line, Chanel, Diane von F\u00fcrstenberg, Diesel Black Gold, Christian Dior, DKNY, Dries van Noten, Dsquared\u00b2, Emilio Pucci, Ermanno Scervino, Fendi, Gareth Pugh, Giorgio Armani, Givenchy, H&amp;M, Helmut Lang, Hugo Boss, Jill Stuart, Jonathan Saunders, Kenneth Cole, Kenzo, L'Wren Scott, Lacoste, Louis Vuitton, Maison Martin Margiela, Marc Jacobs, Matthew Williamson, Max Mara, Michael Kors, Miu Miu, Moschino, Narciso Rodriguez, Nina Ricci, Oscar de la Renta, Paco Rabanne, Philip Treacy, Prabal Gurung, Prada, Proenza Schouler, Roberto Cavalli, Salvatore Ferragamo, Tommy Hilfiger, Valentino, Vera Wang, Victoria's Secret, Viktor &amp; Rolf, Y-3, Yves Saint Laurent e Zac Posen.\n\u00c8 comparsa sulle copertine di \"Elle\" ed apparsa per servizi su \"CR Fashion Book\", \"Elle\", \"Glamour\", \"i-D\", \"Num\u00e9ro\", \"Vogue\" e \"W\"."}
{"id": "5460962", "revid": "1442080", "url": "https://it.wikipedia.org/wiki?curid=5460962", "title": "Luis Fazio", "text": "Carriera.\nClub.\nPassa quasi tutta la carriera all'Independiente dove vince, per\u00f2, un solo campionato. Emigrato in Uruguay vince il campionato con il Nacional Montevideo.\nNazionale.\nGioca 3 partite in nazionale nella vittoriosa Coppa America del 1937."}
{"id": "5460973", "revid": "869710", "url": "https://it.wikipedia.org/wiki?curid=5460973", "title": "Jetset", "text": ""}
{"id": "5460974", "revid": "767487", "url": "https://it.wikipedia.org/wiki?curid=5460974", "title": "His Chance to Make Good", "text": "His Chance to Make Good \u00e8 un cortometraggio muto del 1912 diretto da Otis B. Thayer. Prodotto dalla Selig Polyscope Company, il film, sceneggiato da William V. Mong su un soggetto di J. Edward Hungerford, aveva come interpreti William Duncan, Winifred Greenwood, Rex De Roselli.\nTrama.\nSpike Dorgan, un ex detenuto, si innamora di Lizzie Hogan, la figlia di una lavandaia. Gli Hogan sono gente onesta e Spike deve meritarsi la loro fiducia e dimostrare di avere cambiato vita. Dopo avere tagliato i ponti con i vecchi amici, si trova un lavoro come idraulico. Con i suoi primi soldi, compera un anello di fidanzamento per Lizzie, facendola felice. Ma i loro sogni vengono infranti quando Spike viene arrestato, accusato di avere rubato un prezioso anello in casa di Mrs. Rankin, dove era stato come idraulico il giorno precedente. Trascinato in tribunale insieme a Lizzie e all'anello, Spike sta per essere condannato quando arriva la notizia che l'anello che si credeva rubato \u00e8 stato ritrovato Il futuro, per i due innamorati, ritorna roseo.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 1\u00ba aprile 1912."}
{"id": "5460976", "revid": "729019", "url": "https://it.wikipedia.org/wiki?curid=5460976", "title": "Autoroute A10 (Francia)", "text": "L\u2019autoroute A10, detta \"L'Aquitaine\" (letteralmente: \"L'Aquitana\", dal nome della regione raggiunta) \u00e8 un'autostrada francese, che collega Parigi a Bordeaux."}
{"id": "5460978", "revid": "72900302", "url": "https://it.wikipedia.org/wiki?curid=5460978", "title": "Autostrada A10 (Francia)", "text": ""}
{"id": "5460979", "revid": "72900325", "url": "https://it.wikipedia.org/wiki?curid=5460979", "title": "L'Aquitaine", "text": ""}
{"id": "5460980", "revid": "72900332", "url": "https://it.wikipedia.org/wiki?curid=5460980", "title": "Autostrada A6 (Francia)", "text": ""}
{"id": "5460984", "revid": "72900381", "url": "https://it.wikipedia.org/wiki?curid=5460984", "title": "Autostrada A1 (Francia)", "text": ""}
{"id": "5460985", "revid": "991694", "url": "https://it.wikipedia.org/wiki?curid=5460985", "title": "Autostrada A2 (Francia)", "text": ""}
{"id": "5460988", "revid": "72900400", "url": "https://it.wikipedia.org/wiki?curid=5460988", "title": "Autostrada A3 (Francia)", "text": ""}
{"id": "5460992", "revid": "287204", "url": "https://it.wikipedia.org/wiki?curid=5460992", "title": "Kamakichi Kishinouye", "text": "\u00c8 stato professore all'Universit\u00e0 Imperiale di Tokyo fra il 1908 e 1928.\nKishinouye fu uno studioso di pesci e cnidari, autore di numerosi testi di riferimento sugli Scombridae, sui coralli e sulle meduse. \nKishinouye mor\u00ec a Chengdu a causa di una malattia improvvisa durante una spedizione in Cina nella quale era impegnato a raccogliere esemplari di pesci lungo lo Yang Tze Kiang."}
{"id": "5461012", "revid": "599013", "url": "https://it.wikipedia.org/wiki?curid=5461012", "title": "David Barbona", "text": "Caratteristiche tecniche.\n\u00c8 un trequartista che pu\u00f2 giocare anche come ala destra."}
{"id": "5461013", "revid": "2194563", "url": "https://it.wikipedia.org/wiki?curid=5461013", "title": "Porfirio e Pepe", "text": "Porfirio e Pepe \u00e8 una serie televisiva animata dei fratelli Nino e Toni Pagot. Esord\u00ec domenica 5 giugno 1977 su Rete Due alle 17:00, all'interno della \"TV2 Ragazzi\" in \"Qui cartoni animati\" ed aveva come protagonisti due gatti, Don Porfirio e Pepe, dal marcato accento napoletano. Alessandro Cutolo, Pietro De Vico e Peppino De Filippo davano le voci rispettivamente a Porfirio, Pepe e Scrovegno 'O Jettatore.\nOgni episodio era concluso dal dialogo tra Pepe e Don Porfirio:"}
{"id": "5461016", "revid": "124536833", "url": "https://it.wikipedia.org/wiki?curid=5461016", "title": "Puricelli", "text": "Luca Puricelli (1987), alla nascita Luca Stafilococco, \u00e8 un fisioterapista, osteopata, quasi medico e giocatore di poker italiano. \nFamoso anche per essere scarso al fantacalcio, il Puricelli si consacra come malato cronico dopo essersi autodiagnosticato 15 malattie, di cui 3 rare e probabilmente inventate. \nSi narra anche della sua reale et\u00e0, \u00e8 stato riscontrato il suo nome in antichi papiri risalenti al III millennio a.C. \nImprovvisato alpinista e skyrunner, riesce nell\u2019impresa di arrivare nei primi 15mila alla UTLO. Grazie, probabilmente, allo stretto regime alimentare che segue a base di proteine. "}
{"id": "5461017", "revid": "1846281", "url": "https://it.wikipedia.org/wiki?curid=5461017", "title": "Supercoppa italiana 2015", "text": "La Supercoppa italiana 2015 \u00e8 stata la 28\u00aa edizione della competizione disputata l'8 agosto 2015 allo stadio di Shanghai a Shanghai, in Cina.. La sfida \u00e8 stata disputata tra la , vincitrice della Serie A 2014-2015 e detentrice della Coppa Italia 2014-2015, e la , finalista di quest'ultima.\nI bianconeri hanno trionfato per la 7\u00aa volta, divenendo cos\u00ec il club col maggior numero di successi nella competizione.\nCon questo successo la ha eguagliato il tris nazionale conseguito nel 1995 (campionato italiano, Coppa Italia e Supercoppa italiana) ed \u00e8 tornata a vincere tre trofei nell'arco di un anno solare dopo 18 anni (nel 1997 conquist\u00f2, in ordine, Supercoppa UEFA, campionato italiano e Supercoppa italiana). In riferimento alla stagione 2015-2016, con le successive vittorie in Serie A e Coppa Italia ha realizzato il suo primo \"treble\" nazionale, a dieci anni di distanza dall'unico precedente dell' nel 2005-2006.\nAntefatti.\nPer la quinta volta nella storia della competizione, la seconda squadra (ospite \"pro forma\") partecipa in quanto finalista perdente della precedente Coppa Italia, vinta in una doppietta dalla squadra anche detentrice dello scudetto: era gi\u00e0 accaduto nel 1995, nel 2000, nel 2006 e nel 2010.\n\u00c8 stata la terza finale tra Juventus e Lazio, dopo l'edizione del 1998 (vinta dai biancocelesti a Torino per 1-2) e del 2013 (vinta dai bianconeri all'Olimpico di Roma per 4-0).\nEntrambe le societ\u00e0 hanno gi\u00e0 disputato una finale di Supercoppa italiana in Cina, ma a Pechino: nel 2009 la Lazio sconfisse l' di Mourinho 2-1, mentre nel 2012 la Juventus super\u00f2 il di Mazzarri 4-2 dopo i tempi supplementari.\nContesto.\nIn vista della finale, il tecnico dei torinesi Allegri schier\u00f2 l'ormai saldo 3-5-2 alla base dei successi bianconeri nella prima met\u00e0 del decennio, con Buffon in porta e la difesa a tre composta da Barzagli, Bonucci e C\u00e1ceres (quest'ultimo in sostituzione dell'infortunato Chiellini); a centrocampo Sturaro, Marchisio e Pogba sono supportati dagli esterni Evra e Lichtsteiner, mentre la coppia d'attacco \u00e8 formata da Coman e dal neoacquisto Mand\u017euki\u0107. Il tecnico dei biancocelesti Pioli schier\u00f2 invece un propositivo 4-3-3 con Marchetti tra i pali; Basta, de Vrij, Gentiletti e Radu in difesa; Cataldi, Biglia e Onazi a centrocampo; Candreva, Klose e Felipe Anderson nel tridente d'attacco.\nLa partita.\nArbitrata dal fischietto Banti, la gara comincia con la Juventus votata all'attacco alla ricerca del gol del vantaggio, mentre i biancocelesti sembrano in grande difficolt\u00e0 nell'uscire dalla loro met\u00e0 campo. La prima conclusione bianconera avviene all'8' con Pogba, che raccoglie un cross di Lichtsteiner, ma il suo colpo di testa finisce a lato della porta di Marchetti. Con il passare dei minuti la partita diventa tuttavia tirata e non particolarmente spettacolare, complice anche il caldo afoso presente a Shanghai, terminando difatti a reti inviolate dopo i primi 45' di gioco.\nNella ripresa la gara si ravviva immediatamente. Al 47' un'azione personale di Pogba libera Mand\u017euki\u0107, il quale s'invola solitario verso la porta laziale ma la sua conclusione viene neutralizzata da Marchetti; dopo la respinta dell'estremo difensore biancoceleste, il pallone finisce tra i piedi di Radu che, per\u00f2, sbaglia la ripartenza riconsegnando la sfera a Mand\u017euki\u0107, il quale a sua volta appoggia per Pogba la cui conclusione da fuori area sfiora il palo alla sinistra del \"numero uno\" laziale. Dopo aver rischiato di subire gol, i capitolini provano a scuotersi con un tiro da fuori dello stesso Radu che termina per\u00f2 alto sopra la traversa di Buffon. Intorno al 60' la squadra di Pioli crea gioco, concludendo due volte in porta con Onazi prima e con Klose dopo, senza trovare la rete.\nAl 69' la Juventus passa in vantaggio: Mand\u017euki\u0107 sfrutta un cross dalla destra di Sturaro e con un colpo di testa insacca in rete alle spalle di Marchetti. In seguito la Lazio cerca subito il pareggio, ma il tiro da fuori di Felipe Anderson viene agevolmente parato da Buffon. Due minuti dopo (73') ancora Mand\u017euki\u0107 supera Cataldi sulla fascia destra e crossa in mezzo all'area biancoceleste trovando Pogba, il quale controlla il pallone per poi servire Dybala, nel frattempo subentrato al 60' a un impalpabile Coman: l'attaccante argentino, al debutto in maglia bianconera, lascia partire una potente conclusione di sinistro che trafigge la porta di Marchetti portando cos\u00ec il risultato sul 2-0 in favore della squadra di Allegri.\nAll'80' i biancocelesti provano ad accorciare le distanze, ma il calcio di punizione battuto da Candreva termina di poco alto sopra la traversa di Buffon. La squadra romana ha poi un'altra occasione per tornare in partita, ancora con Candreva all'86', ma il tiro ravvicinato dell'esterno biancoceleste viene ribattuto in calcio d'angolo da Bonucci. Da qui in poi i torinesi si limitano a gestire il doppio vantaggio nei minuti di recupero e la gara termina dunque con la vittoria della Juventus che conquista la settima Supercoppa italiana della propria storia."}
{"id": "5461018", "revid": "1543377", "url": "https://it.wikipedia.org/wiki?curid=5461018", "title": "Croket!", "text": ", anche conosciuto come Korokke!, \u00e8 un manga scritto e disegnato da Manavu Kashimoto. \u00c8 stato pubblicato da Shogakukan nella rivista \"CoroCoro Comic\" dall'aprile 2001 al novembre 2006 per poi essere pubblicato in 15 tank\u014dbon. Nel 2002 si \u00e8 aggiudicato il premio Shogakukan per i manga nella categoria kodomo.\nIl manga \u00e8 stato trasposto in un anime da OLM, andato in onda dal 7 aprile 2003 al 27 marzo 2005 su TV Tokyo.\nDalla serie, sono tratti ben otto videogiochi.\nTrama.\nIl mondo di \"Croket!\" \u00e8 abitato da esseri umani e da creature esotiche come animali antropomorfi. Alcuni individui chiamati banchieri viaggiano in tutto il mondo per raccogliere le monete magiche chiamate Kinka con le loro banche Kinka. Si dice che le Kinka possono far comparire lo stregone Banca, il quale conceder\u00e0 un desiderio a qualsiasi banchiere capace di raccogliere abbastanza Kinka. La storia ruota principalmente intorno a Croket, un bambino banchiere e Scrappy, il cui desiderio \u00e8 quello di far rivivere il padre, un banchiere leggendario chiamato Burger.\nPoco dopo l'inizio del suo viaggio, ha luogo nella piccola e pericolosa Macademia Island un torneo chiamato Banker Survival Quest. Il vincitore di detto torneo si aggiudicher\u00e0 abbastanza Kinka da riempire la pi\u00f9 grande Banca Kinka. Croket dovr\u00e0 vedersela contro rivali sia amichevoli che malevoli.\nNel manga, la maggior parte dei personaggi ha i nomi e l'aspetto di diverse pietanze."}
{"id": "5461020", "revid": "422900", "url": "https://it.wikipedia.org/wiki?curid=5461020", "title": "Korokke!", "text": ""}
{"id": "5461024", "revid": "767487", "url": "https://it.wikipedia.org/wiki?curid=5461024", "title": "With the Boys of the Figure Two", "text": "With the Boys of the Figure Two \u00e8 un cortometraggio muto del 1912. Il nome del regista non viene riportato nei credit del film, un documentario prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 5 aprile 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"\"."}
{"id": "5461027", "revid": "63727", "url": "https://it.wikipedia.org/wiki?curid=5461027", "title": "Maybach Manufaktur", "text": ""}
{"id": "5461036", "revid": "287204", "url": "https://it.wikipedia.org/wiki?curid=5461036", "title": "Friedrich Dehnhardt", "text": "Biografia.\nNacque a B\u00fchle, un villaggio poco distante da Gottinga, il 22 settembre 1787 da August Christoph e Anna Dorothea.\nIn seguito alla scomparsa del padre e alle conseguenti difficolt\u00e0 economiche familiari, nel 1784, fu affidato all'orfanotrofio di Northeim dove, grazie all'interessamento dalla contessa Marianne Louise von Hardenberg cominci\u00f2 ad occuparsi di giardinaggio, avendone mostrato una certa inclinazione. Dal 1801 soggiorn\u00f2 a Gottinga dove inizi\u00f2 un percorso di studi sotto la guida del direttore del giardino botanico della locale universit\u00e0 Heinrich Adolf Schrader e del capo giardiniere Johan Fischer. Qui impar\u00f2 a riconoscere le piante, specie quelle della flora tedesca, e a padroneggiare argomenti di botanica generale, di anatomia, di fisiologia vegetale.\nDopo tre anni di permanenza nella cittadina della Bassa Sassonia si spost\u00f2 a Kassel, per apprendere floricoltura nella scuola di Wilhelmshohe. Nel 1805 fu invece a Vienna come aiuto giardiniere nel parco del Palazzo di Sch\u00f6nbrunn, dove perfezion\u00f2 le sue qualit\u00e0 di esperto botanico e abile coltivatore di piante. Nel 1808 giunse in Italia dopo un travagliato viaggio a piedi da Vienna che ne debilit\u00f2 il fisico. Rimessosi in salute ottenne un posto di aiuto giardiniere a Desio, nei pressi di Monza, nel parco di villa Cusani, dimora del marchese Ferdinando Cusani. Dopo circa un anno colse poi l'occasione di lavorare a Monza, nel parco della locale Villa Reale che in quel periodo era in ristrutturazione con la trasformazione all'inglese dei suoi giardini.\nNel 1810 si trasfer\u00ec a Napoli, ospite del mercante e banchiere tedesco Christian Heigelin, che gli affid\u00f2 la cura del giardino della propria abitazione a Capodichino. Notato da Michele Tenore che scrisse personalmente a Gioacchino Murat, tramite il ministro dell'interno Giuseppe Zurlo, per caldeggiarne l'assunzione, ne divent\u00f2 assiduo collaboratore nel programma di allestimento e sistemazione dell'orto botanico cittadino.\nAlla fine del 1814 fu nominato Ispettore di tutti i giardini di Napoli, incarico che gli consent\u00ec di occuparsi della Villa Reale e del parco di Capodimonte. A Villa Reale, in particolare, si impegn\u00f2 nell'opera di riassortire con piante esotiche la composizione mediterranea esistente in modo da rendere nuovi e pi\u00f9 suggestivi gli spazi a disposizione per la passeggiata. allo scopo vennero allora impiantati, sia pure con una certa gradualit\u00e0, esemplari di Narcisi, Rose del Bengala e del Giappone, Acacie, Mimose arboree, Eucalipti ed altro ancora.\nPi\u00f9 o meno nello stesso periodo si interess\u00f2 anche dei lavori, conclusisi nel 1819, per la realizzazione dei giardini di Villa Floridiana, sulla collina del Vomero. I viali e i sentieri della villa furono sistemati con la piantumazione di oltre 150 specie di piante tra cui lecci, pini, platani, palme e cedri del Libano.\nNel 1830 cominci\u00f2 ad operare nel Real Bosco di Capodimonte allora diretto da Giovanni Gussone, assumendone poi la direzione dal 1840 al 1860. Durante questo periodo il parco fu destinatario di un rilevante intervento di riqualificazione floristica. Vennero infatti introdotte nuove specie arboree, tra le quali Cedri del Libano, Abeti, Tassi, rose e camelie, caratterizzando ulteriormente la generale impronta all'inglese della struttura.\nOltre agli incarichi pubblici anche quelli privati definirono i primi decenni di attivit\u00e0 napoletana del botanico tedesco come, ad esempio, quello relativo al giardino privato della villa del conte Francesco Ricciardi, sulla collina dei Camaldoli. In questo giardino che presto divent\u00f2 un importante laboratorio per l'acclimatazione delle piante esotiche ebbe modo di studiare e descrivere un esemplare di \"Eucalyptus camaldulensis\", variet\u00e0 specifica ottenuta da un seme inviato dal botanico Allan Cunningham dopo un viaggio di raccolta nel 1817 a Condobolin, in Australia.\nRitiratosi dal lavoro dopo circa cinquant'anni di attivit\u00e0 nell'incarico ricevuto mor\u00ec a Napoli il 1 maggio 1870. Fu sepolto nel Cimitero acattolico di Santa Maria della Fede, noto anche come Cimitero degli Inglesi..\nDurante la sua vita ebbe numerosi riconoscimenti da parte di Societ\u00e0 italiane e straniere e fu insignito di diverse onorificenze di ordini cavallereschi come l'Aquila rossa di Prussia, il Leopoldo del Belgio e\nl'Ordine della Corona d'Italia.\nLasciti ed opere ed affiliazioni.\nLa collezione degli esemplari botanici di Dehnhardt \u00e8 ospitata nel Museo di Storia Naturale di Vienna.\nFu membro dell'Imperiale e Regia Societ\u00e0 dei Floricultori di Vienna e socio corrispondente della Societ\u00e0 di Floricoltura di Prussia.\nFamiglia e discendenza.\nNel 1816 spos\u00f2 Raffaella Ortolani da cui ebbe due figli, Adolfo e Alfredo (Napoli, 6 ottobre 1825 - Napoli, 13 agosto 1882), questi laureatosi in scienze agrarie all'estero quando rientr\u00f2 a Napoli divenne, nel 1860, Ispettore dell'Orto Botanico al posto del padre, e 4 figlie: Amalia che spos\u00f2 l'architetto Oscarre Capocci (a loro volta nonni paterni della Medaglia d'Oro Teodoro Capocci), Sofia, Emilia e Clotilde."}
{"id": "5461037", "revid": "1305772", "url": "https://it.wikipedia.org/wiki?curid=5461037", "title": "The Selfish Giant", "text": ""}
{"id": "5461039", "revid": "121913944", "url": "https://it.wikipedia.org/wiki?curid=5461039", "title": "I'm Alive (Elhaida Dani)", "text": "I'm Alive \u00e8 un brano musicale della cantante albanese Elhaida Dani, scritto da Sokol Marsi e Arber Elshani, Kristijan Lekaj e pubblicato come singolo nel 2015.\nNello stesso anno il brano viene presentato durante la prima semifinale dell'Eurovision Song Contest, svoltosi a Vienna, ottenendo il passaggio del turno."}
{"id": "5461040", "revid": "785863", "url": "https://it.wikipedia.org/wiki?curid=5461040", "title": "High School DxD BorN", "text": ""}
{"id": "5461041", "revid": "767487", "url": "https://it.wikipedia.org/wiki?curid=5461041", "title": "The Redemption of 'Greek Joe'", "text": "The Redemption of 'Greek Joe' \u00e8 un cortometraggio muto del 1912 diretto da William V. Mong. Prodotto dalla Selig Polyscope Company, il film aveva come interpreti lo stesso regista affiancato da Rex De Rosselli, William Stowell, Maude Potter, Harry Lonsdale.\nTrama.\nJim Rossi, un giovane minatore, vorrebbe sposare Mary Noonan ma incontra un ostacolo nel padre di lei, che non approva quell'unione a causa del vecchio Greek Joe, il padre di Jim. Joe, una volta un onesto e bravo chimico, si \u00e8 ridotto a essere un vecchio ubriacone e Mike Noonan non vuole imparentarsi con lui. I due vecchi, una sera, vengono quasi alle mani e, dopo questo incidente, a Jim viene preclusa la casa di Noonan. La cosa risveglia in Joe il ricordo di quello che era una volta. Il giorno seguente, la miniera \u00e8 scossa da una terribile esplosione che blocca l'uscita con un'enorme ostruzione, tenendo prigionieri Jim e Mike Noonan. Per liberarli, bisognerebbe far saltare in aria l'ostacolo, ma gli esplosivi che servirebbero si scopre che sono stati rubati. Per i due sfortunati minatori sembra non ci sia niente da fare, ma intervine Greek Joe, che riesce a convincere i funzionari della miniera a fargli fare una miscela di esplosivo chimico che spazza via la gigantesca barriera. Mike dimentica la sua testardaggine e i due giovani innamorati sono felicemente riuniti, mentre si festeggia anche la redenzione di Greek Joe.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi l'11 aprile 1912."}
{"id": "5461045", "revid": "767487", "url": "https://it.wikipedia.org/wiki?curid=5461045", "title": "Panos Skourletis", "text": " Dal 27 gennaio 2015 al 17 luglio 2015 \u00e8 stato Ministro del Lavoro e della Solidariet\u00e0 Sociale del Governo Tsipras I. Dal 18 luglio 2015 \u00e8 stato nominato Ministro della Ricostruzione Produttiva, dell'Ambiente e dell'Energia della Grecia nel rimpasto adottato dal Primo Ministro per sostituire tutti gli esponenti dell'ala pi\u00f9 dura di SYRIZA che contestava duramente l'accordo sottoscritto dal Governo con i creditori europei. Skoureltis prende il posto del Ministro Panagiotis Lafazanis a capo dell'ala oltranzista di Piattaforma di sinistra che sar\u00e0 l'unico Ministro ad essere esautorato dal Gabinetto.\nBiografia.\nSkourletis \u00e8 nato ad Exarcheia, sobborgo di Atene, nel 1962. Ha studiato economia all'Universit\u00e0 del Pireo, dove \u00e8 diventato attivo nell'ala giovanile Rigas Feraios del partito eurocomunista KKE Interior. Nel 1990 si iscrive a Coalizione della Sinistra, dei Movimenti e dell'Ecologia, successivamente confluito in Syriza. \u00c8 diventato portavoce del partito nell'ottobre 2009"}
{"id": "5461047", "revid": "167900", "url": "https://it.wikipedia.org/wiki?curid=5461047", "title": "Monti Laramie", "text": ""}
{"id": "5461048", "revid": "149485", "url": "https://it.wikipedia.org/wiki?curid=5461048", "title": "Coalizione della sinistra radicale", "text": ""}
{"id": "5461049", "revid": "767487", "url": "https://it.wikipedia.org/wiki?curid=5461049", "title": "The Hobo (film 1912)", "text": "The Hobo \u00e8 un cortometraggio muto del 1912 scritto, diretto e interpretato da Hobart Bosworth. Altri interpreti del film, prodotto dalla Selig Polyscope Company, erano Frank M. Clark, Bessie Eyton, Frank Richardson, Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 26 marzo 1912."}
{"id": "5461062", "revid": "287204", "url": "https://it.wikipedia.org/wiki?curid=5461062", "title": "Frank Richardson", "text": ""}
{"id": "5461064", "revid": "72901151", "url": "https://it.wikipedia.org/wiki?curid=5461064", "title": "Asporto", "text": ""}
{"id": "5461067", "revid": "481666", "url": "https://it.wikipedia.org/wiki?curid=5461067", "title": "Frank Richardson (attore)", "text": "Negli ultimi anni della sua carriera di attore, lavor\u00f2 nel cinema alla Selig dove era soprannominato Daddy Richardson."}
{"id": "5461069", "revid": "72901214", "url": "https://it.wikipedia.org/wiki?curid=5461069", "title": "Esercizio commerciale", "text": ""}
{"id": "5461072", "revid": "138790", "url": "https://it.wikipedia.org/wiki?curid=5461072", "title": "Luigi Ficacci", "text": "Biografia.\n\u00c8 stato allievo di Giulio Carlo Argan dal 1973 al 1976. Ha iniziato a lavorare nel settore dei beni culturali nel 1981 presso la Soprintendenza per le Belle Arti e il Paesaggio di Modena e Reggio Emilia; nel 1984 \u00e8 diventato Direttore del'Istituto Nazionale della Grafica a Roma. Dal 2004 \u00e8 stato soprintendente di Lucca e Massa Carrara e dal 2006 soprintendente di Bologna, Ferrara, Forl\u00ec-Cesena, Ravenna, Rimini. Nel 2015 \u00e8 ritornato alla soprintendenza di Lucca e Massa Carrara. \nA partire dal 20 agosto 2018 ha assunto la carica di Direttore dell'ISCR (ICR dal febbraio 2020), a Roma.\nHa insegnato all'Universit\u00e0 di Cassino (1992-1995), storia dell'arte all'Universit\u00e0 di Viterbo (1998-2008) e scienza del turismo a Lucca. Collabora con l'Universit\u00e0 di Pisa.\nI suoi interessi di ricerca comprendono temi dell'arte del Seicento e del Settecento e della contemporaneit\u00e0.\n\u00c8 sposato con Anna Coliva, direttrice della Galleria Borghese."}
{"id": "5461073", "revid": "481666", "url": "https://it.wikipedia.org/wiki?curid=5461073", "title": "W.T. Santschi", "text": ""}
{"id": "5461078", "revid": "287204", "url": "https://it.wikipedia.org/wiki?curid=5461078", "title": "Herbert Samuel", "text": "Fu il primo ebreo che esercitava la nomina a servire come ministro del Governo e a diventare il leader di un grande partito politico britannico. Samuel aveva promosso il sionismo all'interno del gabinetto britannico, a partire dal suo memorandum del 1915 intitolato\" The Future of Palestine\". Nel 1920 venne nominato come primo Alto Commissario per la Palestina.\nSamuel fu l'ultimo membro del Partito Liberale a tenere uno dei quattro Grandi Uffici di Stato (come Segretario per gli Interni dal 1931 al 1932 nel Governo nazionale di Ramsay MacDonald). Uno degli aderenti al \"neoliberalismo\", Samuel contribu\u00ec a redigere e presentare la legislazione sulla riforma sociale mentre era membro del gabinetto liberale. Samuel guid\u00f2 il partito sia alle elezioni generali del 1931 sia alle elezioni generali del 1935, durante il quale il numero di seggi in parlamento del partito scese da 59 a 21.\nBiografia.\nHerbert Samuel nacque al \"Claremont\" n\u00ba 11 di Belvedere Road, Toxteth, Liverpool, Lancashire, nel 1870. L'edificio ospita ora parte dell'Accademia Belvedere. Intorno al 1775, il suo bisnonno, Menachem Samuel, emigr\u00f2 da K\u0119pno a Pozna\u0144, in Gran Bretagna e suo nonno, Louis Samuel (1794-1859), era nato a Londra. Era il figlio di Clara (Yates) ed Edwin Louis Samuel (1825\u20131877). Suo zio nacque come Montagu Samuel, ma divenne meglio conosciuto come Samuel Montagu, fondatore dell'omonima banca. Anche suo fratello maggiore, Sir Stuart Samuel, era un politico liberale di successo; la sua unica sorella, Mabel (1862-1938) spos\u00f2 l'influente critico d'arte Marion Spielmann, della dinastia Spielmann di banchieri e intenditori d'arte.\nVenne istruito alla University College School di Hampstead, Londra e al Balliol College di Oxford, ma a casa ebbe un'educazione religiosa ebraica. Tuttavia, nel 1892, mentre era a Oxford rinunci\u00f2 ad ogni credenza religiosa e scrisse a sua madre ebrea per informarla. Samuel era stato influenzato dal lavoro di Charles Darwin e dal libro \"On Compromise\" dell'anziano politico liberale John Morley. Tuttavia, rimase un membro della comunit\u00e0 ebraica per compiacere la moglie ed osserv\u00f2 il Sabbath e le leggi ebraiche sul cibo a casa \"per motivi igienici\".\nCarriera politica.\nSamuel partecip\u00f2 senza successo a due elezioni generali prima di essere eletto parlamentare alle elezioni di Cleveland del 1902, come membro del Partito Liberale. Venne nominato nel Consiglio dei Ministri nel 1909 dal primo ministro H. H. Asquith, prima come Cancelliere del Ducato di Lancaster, e poi come Direttore generale delle poste del Regno Unito, Presidente del Consiglio dell'amministrazione locale, e infine Segretario di Stato per gli Affari Interni.\nEgli avanz\u00f2 l'idea di istituire un protettorato britannico sulla Palestina nel 1915 e le sue idee influenzarono la Dichiarazione Balfour. Come Ministro dell'Interno, Samuel affront\u00f2 una carenza di personale necessario per combattere nella prima guerra mondiale e avvi\u00f2 la legislazione per offrire a migliaia di rifugiati russi (molti dei quali giovani ebrei) la scelta tra l'arruolamento nell'esercito britannico o il ritorno in Russia per il servizio militare.\nNel dicembre 1916 Asquith venne sostituito come primo ministro da Lloyd George. Lloyd George chiese a Samuel di continuare come Segretario di Stato, ma Samuel scelse invece di dimettersi. Tent\u00f2 di trovare un equilibrio nel dare supporto al nuovo governo pur rimanendo fedele a Asquith. Alla fine della guerra cerc\u00f2 l'elezione nelle elezioni generali del 1918 come liberale a supporto del governo di coalizione. Tuttavia, l'approvazione da parte del governo venne data al suo avversario unionista e venne sconfitto.\nI diritti delle donne.\nInizialmente non fu un sostenitore del suffragio femminile ma cambi\u00f2 la sua posizione. Nel 1917 una Conferenza dei Relatori venne incaricata di esaminare la possibilit\u00e0 di dare il voto alle donne, ma non tenne conto, nei suoi termini di riferimento, delle donne che si candidavano come candidate al Parlamento. Tuttavia, Samuel present\u00f2 una mozione separata il 23 ottobre 1918 per consentire alle donne di essere ammissibili come deputate del Parlamento. La votazione venne approvata 274 voti a 25 e il governo si affrett\u00f2 ad emanare disegno di legge per renderla legge in tempo per le elezioni del 1918.\nAlto Commissario per la Palestina.\nUn mese dopo la dichiarazione di guerra della Gran Bretagna all'Impero ottomano nel novembre 1914, Samuel incontr\u00f2 Chaim Weizmann, che sarebbe diventato il presidente dell'Organizzazione sionista mondiale e in seguito il primo presidente di Israele. Secondo le memorie di Weizmann, Samuel era gi\u00e0 un convinto sostenitore del sionismo e credeva che le richieste di Weizmann fossero troppo modeste. Samuel non voleva entrare in una discussione dettagliata dei suoi piani, ma disse che \"gli ebrei avrebbero dovuto costruire ferrovie, porti, un'universit\u00e0, una rete di scuole, ecc.\", nonch\u00e9 potenzialmente un tempio in \"forma modernizzata\". Nel gennaio 1915, Samuel fece circolare un memorandum, \"The Future of Palestine\", ai suoi colleghi di governo, suggerendo che la Gran Bretagna avrebbe dovuto conquistare la Palestina al fine di proteggere il canale di Suez dalle potenze straniere e che la Palestina diventasse una casa per il popolo ebraico. Il memorandum affermava che: \"Sono certo che la soluzione del problema della Palestina che sarebbe molto pi\u00f9 gradita ai leader e ai sostenitori del movimento sionista in tutto il mondo sarebbe l'annessione del paese all'Impero britannico\". Nel marzo del 1915, Samuel sostitu\u00ec la versione del progetto del gennaio 1915 con la versione finale del suo memorandum, attenuata dal progetto precedente, escludendo esplicitamente qualsiasi idea di stabilire immediatamente uno stato ebraico e sottolineando che i non ebrei dovevano ricevere la parit\u00e0 di trattamento nell'ambito di qualsiasi schema.\nLa nomina ad Alto Commissario.\nNel 1917, la Gran Bretagna occup\u00f2 la Palestina (allora parte dell'Impero Ottomano) nel corso della prima guerra mondiale. Samuel perse il suo posto nelle elezioni del 1918 e divenne un candidato per rappresentare gli interessi britannici nel territorio.\nVenne nominato alla carica di Alto Commissario nel 1920, prima che il Consiglio della Societ\u00e0 delle Nazioni approvasse un mandato britannico per la Palestina. Ci\u00f2 nonostante, il governo militare si ritir\u00f2 al Cairo in preparazione dell'atteso Mandato britannico, che venne finalmente concesso due anni dopo dalla Societ\u00e0 delle Nazioni. Serv\u00ec come Alto Commissario fino al 1925. Samuel fu il primo ebreo a governare la Terra di Israele in 2.000 anni.\nEgli riconobbe la lingua ebraica come una delle tre lingue ufficiali del territorio. L'11 giugno 1920 ricevette la Gran Croce di Cavaliere dell'Ordine dell'Impero britannico (GBE).\nLa nomina di Samuel ad Alto Commissario per la Palestina fu controversa. Mentre i sionisti accolsero con favore la nomina di un ebreo sionista al posto, il governo militare, guidato da Allenby e Bols, defin\u00ec la nomina di Samuel \"estremamente pericolosa\". \nTecnicamente, sottoline\u00f2 Allenby, la nomina era illegale, in quanto un'amministrazione civile che avesse costretto gli abitanti di un paese occupato ad esprimere la loro fedelt\u00e0 ad essa prima che venisse firmato un trattato di pace formale (con l'Impero ottomano), violava sia la legge militare che la Convenzione dell'Aia. Bols disse che la notizia era stata accolta con \"consternazione, sconforto ed esasperazione\" dalla popolazione cristiana e musulmana. Allenby disse che gli arabi lo avrebbero visto \"come la consegna immediata di un paese ad una amministrazione sionista permanente\" e prevedeva numerosi gradi di violenza.\nLord Curzon lesse quest'ultimo messaggio a Samuel e gli chiese di riconsiderare l'accettazione della carica. Samuel chiese il parere di una delegazione rappresentante dei sionisti che era a Londra, al momento, che gli disse che questi rapporti \"allarmistici\" non erano giustificati. L'Associazione musulmano-cristiana invi\u00f2 un telegramma a Bols:\nLa saggezza della nomina di Samuel venne discussa alla Camera dei Lord il giorno prima del suo arrivo in Palestina. Lord Curzon afferm\u00f2 che durante il dibattito non erano state fatte osservazioni \"denigratorie\", ma che \"sono stati espressi dubbi molto seri sulla saggezza d'inviare un amministratore ebreo nel paese in questo momento\".\nLe questioni nella Camera dei Comuni del periodo mostrano anche molta preoccupazione per la scelta di Samuel, chiedendo tra l'altro 'quali azioni sono state intraprese per placare la popolazione araba [...] e quindi porre fine alle tensioni razziali'. Tre mesi dopo il suo arrivo, \"The Morning Post\" scrisse che 'la nomina di Sir Herbert Samuel come Alto Commissario \u00e8 stata considerata da tutti, tranne dagli ebrei, come un grave errore.'\nIl mandato.\nCome Alto Commissario, Samuel tent\u00f2 di mediare tra gli interessi sionisti ed arabi, agendo per rallentare l'immigrazione ebraica e conquistare la fiducia della popolazione araba. Sperava di ottenere la partecipazione araba negli affari del mandato e di custodire i loro diritti civili ed economici, mentre allo stesso tempo rifiutava loro qualsiasi autorit\u00e0 che avrebbe potuto essere utilizzata per fermare l'immigrazione ebraica e l'acquisto dei terreni. Secondo Wasserstein la sua politica fu \"progettata in modo sottile per conciliare gli arabi con la [...] politica filo-sionista\" degli inglesi.\nL'usanza islamica a quel tempo era che il capo spirituale islamico, il Gran Mufti di Gerusalemme, fosse scelto dal sovrano temporale, il sultano ottomano a Costantinopoli, e da un gruppo di chierici che venivano nominati dai chierici indigeni. Dopo che gli inglesi conquistarono la Palestina, Samuel scelse Hajj Amin Al Husseini, che poi si rivel\u00f2 una spina nel fianco dell'amministrazione britannica in Palestina. Allo stesso tempo, godette del rispetto della comunit\u00e0 ebraica, e fu onorato di essere chiamato per la lettura della Torah nella sinagoga Hurva nella Citt\u00e0 Vecchia di Gerusalemme.\nDurante l'amministrazione di Samuel venne pubblicata la Carta Bianca del 1922, che sosteneva l'immigrazione ebraica all'interno della capacit\u00e0 di assorbimento del paese e che definiva la patria nazionale ebraica non come \"l'imposizione della nazionalit\u00e0 ebraica sugli abitanti della Palestina come totale, ma l'ulteriore sviluppo della comunit\u00e0 ebraica esistente, con l'assistenza degli ebrei in altre parti del mondo, in modo che possa diventare un centro in cui il popolo ebraico nel suo complesso possa prendere, per motivi di religione e di razza, un interesse e un orgoglio. \"\nSamuel ottenne la fiducia di tutti gli strati della popolazione con la sua celebre \"imparzialit\u00e0\". Colp\u00ec particolarmente il forte rapporto con Pinhas Rutenberg, concedendogli concessioni esclusive per la produzione e la distribuzione di elettricit\u00e0 in Palestina e in Transgiordania e spesso sostenendo fortemente Rutenberg nei suoi rapporti con il Ministero delle Colonie di Londra. Il governo di Samuel firm\u00f2 il Ghor-Mudawarra Land Agreement con le trib\u00f9 beduine della Valle del Baysan, che accanton\u00f2 il trasferimento di 179.545 dunum di terra statale per i beduini.\nIl ruolo di Samuel in Palestina \u00e8 ancora dibattuto. Secondo Wasserstein, \"egli non \u00e8 ricordato gentilmente n\u00e9 dalla maggior parte degli storici sionisti, che tendono a considerarlo come uno degli ideatori del processo attraverso il quale la dichiarazione Balfour a favore del sionismo venne gradualmente diluita ed infine tradita dalla Gran Bretagna, n\u00e9 dai nazionalisti arabi che lo considerano una personificazione dell'alleanza tra il sionismo e l'imperialismo britannico e come uno dei responsabili per lo spostamento dei palestinesi dalla loro patria. In realt\u00e0, entrambi sono in errore.\"\nLa Commissione Samuel.\nAl suo ritorno in Gran Bretagna nel 1925, il primo ministro Stanley Baldwin chiese a Samuel di esaminare i problemi del settore minerario. La Commissione Samuel pubblic\u00f2 la sua relazione nel marzo 1926, raccomandando che l'industria venisse riorganizzata ma respingendo il suggerimento di una nazionalizzazione. Il rapporto raccomandava inoltre che la sovvenzione del governo dovesse essere revocata e gli stipendi dei minatori dovessero essere ridotti. Il rapporto fu uno dei fattori che portarono allo sciopero generale del 1926.\nCarriera politica successiva.\nSamuel torn\u00f2 alla Camera dei Comuni in seguito alle elezioni generali del 1929. Due anni pi\u00f9 tardi divenne vice leader del Partito Liberale e ag\u00ec come leader nell'estate del 1931, quando Lloyd George era malato. Sotto Samuel il partito serv\u00ec nel primo Governo Nazionale del primo ministro Ramsay MacDonald costituito nel mese di agosto 1931, con Samuel stesso che serv\u00ec come Segretario di Stato degli Affari Interni. Tuttavia, la volont\u00e0 del governo di prendere in considerazione l'introduzione di tariffe protezionistiche e d'indire elezioni generali per ottenere un altro mandato port\u00f2 alla frammentazione del Partito Liberale in tre gruppi distinti. Sir John Simon aveva gi\u00e0 guidato un gruppo separatista di parlamentari per formare il Partito Liberale Nazionale.\nIl leader liberale, Lloyd George, guid\u00f2 un piccolo gruppo di liberali indipendenti che decisero di opporsi al governo nazionale. Ci\u00f2 lasci\u00f2 Samuel efficacemente come leader del partito parlamentare e al controllo della sede del partito. Le mosse del governo d'introdurre le tariffe causarono ulteriormente attrito per i liberali e Samuel ritir\u00f2 il partito dal governo in pi\u00f9 fasi, in primo luogo ottenendo la sospensione della responsabilit\u00e0 collettiva di governo sulla questione per consentire ai membri liberali del governo di opporsi alle tariffe. Nell'ottobre 1932 i ministri liberali si dimisero dai loro incarichi ministeriali ma continuarono a sostenere il governo nazionale in Parlamento. Infine, nel novembre 1933, Samuel e la maggior parte del deputati liberali attraversarono il piano della Camera dei Comuni e si opposero apertamente al governo. Egli rimase leader del Partito Liberale fino a quando perse di nuovo il suo seggio nel 1935.\nNel 1937, gli fu concesso il titolo di Visconte Samuel; in quello stesso anno, Samuel, pur essendo nato in una famiglia ebrea, si alline\u00f2 con la politica di appeseament del primo ministro Neville Chamberlain verso Adolf Hitler, esort\u00f2 a cancellare la Germania dalla sua colpa di guerra del 1914 e raccomand\u00f2 il ritorno delle colonie tedesche perse dopo la guerra. Il suo biografo John Edward Bowle annot\u00f2 il ricordo di Samuel dei suoi commenti a Lord Halifax in una conversazione poco prima dell'Anschluss nel 1938:Ho detto che consideravo Hitler come un uomo con una coscienza - una coscienza che a volte lo portava a fare cose molto brutte; ma non era un uomo che avrebbe fatto quello che sapeva essere un crimine come avrebbe fatto Napoleone. Il pericolo era che, essendo un mistico e impetuoso, potesse essere facilmente spazzato via in un momento di crisi.Pi\u00f9 tardi rifiut\u00f2 un'offerta di Chamberlain per tornare al governo. Nel 1938, sostenne il movimento Kindertransport per i bambini rifugiati dall'Europa con un appello per le case per loro.\nSamuel in seguito divenne il leader del partito liberale alla Camera dei Lord (1944-1955). Durante le elezioni generali del 1951, il 15 ottobre 1951, Samuel fu il primo politico britannico a fornire una trasmissione politica di partito in televisione.\nFamiglia.\nIl 17 novembre 1897 Samuel spos\u00f2 sua cugina di primo grado Beatrice Miriam (1871-1959), figlia di Ellis Abraham Franklin, un banchiere. Ebbero tre figli e una figlia. Suo figlio, Edwin, prest\u00f2 servizio nella Legione ebraica.\nSamuel era prozio della scienziata Rosalind Franklin, co-scopritrice del DNA.\nCarriera letteraria.\nNei suoi ultimi anni, rimase preoccupato per il futuro dell'umanit\u00e0 e della scienza, scrivendo tre libri: \"\"Essays in Physics\" (1951), \"In Search of Reality\" (1957) e un lavoro di collaborazione, \"A Threefold Cord: Philosophy, Science, Religion\"\"(1961). Le tre opere tendevano ad entrare in conflitto con le credenze della comunit\u00e0 scientifica, tanto pi\u00f9 che il suo collaboratore e amico nell'ultimo lavoro era Herbert Dingle."}
{"id": "5461082", "revid": "481666", "url": "https://it.wikipedia.org/wiki?curid=5461082", "title": "William Santschi", "text": ""}
{"id": "5461083", "revid": "707291", "url": "https://it.wikipedia.org/wiki?curid=5461083", "title": "Alberto Geisser", "text": ""}
{"id": "5461086", "revid": "256896", "url": "https://it.wikipedia.org/wiki?curid=5461086", "title": "Adunata nazionale dei Bersaglieri", "text": ""}
{"id": "5461088", "revid": "256896", "url": "https://it.wikipedia.org/wiki?curid=5461088", "title": "Reggimento Guardie", "text": ""}
{"id": "5461092", "revid": "481666", "url": "https://it.wikipedia.org/wiki?curid=5461092", "title": "J.B. Sherry", "text": ""}
{"id": "5461094", "revid": "256896", "url": "https://it.wikipedia.org/wiki?curid=5461094", "title": "Centro Addestramento Alpino - Reparto Attivit\u00e0 Sportive", "text": ""}
{"id": "5461101", "revid": "256896", "url": "https://it.wikipedia.org/wiki?curid=5461101", "title": "Battaglione Alpini &quot;Val Tagliamento&quot;", "text": ""}
{"id": "5461102", "revid": "256896", "url": "https://it.wikipedia.org/wiki?curid=5461102", "title": "ECMWF", "text": ""}
{"id": "5461118", "revid": "767487", "url": "https://it.wikipedia.org/wiki?curid=5461118", "title": "Board of Control for Cricket in India", "text": "Il Board of Control for Cricket in India (indicato spesso anche con l'acronimo BCCI, lo stesso acronimo designa anche la Bank of Credit and Commerce International) \u00e8 la federazione nazionale indiana del gioco del cricket.\nStoria.\nNel 1912 una selezione rappresentativa dell'India visit\u00f2 l'Inghilterra su iniziativa di Bhupinder Singh, maharaja di Patiala. Con il conferimento alla nazionale indiana del test status da parte dell'ICC nel 1926 si rese necessaria l'esigenza di creare una federazione nazionale unica; nel dicembre del 1927 i rappresentanti delle attivit\u00e0 sportive di molti stati indiani si riunirono e diedero immediatamente vita ad un organismo provvisorio. Esattamente un anno dopo fu ufficialmente formato l'organismo definitivo che prese l'attuale nome.\nCompetizioni.\nIl \"Board of Control for Cricket in India\" organizza le seguenti competizioni:"}
{"id": "5461123", "revid": "984922", "url": "https://it.wikipedia.org/wiki?curid=5461123", "title": "New Zealand Cricket", "text": "Il New Zealand Cricket (precedentemente noto come New Zealand Cricket Council) \u00e8 la federazione nazionale del gioco del cricket della Nuova Zelanda.\nAttivit\u00e0.\n\"New Zealand Cricket\" gestisce il calendario della nazionale di cricket della Nuova Zelanda, organizza inoltre le seguenti competizioni nazionali:"}
{"id": "5461124", "revid": "287204", "url": "https://it.wikipedia.org/wiki?curid=5461124", "title": "N\u00e1rodn\u00ed basketbalov\u00e1 liga 1993", "text": "La N\u00e1rodn\u00ed basketbalov\u00e1 liga 1993 \u00e8 stata la 1\u00aa edizione del massimo campionato ceco di pallacanestro maschile. La vittoria finale \u00e8 stata ad appannaggio dell'USK Praga."}
{"id": "5461126", "revid": "83531", "url": "https://it.wikipedia.org/wiki?curid=5461126", "title": "Associazione Sportiva Forl\u00ec 1932-1933", "text": "Questa voce raccoglie le informazioni riguardanti l'Associazione Sportiva Forl\u00ec nelle competizioni ufficiali della stagione 1932-1933."}
{"id": "5461129", "revid": "287204", "url": "https://it.wikipedia.org/wiki?curid=5461129", "title": "Associazione Calcio Ravenna 1932-1933", "text": "Questa pagina raccoglie le informazioni riguardanti l'Associazione Calcio Ravenna nelle competizioni ufficiali della stagione 1932-1933."}
{"id": "5461141", "revid": "1543377", "url": "https://it.wikipedia.org/wiki?curid=5461141", "title": "Cantone di Colmar-1", "text": "Il Cantone di Colmar-1 \u00e8 una divisione amministrativa dell'Arrondissement di Colmar.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende la parte occidentale della citt\u00e0 di Colmar e il comune di Ingersheim."}
{"id": "5461143", "revid": "1543377", "url": "https://it.wikipedia.org/wiki?curid=5461143", "title": "Cantone di Colmar-2", "text": "Il Cantone di Colmar-2 \u00e8 una divisione amministrativa dell'Arrondissement di Colmar.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende la parte orientale della citt\u00e0 di Colmar e i 13 comuni di:"}
{"id": "5461150", "revid": "339392", "url": "https://it.wikipedia.org/wiki?curid=5461150", "title": "Io\u00e1nnis Dragas\u00e1kis", "text": ""}
{"id": "5461153", "revid": "63756", "url": "https://it.wikipedia.org/wiki?curid=5461153", "title": "P\u00e1nos Skourl\u00e9tis", "text": ""}
{"id": "5461156", "revid": "1851848", "url": "https://it.wikipedia.org/wiki?curid=5461156", "title": "Pietro Capra", "text": "Biografia.\nFratello maggiore del pi\u00f9 conosciuto Egidio Capra e per questo chiamato Capra I.\nCarriera.\nHa disputato sei stagioni in Prima Divisione a difesa della porta del Fanfulla di Lodi, sua citt\u00e0 natale, chiudendo poi la carriera nella Redaelli di Rogoredo."}
{"id": "5461168", "revid": "287204", "url": "https://it.wikipedia.org/wiki?curid=5461168", "title": "Paula Cristina Goncalves", "text": ""}
{"id": "5461169", "revid": "287204", "url": "https://it.wikipedia.org/wiki?curid=5461169", "title": "Gabriela Ce", "text": ""}
{"id": "5461171", "revid": "72903980", "url": "https://it.wikipedia.org/wiki?curid=5461171", "title": "Autostrada A5 (Francia)", "text": ""}
{"id": "5461172", "revid": "72903988", "url": "https://it.wikipedia.org/wiki?curid=5461172", "title": "Autostrada A7 (Francia)", "text": ""}
{"id": "5461173", "revid": "1318658", "url": "https://it.wikipedia.org/wiki?curid=5461173", "title": "Luigi Durand de la Penne (disambigua)", "text": ""}
{"id": "5461174", "revid": "481349", "url": "https://it.wikipedia.org/wiki?curid=5461174", "title": "Gigante di Castelnau", "text": "Con l'espressione Gigante di Castelnau si indicano tre frammenti ossei fossili (di omero, tibia e femore, ma l'autore della scoperta \u00e8 cauto sull'attribuzione delle parti anatomiche) scoperti da Georges Vacher de Lapouge nel 1890 nel sedimento utilizzato per coprire un tumulo relativo ad una sepoltura dell'et\u00e0 del Bronzo e quindi databile probabilmente al Neolitico.\nSecondo de Lapouge, le ossa fossili potrebbero appartenere ad uno dei pi\u00f9 grandi esseri umani mai esistiti.\nSulla base della dimensione dei frammenti, egli riteneva che l'uomo potesse essere alto circa 10,5\u00a0m.\nSui frammenti ossei del presunto gigante non sono stati pubblicati studi moderni con revisione paritaria.\nDescrizione.\nI frammenti ossei furono scoperti dall'antropologo Georges Vacher de Lapouge presso l'area cimiteriale dell'Et\u00e0 del Bronzo di Castelnau-le-Lez, in Francia, nell'inverno del 1890. I risultati delle sue ricerche furono pubblicati nella rivista La Nature, Vol. 18, 1890, n. 888.\nL'altezza dell'individuo fu stimata in circa 3,5\u00a0m da de Lapouge e le ossa furono datate al Neolitico, per il fatto che furono rinvenute proprio nella parte pi\u00f9 bassa del tumulo della sepoltura dell'et\u00e0 del Bronzo.\nLa pubblicazione include una riproduzione dei tre frammenti posti a confronto con un normale omero umano.\nNel suo articolo su La Nature, de Lapouge descrive in dettaglio i frammenti: \"Ritengo che non sia necessario osservare che queste ossa sono innegabilmente umane, nonostante la loro enorme dimensione... La prima \u00e8 la parte mediana di un femore, lunga 14 cm, di forma quasi cilindrica, e la circonferenza dell'osso \u00e8 di 16 cm... Il secondo pezzo \u00e8 la parte mediana/superiore di una tibia... La circonferenza \u00e8 di 13 cm in corrispondenza del foramen di nutrizione... la lunghezza del frammento \u00e8 26 cm... Il terzo, molto singolare, fu considerato da validi anatomisti come la parte inferiore di un omero... I volumi delle ossa erano pi\u00f9 che doppi rispetto ai pezzi normali cui corrispondono.\nGiudicando sulla base dei normali intervalli fra punti anatomici, si attendono lunghezze quasi doppie... Il soggetto potrebbe aver avuto verosimilmente un'altezza di 3,50\u00a0m\".\nI frammenti ossei del Gigante di Castelnau furono studiati presso l'Universit\u00e0 di Montpellier ed esaminati da Sabatier e Delage, professori rispettivamente di Zoologia e Paleontologia presso questa Universit\u00e0, oltre ad altri anatomisti.\nNel 1892, i frammenti furono approfonditamente studiati dal dott. Paul Louis Andr\u00e9 Kiener, professore di Anatomia Patologica presso la Scuola di Medicina di Montpellier; egli concluse che i frammenti rappresentavano una \"razza molto alta\", non trovandoli per\u00f2 anomali nelle dimensioni e apparentemente di \"crescita patologica\".\n\u00c8 interessante evidenzaire che nel 1894, cronache di stampa riportarono un ulteriore scoperta di ossa di uomini giganti rinvenuti nel corso dello scavo di un'area cimiteriale preistorica a Montpellier, 5\u00a0km a sudovest di Castelnau individuata a seguito della realizzazione di opere idriche.\nSi rinvennero teschi che misuravano \"28, 31 e 32 pollici di circonferenza\" assieme ad altre ossa di proporzioni gigantesche che indicavano l'appartenenza a una popolazione umana alta \"tra 10 e 15 piedi\" (circa 3-4,5\u00a0m). Le ossa furono trasmesse poi all'Accademia delle scienze francese a Parigi per ulteriori studi."}
{"id": "5461177", "revid": "729019", "url": "https://it.wikipedia.org/wiki?curid=5461177", "title": "Stazione di Olmi-Spercenigo", "text": "La stazione di Olmi-Spercenigo \u00e8 una fermata a servizio della frazione di Olmi-San Floriano e di Spercenigo, entrambe del comune di San Biagio di Callalta.\nStoria.\nLa fermata \u00e8 stata realizzata dopo la riapertura della linea Treviso-Portogruaro, a sostituzione della precedente stazione di Spercenigo.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\n\u00c8 dotata di un solo marciapiede e di una pensilina a protezione dell'utenza in caso di agenti atmosferici sfavorevoli.\nInterscambi.\nAutoservizi La Marca."}
{"id": "5461179", "revid": "729019", "url": "https://it.wikipedia.org/wiki?curid=5461179", "title": "Stazione di San Biagio di Callalta", "text": "La stazione di San Biagio di Callalta una stazione a servizio del comune di San Biagio di Callalta.\nStoria.\nIl fabbricato viaggiatori dal settembre 2016 \u00e8 sede del World Police Museum, unico museo di polizie al mondo ospitato in una stazione ferroviaria. Offre una grande panoramica sulle dotazioni, le uniformi, i cappelli ed i cimeli storici delle polizie di tutto il mondo con particolare riguardo alla Polizia di Stato italiana. \u00c8 gestito dalla sezione italiana della National Police Defense Foundation, associazione no profit di Forze dell'Ordine.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\n\u00c8 presente una pensilina per i passeggeri.\nInterscambi.\nAutoservizi La Marca."}
{"id": "5461181", "revid": "404338", "url": "https://it.wikipedia.org/wiki?curid=5461181", "title": "Testate nucleari", "text": ""}
{"id": "5461182", "revid": "729019", "url": "https://it.wikipedia.org/wiki?curid=5461182", "title": "Autoroute A11 (Francia)", "text": "L\u2019autoroute A11, detta \"L'Oceane\" (letteralmente: \"L'Oceano\", perch\u00e9 diretta verso l'Oceano Atlantico) \u00e8 un'autostrada francese, che collega la regione parigina a Nantes."}
{"id": "5461183", "revid": "806297", "url": "https://it.wikipedia.org/wiki?curid=5461183", "title": "Atanasio di Napoli", "text": ""}
{"id": "5461187", "revid": "729019", "url": "https://it.wikipedia.org/wiki?curid=5461187", "title": "Stazione di Fagar\u00e8", "text": "\u00c8 una fermata a servizio della frazione di Fagar\u00e8 della Battaglia, appartenente al comune di San Biagio di Callalta.\nStoria.\nLa fermata \u00e8 stata spostata con la riapertura della linea; il vecchio fabbricato viaggiatori \u00e8 stato ceduto a privati e reca ancora le tre scritte indicatrici del paese.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\n\u00c8 dotata di marciapiede e di pensilina per i viaggiatori.\nInterscambi.\nAutoservizi La Marca."}
{"id": "5461192", "revid": "729019", "url": "https://it.wikipedia.org/wiki?curid=5461192", "title": "Stazione di Ponte di Piave", "text": "\u00c8 la stazione a servizio del comune di Ponte di Piave. Il fabbricato della stazione \u00e8 utilizzato da un circolo ricreativo per anziani, e all'esterno non presenta alcuna scritta indicatrice.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nIl piazzale \u00e8 composto da due binari con relative pensiline per i passeggeri.\nInterscambi.\nAutoservizi La Marca."}
{"id": "5461193", "revid": "729019", "url": "https://it.wikipedia.org/wiki?curid=5461193", "title": "Stazione di Rustign\u00e8", "text": "La stazione di Rustign\u00e8 era una fermata ferroviaria a servizio dell'omonimo centro abitato, frazione di Oderzo.\nStoria.\nCon la riapertura della linea, il servizio presso questo impianto non \u00e8 stato riattivato.\nInterscambi.\nAutoservizi La Marca."}
{"id": "5461195", "revid": "729019", "url": "https://it.wikipedia.org/wiki?curid=5461195", "title": "Stazione di Gorgo al Monticano", "text": "La stazione di Gorgo al Monticano \u00e8 una fermata ferroviaria posta sulla linea Treviso-Portogruaro. Serve il centro abitato di Gorgo al Monticano.\nStrutture e impianti.\nIl binario \u00e8 dotato di pensilina, mentre il fabbricato viaggiatori \u00e8 totalmente murato; l'esterno dello stesso non presenta le scritte indicatrici.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nInterscambi.\nAutoservizi La Marca."}
{"id": "5461199", "revid": "729019", "url": "https://it.wikipedia.org/wiki?curid=5461199", "title": "Stazione di Pramaggiore-Blessaglia", "text": "La stazione di Pramaggiore-Blessaglia \u00e8 una stazione posta sulla linea Treviso-Portogruaro.\nStoria.\nDopo la riapertura della linea, il servizio viaggiatori non \u00e8 stato riattivato.\nMovimento.\nEffettua solamente incroci e precedenze per il traffico merci.\nInterscambi.\nAutoservizi La Marca."}
{"id": "5461201", "revid": "173006", "url": "https://it.wikipedia.org/wiki?curid=5461201", "title": "Et\u00e0 della luna", "text": ""}
{"id": "5461203", "revid": "466539", "url": "https://it.wikipedia.org/wiki?curid=5461203", "title": "Hans Brenner (attore)", "text": "Dopo una prima esperienza al cinema come attore bambino fu attivo principalmente in campo televisivo. \u00c8 padre dell'attore tedesco Moritz Bleibtreu, avuto da una relazione intrattenuta con l'attrice austriaca Monica Bleibtreu.\nBiografia.\nBrenner nacque ad Innsbruck, nel Tirolo, il 25 novembre del 1938. Come attore bambino ha un'unica importante esperienza al cinema come protagonista nel 1953 di \"Junges Herz voll Liebe\". Quando riprende a lavorare come giovane attore alla met\u00e0 degli anni sessanta, \u00e8 attivo soprattutto in televisione, partecipando ad un'ottantina di differenti produzioni.\nTra i suoi ruoli pi\u00f9 noti, figurano, tra l'altro, quello di Mathias Kneissl nel film omonimo (1970), quello di Schorschi Gruber nella serie televisiva \"Die Hausmeisterin\" (1987-1992), quello di Padre Brendl nella serie televisiva \"Peter und Paul\" (1994-1998), quello di Hanns-Martin Schleyer nel film TV \"Todesspiel\" (1997), quello del Professor B\u00f6ck nella serie televisiva \"Buongiorno professore\" (1998), ecc.; era inoltre un volto noto al pubblico per essere apparso come guest-star in serie televisive quali \"Il commissario K\u00f6ster/Il commissario Kress\" (\"Der Alte\"), \"Polizeiinspektion 1\", \"L'ispettore Derrick\", \"Der Kommissar\", ecc.\nFu membro dei M\u00fcnchner Kammerspiele, nonch\u00e9 padre degli attori Moritz Bleibtreu (avuto dall'attrice Monica Bleibtreu) e Cilli Drexel (avuta da Ruth Drexel), oltre ad essere legato sentimentalmente all'attrice Susanne Kappeler. Muore nel 1998 a Monaco di Baviera in Germania, all'et\u00e0 di 59 anni."}
{"id": "5461204", "revid": "838137", "url": "https://it.wikipedia.org/wiki?curid=5461204", "title": "Hans Brenner", "text": ""}
{"id": "5461209", "revid": "1516566", "url": "https://it.wikipedia.org/wiki?curid=5461209", "title": "Miriam Tlali", "text": "Studi\u00f2 nella scuola anglicana di St Cyprian, in Madibane High School, dopo nell'Universit\u00e0 del Witwatersrand finch\u00e9 fu proibita per neri durante l\"'apartheid\" e nell'Universit\u00e0 nazionale di Lesotho, in Roma, Lesotho, dove non pot\u00e9 continuare per problemi finanziari.\nFu la prima donna nera che pubblic\u00f2 un romanzo nel suo paese, \"Muriel at Metropolitan\", 1979."}
{"id": "5461219", "revid": "1543377", "url": "https://it.wikipedia.org/wiki?curid=5461219", "title": "Canto della tempesta che verr\u00e0", "text": "Canto della tempesta che verr\u00e0 \u00e8 un romanzo dello scrittore e giornalista svedese Peter Fr\u00f6berg Idling che racconta un episodio nella vita di Pol Pot, leader dei Khmer rossi prima e dopo la presa del potere in Cambogia, e fino alla morte avvenuta nel 1998.\nLa vicenda ha luogo tra luned\u00ec 22 agosto e mercoled\u00ec 21 settembre 1955 nella capitale cambogiana, Phnom Penh nell'imminenza delle prime elezioni libere dopo la fine del colonialismo francese; durante la campagna elettorale, il trentenne Saloth Sar (questo il vero nome di Pol Pot) agiva come infiltrato dell'organizzazione comunista all'interno dei Democratici, partito di opposizione costituzionale, lavorando come segretario del dirigente Keng Vannsak.\nTrama.\nI \u2013 Sar.\nTornato in Cambogia dopo alcuni anni da studente trascorsi a Parigi grazie a una borsa di studio, Saloth Sar \u00e8 diventato segretario personale del poeta Vannsak, suo compagno in Francia e ora esponente di primo piano nel partito dei Democratici. Siamo alle ultime battute della campagna elettorale per le prime votazioni libere dopo la fine dell'occupazione francese, tutti danno per vincenti i Democratici, opposizione parlamentare al partito monarchico del principe Norodom Sihanouk. Sar \u00e8 per\u00f2 un infiltrato del partito comunista che si trova in clandestinit\u00e0 e sottoposto alle persecuzioni del governo; la coscienza del giovane, che di mestiere insegna letteratura francese in un liceo, \u00e8 lacerata tra la propria ideologia proletaria e il fidanzamento borghese con Somaly, la bella figlia della principessa Rasmi, di sangue reale. La famiglia della ragazza acconsentirebbe a un matrimonio soltanto nel caso in cui Sar, dopo la vittoria dei Democratici, ottenesse un incarico nel governo di futura formazione.\nIl vice primo ministro Sam Sary conduce per conto di Sihanouk una campagna di repressione che provoca l'eliminazione fisica o la scomparsa dei candidati non solo del partito comunista, ma anche dell'opposizione non marxista. Sar \u00e8 sempre in pericolo; tuttavia il suo cruccio maggiore \u00e8 il fatto che Somaly sembri scomparsa. Per esperienza, sa che tentare di mettersi in contatto per primo con la fidanzata equivale a farla irritare, e si astiene: per\u00f2 ogni giorno mentre corregge i compiti dei propri allievi o partecipa alle riunioni di cellula, il pensiero corre a lei.\nGrande \u00e8 di conseguenza la sua delusione quando durante una \"soir\u00e9\u00e9 dansante\" a casa di Vannsak, un compagno gli rivela di avere sorpreso Somaly a cena con il ministro Sam Sary.\nII \u2013 Sary.\nSam Sary vorrebbe che la Cambogia entrasse nel movimento dei paesi non allineati che si \u00e8 formato a partire dalla conferenza di Bandung, per sfuggire alla logica della guerra fredda che contrappone USA e URSS; per questa ragione vorrebbe elezioni regolari, non truccate da brogli. Ci\u00f2 non significa che si astenga dal condurre una repressione anche illegale contro l'opposizione, per\u00f2 vorrebbe che non si degenerasse nella violenza indiscriminata e nell'omicidio politico. Tra i suoi collaboratori pi\u00f9 stretti nella Comunit\u00e0 Socialista Popolare, il partito del principe, c'\u00e8 Lon Non, fratello minore del capo di stato maggiore dell'esercito Lon Nol.\nSary ha una relazione extraconiugale con la bella Somaly, vincitrice del concorso di bellezza per Miss Cambogia. Sihanouk gli chiede di essere pi\u00f9 energico con l'opposizione, fino all'eliminazione del problema khmer rossi con la loro semplice eliminazione fisica. Invece il dirigente del partito Keng Vannsak deve essere neutralizzato senza che gli si torca un capello. Convinto dal suo principe, Sary aumenta il livello della repressione fino a arrivare a guidare di persona raid di devastazione contro i raduni politici dei Democratici. Durante uno di questi rimane ucciso un uomo, Sary accusa spudoratamente Vannsak e lo fa rinchiudere in prigione. Consegna anche a Lon Non una lista di attivisti da far sparire, ma il suo braccio destro chiede e ottiene di risparmiare Saloth Sar, amico d'infanzia.\nIII \u2013 Somaly.\nLe elezioni si tramutano in una farsa, nei seggi sono presenti solo uomini del principe che influenzano e alterano il voto; risulta una valanga di voti per Sihanouk, anche nelle zone dove fanno votato per l'opposizione. Somaly \u00e8 diventata l'amante di Sam Sary dopo aver vinto il titolo di Miss Cambogia; sa che non poteva avere rivali per quel titolo dal momento che oltre alla bellezza ha un'altra arma, l'appartenenza alla vastissima famiglia reale.\nPer tutto il tempo in cui Sar \u00e8 rimasto a Parigi, lei lo ha atteso, destando l'irritazione della madre; ma dopo le elezioni e la sconfitta dei Democratici \u00e8 impossibile che loro due come coppia abbiano un futuro. Venuto a sapere della sua relazione con il vice primo ministro, Sar la raggiunge durante un ricevimento e le fa una scenata. Somaly \u00e8 convinta di riuscire a gestire la relazione con Sary, e di avere fatto la scelta giusta per la propria vita\nCritica.\nI personaggi che agiscono come protagonisti nel romanzo sono tutti reali, come pure le relazioni tra loro: \u00e8 vero per esempio che Lon Non era il migliore amico del futuro Pol Pot quando studiavano insieme nella scuola di K\u00e2mp\u00f3ng Cham.\nSam Sary cade in disgrazia poco dopo le elezioni del 1955, quando Sihanouk cambia la sua attitudine verso i governi comunisti, specialmente quello cinese; nominato ambasciatore a Londra per allontanarlo dalla Cambogia, Sary viene accusato di maltrattamenti verso una concubina. Il dissidio con Sihanouk si accentua, Sary parte in esilio per il Laos; scompare probabilmente nel 1963, secondo alcuni assassinato dalla CIA, secondo altri dalla polizia segreta di Sihanouk.\nIl personaggio di Somaly \u00e8 ispirato a Soeung Son Maly, la giovane reginetta di bellezza con cui era fidanzato Saloth Sar; la relazione fra i due fu interrotta per volont\u00e0 dei genitori della ragazza."}
{"id": "5461220", "revid": "111855716", "url": "https://it.wikipedia.org/wiki?curid=5461220", "title": "Scuola rurale Gaetano Tommaselli", "text": "La scuola rurale Gaetano Tommaselli \u00e8 una ex-scuola di epoca fascista intitolata ad un benefattore locale, ubicata nella campagna del comune di Fiesco, in Lombardia. L'edificio, al cui fianco sorge una fattoria, \u00e8 utilizzato come stalla dall'attuale proprietario.\nDescrizione.\nL'edificio, che si estende su un singolo piano, \u00e8 costruito in stile rurale con mattoni a vista, e poco sembra risentire del razionalismo italiano in voga nel periodo del suo utilizzo come scuola. Sulla facciata \u00e8 ancora visibile la scritta \"CREDERE OBBEDIRE COMBATTERE\", noto slogan fascista, mentre sul lato dell'edificio che d\u00e0 sulla strada si legge \"SCVOLA RVRALE GAETANO TOMMASELLI\"."}
{"id": "5461233", "revid": "28057", "url": "https://it.wikipedia.org/wiki?curid=5461233", "title": "Antifascismo in Italia", "text": "L'antifascismo in Italia \u00e8 l'insieme dei movimenti eterogenei che si contrapposero al regime e alle attivit\u00e0 promosse o attuate dal governo fascista di Benito Mussolini tra il 23 marzo 1919 e il 28 aprile 1945, durante il \"ventennio fascista\".\nL'antifascismo in Italia fu un fenomeno eterogeneo che coinvolse trasversalmente tutti i ceti e diversi orientamenti politici, anche non in modo organizzato, dagli operai fino al personale della pubblica amministrazione, compresi addirittura accademici e ufficiali dell'esercito. Esso si manifest\u00f2 con varia intensit\u00e0 fin dalla comparsa del movimento fascista: nel gennaio 1925 Mussolini, ormai capo del governo, si assunse la responsabilit\u00e0 dell'omicidio Matteotti, preludendo in modo esplicito all'instaurazione della dittatura, a cui si contrappose in maggio la pubblicazione del Manifesto degli intellettuali antifascisti.\nL'antifascismo fino al 1945.\nPrimo dopoguerra.\nAl termine della prima guerra mondiale, l'Italia fa ben presto esperienza della drammatica depressione economia del 1920\u20131921. In questo periodo, il movimento antifascista \u00e8 costituito da una parte dai componenti delle organizzazioni operaie, dai militanti socialisti, comunisti e anarchici (la cui presenza \u00e8 nettamente maggioritaria), e dai rappresentanti delle organizzazioni liberali. Accanto ad essi erano presenti frange militari, associazioni di reduci della prima guerra mondiale, cattolici e liberali, che poi in parte confluiranno nel Partito d'Azione (seguendo i dettami di Piero Gobetti).\nNon trascurabile \u00e8 l'apporto dei repubblicani e dei popolari. Negli anni venti questi ultimi dettero all'antifascismo capi militari come Vincenzo Baldazzi, poi capo della Resistenza romana per Giustizia e Libert\u00e0 e il consigliere Ulisse Corazza, che partecip\u00f2 con una squadra di popolari alla difesa di Parma del 1922. Malgrado comunque inizialmente il partito popolare facesse parte della coalizione di governo di Mussolini, sin dal 1920 realizz\u00f2 un progressivo allontanamento dal fascismo che, all'indomani del delitto Matteotti, divent\u00f2 opposizione politica con l'uscita dei popolari (attaccati sempre pi\u00f9 spesso dalle squadre fasciste) dalla coalizione di governo.\nDurante il periodo immediatamente successivo all'affermarsi del fascismo gli scontri continuarono in molte citt\u00e0, come ad esempio Genova, nelle quali erano attive formazioni di difesa proletaria. La classe operaia espresse personalit\u00e0 di livello sia sotto il profilo intellettuale che militare come Umberto Marzocchi, Lorenzo Parodi, Giuseppe Di Vittorio, Ilio Barontini ed Emilio Canzi. Il Partito Liberale Italiano (PLI), anche se non svolse quasi mai una funzione di grande rilevanza nel panorama politico italiano, non raggiungendo mai un ragguardevole consenso di voti, ebbe, invece, sempre grande prestigio intellettuale e i primi due Presidenti della Repubblica Italiana: Enrico De Nicola e Luigi Einaudi.\nA causa dell'eterogeneit\u00e0 politica di chi concepisce l'antifascismo tra i propri principi, nella storia si sono verificati tensioni o scontri tra le diverse anime del movimento.\n , a livello tattico la collaborazione permaneva al di l\u00e0 dei dissidi ideologici. \nLo spirito collaborativo tattico fra le varie frange delle formazioni di difesa proletaria, nel periodo, traspare dall'intervista a Francesco Leone, comunista e uno dei principali capi degli Arditi del Popolo di Vercelli, comandante partigiano di importanza nazionale, dichiarato Padre Costituente, sindacalista e organizzatore delle lotte di emancipazione nel settore risiero. In tale intervista egli racconta che una squadra di anarchici operai copr\u00ec i suoi movimenti dopo la partecipazione a un'azione durissima contro i fascisti e a sua insaputa era stato identificato. La squadra anarchica lo seguiva di notte quando rincasava per proteggergli le spalle, \nOpposizione al regime (1924-1945).\nIn vista delle elezioni politiche italiane del 1924, Mussolini fece approvare una nuova legge elettorale (\"legge Acerbo\") che avrebbe dato i due terzi dei seggi alla lista che avesse ottenuto la maggioranza con almeno il 25% dei voti. La campagna elettorale si tenne in un clima di tensione senza precedenti con intimidazioni e pestaggi. La \"Lista Nazionale\" guidata da Mussolini ottenne la maggioranza assoluta, con il 64,9% dei voti. Le elezioni politiche del 1924, come ha scritto lo storico e senatore comunista Francesco Renda, furono comunque \"la prima e ultima legittimazione costituzionale del fascismo\".\nIl 30 maggio 1924, il deputato socialista Giacomo Matteotti prese la parola alla Camera contestando i risultati delle elezioni. Il 10 giugno 1924 Matteotti venne rapito e ucciso dagli squadristi. L'opposizione rispose a questo avvenimento ritirandosi sull'Aventino (Secessione aventiniana), ma la posizione di Mussolini tenne fino a quando il 16 agosto il corpo decomposto di Matteotti fu ritrovato nei pressi di Roma. Uomini come Ivanoe Bonomi, Antonio Salandra e Vittorio Emanuele Orlando esercitarono allora pressioni sul re affinch\u00e9 Mussolini fosse destituito, Giovanni Amendola gli prospett\u00f2 scenari inquietanti, ma Vittorio Emanuele III appellandosi allo Statuto Albertino replic\u00f2: \u00abIo sono sordo e cieco. I miei occhi e le mie orecchie sono il Senato e la Camera\u00bb e quindi non intervenne.\nCi\u00f2 che accadde esattamente la notte di San Silvestro del 1924 non sar\u00e0 forse mai accertato; secondo la ricostruzione maggiormente condivisa, compiuta da Renzo De Felice, una quarantina di \"consoli\" della Milizia, guidati da Enzo Galbiati, ingiunsero a Mussolini di instaurare la dittatura minacciando di rovesciarlo in caso contrario.\nIl 3 gennaio 1925, alla Camera, Mussolini recit\u00f2 il famoso discorso in cui si assunse ogni responsabilit\u00e0 per i fatti avvenuti, che preludeva all'avvento della dittatura.\nNel maggio 1925, una serie di intellettuali pubblicarono il Manifesto degli intellettuali antifascisti sui quotidiani \"Il Mondo\" e \"Il Popolo.\"\nIl 26 gennaio, nel suo primo e unico intervento da deputato, Gramsci denunci\u00f2 il carattere di regime piccolo-borghese del fascismo, alleato e sponsorizzato dai grandi proprietari terrieri e industriali e ironizza pesantemente sull'ex alleato di partito, rievocando il suo passato socialista.\nNel biennio 1925-1926, vennero emanati una serie di provvedimenti liberticidi: vennero infatti sciolti tutti i partiti e le associazioni sindacali non fasciste, venne soppressa ogni libert\u00e0 di stampa, di riunione o di parola, venne ripristinata la pena di morte e il 1\u00ba febbraio 1927 fu istituito il \"Tribunale speciale\" con amplissimi poteri, in grado di mandare al confino con un semplice provvedimento amministrativo le persone sgradite al regime.\nLa legge 24 dicembre 1925, n. 2263 cambi\u00f2 le caratteristiche dello stato liberale: Benito Mussolini cess\u00f2 di essere presidente del Consiglio, cio\u00e8 \"primus inter pares\" tra i ministri e divent\u00f2 primo ministro segretario di Stato, nominato dal re e responsabile di fronte a lui e non pi\u00f9 al Parlamento; a loro volta i vari ministri furono nominati dal re su proposta del primo ministro e responsabili sia di fronte al re sia di fronte al primo ministro. Inoltre la legge stabil\u00ec che nessun progetto potr\u00e0 essere discusso dal Parlamento senza l'approvazione del primo ministro.\nIl 4 febbraio 1926, i sindaci elettivi vennero sostituiti da podest\u00e0 nominati con regio decreto, mentre gli organi elettivi quali consigli e giunte vennero sostituiti da consulte comunali di nomina prefettizia. La legge 25 novembre 1926, n. 2008 (Provvedimenti per la difesa dello Stato), una delle cosiddette \"leggi fascistissime\", viet\u00f2 il ricostituirsi di organizzazioni o partiti disciolti per ragioni di ordine pubblico, anche all'estero, viet\u00f2 la propaganda contraria al prestigio nazionale e inoltre istitu\u00ec il Tribunale Speciale per la Difesa dello Stato, con lo scopo di reprimere l\u2019opposizione contro lo stato fascista, ovvero tutti i fenomeni antifascisti. Tra le pene previste per gli oppositori dello Stato, questa legge ammetteva la pena di morte, reintroducendola cos\u00ec nell'ordinamento italiano dopo la sua abolizione del 1889.\nIl 16 marzo 1928, la Camera dei deputati venne chiamata a votare il criterio per il rinnovo della rappresentanza nazionale. Il criterio previde una lista unica di 400 candidati scelti dal Gran Consiglio del Fascismo su proposta dalle organizzazioni dei lavoratori e dei datori di lavoro nonch\u00e9 da altre associazioni riconosciute. Gli elettori approveranno o meno tale lista. La riforma pass\u00f2, quasi senza discussioni, con 216 s\u00ec e 15 no. Giolitti fu uno dei pochi a protestare, ma venne messo subito a tacere da Mussolini con la frase: \u00abVerremo da lei a imparare come si fanno le elezioni\u00bb. Al Senato del Regno le proteste furono leggermente pi\u00f9 animate, ma la legge pass\u00f2 con 161 favorevoli e 46 contrari. L'8 dicembre si chiuse cos\u00ec la 28\u00aa legislatura.\nIl 24 marzo 1929, il popolo italiano venne chiamato a votare la lista di deputati proposta dal Gran Consiglio del Fascismo: otto milioni e mezzo voter\u00e0 s\u00ec, soltanto 136.000 voter\u00e0 no, la percentuale dei votanti \u00e8 dell'89,6%.\nGli antifascisti si riunirono in gran parte nella Concentrazione antifascista di Parigi, oltre che intorno a Benedetto Croce, che scrisse il Manifesto degli intellettuali antifascisti.\nMussolini subir\u00e0 alcuni attentati, ma riuscir\u00e0 sempre a sopravvivere.\nRepressione del dissenso durante il governo fascista.\nRepressione dell'opposizione politica.\nIl nuovo codice penale di Alfredo Rocco, redatto nel 1930, ampli\u00f2 e inaspr\u00ec le pene contro la personalit\u00e0 dello Stato, pertanto l'antifascismo divenne reato. Il codice Rocco incluse, come anticipato dalla legge del 1926, anche la pena di morte contro i reati per i delitti politici, oltre che per i delitti comuni. Ottenuto cos\u00ec il controllo dell'apparato statale, il Partito Nazionale Fascista inizi\u00f2 a usare le forze di polizia per reprimere l'antifascismo.\nLa repressione dell'antifascismo veniva operata da pi\u00f9 apparati: da un lato l'OVRA e la Milizia Volontaria per la Sicurezza Nazionale, corpi creati dal fascismo, dall'altro la polizia e i carabinieri. \nLa repressione dell'antifascismo raggiunse l'apice della sua ferocia durante il periodo della Repubblica Sociale Italiana, in concomitanza con la durezza dell'occupazione militare tedesca.\nRepressione delle voci dissonanti alla politica economica.\nIl fascismo represse anche attivit\u00e0 sgradite al governo. Un caso notevole riguard\u00f2 uno dei maggiori esponenti dell'imprenditoria industriale degli anni venti, il torinese Riccardo Gualino che critic\u00f2 la politica economica fascista di rivalutazione della Lira sul dollaro (legge Quota 90 del 1927) inviando una lettera a Mussolini in qualit\u00e0 di portavoce del settore tessile: Mussolini non grad\u00ec. Nel luglio 1931 Gualino venne infine condannato a cinque anni di confino a Lipari, ufficialmente a causa della sua esposizione finanziaria eccessiva con una banca francese in bancarotta e per avere pertanto leso l'immagine del regime. Gualino ne usc\u00ec finanziariamente distrutto.\nEfficacia della repressione.\nLa repressione contro l'opposizione al governo fascista si intensific\u00f2 a partire dal 1926, cio\u00e8 alla sua codificazione legislativa. Oltre all'uso di strumenti giuridici punitivi, il governo si avvalse della prevenzione del dissenso tramite controllo territoriale tramite i ras locali, che utilizzarono in modo efficace anche l'introduzione di informatori nei gruppi di opposizione politica (ad esempio nelle sezioni locali dei diversi partiti di opposizione) e la cooptazione di informatori (come lo scrittore Ignazio Silone). Anche la corrispondenza degli antifascisti era sottoposta a un rigido monitoraggio. Tutte queste azioni furono efficaci nello spegnere le voci di opposizione nel biennio 1926-27, che tuttavia ripresero gradualmente nel corso degli anni trenta, fino ad essere pubblicamente pi\u00f9 forti da met\u00e0 1937, ovvero con il coinvolgimento italiano nella Guerra di Spagna. \nEterogeneit\u00e0 dell'antifascismo durante il regime (1921-1943).\nIl fenomeno delle opposizioni al regime dur\u00f2 per tutto il periodo del suo governo, e fu trasversale alle diverse componenti politiche della societ\u00e0: azionista, socialista, liberale, repubblicana, comunista, anarchica, cattolica. Ciascuna di queste componenti si scontr\u00f2 con la repressione attuata dal fascismo nei confronti degli oppositori politici.\nIn seguito alla persecuzione degli oppositori del fascismo, diversi politici di riferimento dell'antifascismo presero la strada dell'esilio, soprattutto nel biennio 1925-26 a seguito dell'emanazione delle \"leggi fascistissime\". Nel 1923 il liberale Francesco Saverio Nitti, ex presidente del consiglio, fu il primo di tanti esuli antifascisti, a cui si aggiunsero in seguito Gaetano Salvemini, Luigi Sturzo, Piero Gobetti, Giuseppe Donati, Filippo Turati, Arturo Labriola. Gli oppositori al regime rimasti in Italia venivano dissuasi in vario modo: ad esempio, nel 1928, il commesso postale Luigi Maresca scrisse una semplice lettera di ammirazione a Nitti, dopo la cui intercettazione segu\u00ec il licenziamento in tronco. \nUn altro gruppo di antifascisti erano gli Arditi del Popolo, come ad esempio il giornalista Ezio Murolo, seguace di D'Annunzio e che partecip\u00f2 alla nascita stessa degli Arditi. Si oppose al regime con continuit\u00e0 a partire dagli scontri violenti con gli squadristi nel 1921, fino alla condanna al confino: parteciper\u00e0 infine alle Quattro giornate di Napoli.\nTra gli antifascisti vi furono anche i socialisti: ad esempio, l'ex amico di Mussolini Giuseppe Aragno, titolare storico del Caff\u00e8 Aragno di Roma, subito dopo il delitto Matteotti manifest\u00f2 aperta ostilit\u00e0 al regime fascista e infine lasci\u00f2 Roma, finendo i suoi giorni negli Stati Uniti.\nUn gruppo di antifascisti italiani di diverso orientamento dette vita, durante il loro esilio a Parigi, alla \"Concentrazione antifascista\" a partire dal 1927.\nNel 1931 trov\u00f2 applicazione l'obbligo di adesione al fascismo dei docenti universitari con regio decreto legge 28 agosto 1931 n. 1227: rifiut\u00f2 l'adesione solo una piccola minoranza, solo 12 su oltre milleduecento, tuttavia significativamente eterogenea come provenienza sociale e orientamento politico dei singoli.\nSi verificarono anche omicidi contro i sovversivi residenti all'estero per conto del governo fascista. Ben conosciuto \u00e8 quello di Carlo Rosselli, assassinato nel giugno 1937 con il fratello Nello dal gruppo di estrema destra della Cagoule (\u00e8 invece una leggenda infondata che del gruppo facesse parte anche Fran\u00e7ois Mitterrand prima di passare all'antifascismo militante). Probabilmente l'omicidio venne ordinato dai servizi segreti fascisti o da Galeazzo Ciano, potente gerarca nonch\u00e9 genero di Mussolini.\nA partire dall'estate del 1937, dopo l'uccisione dei fratelli Rosselli, si manifesta una crescente insofferenza contro l'intervento militare in Spagna ed \u00e8 attestato un diffuso malcontento contro il governo fascista, testimoniato da comunicazioni pubbliche e private apertamente critiche contro il regime da parte di diversi settori della societ\u00e0, come operai, tranvieri, ma in alcuni casi perfino di militari. Inoltre, avvennero alcuni arresti per celebrazioni pubbliche inneggianti vittorie repubblicane o comuniste in Spagna.\nNel settembre 1943, le Quattro giornate di Napoli furono uno dei primi episodi rilevanti della Resistenza: esse videro la collaborazione di antifascisti dei diversi orientamenti.\nAntifascismo comunista.\nNel gennaio 1921 nacque a Livorno il Partito Comunista d'Italia, al I Congresso del Partito Comunista d'Italia.\nNel periodo 1920-1921 nacquero altri due gruppi di ispirazione comunista:\nL'opposizione comunista rappresentava una spina nel fianco del regime, perch\u00e9 sostenuta dall'Unione Sovietica e particolarmente tenace. Dopo un anno e mezzo dall'istituzione del Tribunale speciale, il regime aveva incriminato la maggior parte della dirigenza del partito comunista, perfino retroattivamente per fatti compiuti prima dell'entrata in funzione dell'organo.\nAntifascismo socialista.\nNel partito socialista (PSI) avvennero ben due scissioni nel biennio 1921-1922:\nNel 1925 Pietro Nenni mise in guardia i socialisti dal non sottovalutare la pericolosit\u00e0 del fascismo e sostenne la necessit\u00e0 di riunire i partiti socialisti per fare fronte comune contro il nascente regime, ma trov\u00f2 l'opposizione da parte della dirigenza del partito: pertanto, Nenni rassegn\u00f2 le dimissioni dalla dirigenza PSI nel dicembre 1925 e dalla direzione dell' \"Avanti!\" nel gennaio 1926.\nIl PSU di Filippo Turati fu il primo partito sciolto d'imperio dal regime, il 14 novembre 1925, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente. Zaniboni era stato a sua volta motivato dal delitto di Giacomo Matteotti, segretario del PSU, ad opera di squadristi nell'ottobre 1924. Il 21 novembre 1926 Turati stesso prese la via dell'esilio su incentivo di Carlo Rosselli, nonostante la sua abitazione fosse sorvegliata a vista dalla polizia; a met\u00e0 del 1927 quasi tutto lo stato maggiore socialista \u00e8 all'estero; poco prima, in ottobre, era andato in esilio anche uno dei pi\u00f9 autorevoli sindacalisti, il socialista Bruno Buozzi, anch'egli aderente al PSU.\nNel 1929 si form\u00f2 tra gli esuli antifascisti il movimento liberal-socialista Giustizia e Libert\u00e0, tra cui emerse Carlo Rosselli come leader.\nNel 1936 lo stesso Carlo Rosselli ritenne le tensioni in Spagna essere pi\u00f9 significative del mero livello nazionale: Rosselli fu fautore dell'intervento e intervenne costituendo una \"colonna italiana\", mentre il \"battaglione Garibaldi\", costituito anche da forze repubblicane e comuniste, contrast\u00f2 con successo le truppe inviate da Mussolini in novembre, dando prova dell'efficacia di azioni concrete.\nAntifascismo liberale.\nIl giovane ideologo liberale Piero Gobetti, fondatore de \"La Rivoluzione liberale\", dopo diverse aggressioni subite da gruppi fascisti mor\u00ec nel 1926 sulla via dell'esilio per Parigi. \nCapofila dell'antifascismo liberale fu Benedetto Croce, gi\u00e0 autore del Manifesto degli intellettuali antifascisti, che nel 1938 pubblic\u00f2 La storia come pensiero e come azione, inno al dovere morale degli intellettuali nei confronti della libert\u00e0. \nAntifascismo cattolico.\nIl rapporto tra fascismo e cattolicesimo \u00e8 stato contrastato. Il fascismo si \u00e8 presentato sin dalla sua nascita come movimento nettamente anticattolico, sia ideologicamente (ad esempio, nello spregio della pace e dei socialmente pi\u00f9 deboli) che nelle violenze attuate dai gruppi fascisti (ad esempio l'uccisione di Don Minzoni nel 1923), per cui fin dall'inizio si configur\u00f2 anche un antifascismo di tipo cattolico, guidato principalmente da Don Sturzo. Dopo la salita al potere, Mussolini cambi\u00f2 radicalmente posizione e cerc\u00f2 un dialogo con la Chiesa, sempre pi\u00f9 assecondato dalle alte gerarchie, che si assestarono su posizioni \"lealiste\" allo stato: l'antifascismo cattolico si indebol\u00ec e tanti componenti emigrarono come pure lo stesso Sturzo, laddove altri tra cui Alcide de Gasperi tennero un basso profilo dopo gli scontri degli anni precedenti. La ratifica dei Patti Lateranensi nel 1929 port\u00f2 anche formalmente ad una distensione con il cattolicesimo, che per\u00f2 non elimin\u00f2 i contrasti. Infatti, gi\u00e0 nel 1931 vi fu la maggiore crisi tra Chiesa e Stato Italiano dal 1870: il gruppo dell'Azione Cattolica, pur riconosciuto dal Concordato, presentandosi come \"sociale\" fu accusato di costituire in realt\u00e0 un gruppo di natura politico-sindacale, contravvenendo il divieto dell'associazionismo politico non fascista, per cui venne vietato insieme a tutte le altre organizzazioni cattoliche. A questo fatto, il papa Pio XI rispose duramente con l'enciclica \"Non Abbiamo Bisogno,\" in cui difese i Patti Lateranensi e la necessit\u00e0 dell'associazionismo cattolico; infine condann\u00f2 nettamente il fascismo, definendolo \"una vera e propria statolatria pagana\". Questo scontro non port\u00f2 tuttavia alla rottura con il fascismo, per cui le due istituzioni continuarono ad affiancarsi pur in modo pi\u00f9 o meno contrastato, e ambiguo per alcuni aspetti, che portarono i cattolici ad atteggiamenti differenti. Ad esempio, nel maggio 1938 Filippo Andrea VI Doria Pamphili, cattolico ed esponente di una antica famiglia romana, rifiut\u00f2 di ricevere Hitler nel suo palazzo e nel 1939 scrisse al re chiedendo di evitare la guerra, venendo pertanto condannato al confino. Alcuni cattolici protessero o curarono degli ebrei andando contro le Leggi razziali fasciste, come il medico Emanuele Stablum. Dopo il 1943, vi furono anche i cattolici tra i partecipanti o sostenitori della Resistenza, come ad esempio i presbiteri Giuseppe Morosini, Pasquino Borghi e Primo Mazzolari, o il militare laico cattolico Aldo Gastaldi (nome da battaglia \"Bisagno\").\nAntifascismo repubblicano.\nIl Partito Repubblicano era ostile alla Monarchia e fautore della Repubblica. Nel 1923 venne fondata l'Associazione di reduci \"Italia libera\" su iniziativa del repubblicano Randolfo Pacciardi in opposizione alla Associazione Nazionale Combattenti. Come altri partiti antifascisti tent\u00f2 di riorganizzarsi all'estero, ma fatic\u00f2 ugualmente a trovare una propria linea comune di lotta al Fascismo. Infatti fin dal 1927 si era spaccato tra quanti, come Fernando Schiavetti, sostenevano la necessit\u00e0 di un'alleanza con i socialisti, laddove altri, come Giovanni Conti, promuovevano un'alleanza di tipo interclassista di impronta mazziniana, fermamente contraria all'idea della lotta di classe.\nAntifascismo anarchico.\nI movimenti anarchici, pur non numerosi, ebbero risonanza in diversi attentati a Mussolini, in particolare quello di Gino Lucetti nel settembre 1926, quello di Michele Schirru nel 1931 (rimasto solo una intenzione, ma Schirru fu ugualmente punito tramite fucilazione) e di Angelo Pellegrino Sbardellotto nel 1932.\nGruppi di oppositori non collegati a partiti e ideologie politiche.\nVi furono gruppi sociali e religiosi che, seppur non antifascisti militanti in generale, erano considerati in Italia intrinsecamente nemici dai fascisti o avevano regole di vita del tutto incompatibili col fascismo e quindi, per quest'ultimo, si trovarono oggettivamente nella stessa (o peggiore) posizione degli antifascisti, come gli Ebrei. Sono inoltre testimoniati episodi in cui zingari aiutarono i partigiani:\nTra gli oppositori non per motivi politici vanno considerati anche i Testimoni di Geova e gli omosessuali. Sul caso di questi ultimi la situazione \u00e8 ben illustrata anche se in modo romanzato nel film Una giornata particolare con Marcello Mastroianni e Sofia Loren.\nGruppi antifascisti italiani alla Guerra di Spagna.\nNel 1936 i primi gruppi di volontari antifascisti italiani, su iniziativa principalmente di Camillo Berneri e Carlo Rosselli, partirono per Barcellona e costituirono la Columna Ascaso, anticipando le Brigate Internazionali.\nConflitti intestini all'antifascismo durante gli anni trenta.\nCon la completa presa del potere da parte di Stalin e, soprattutto, con la guerra di Spagna si verific\u00f2 una frattura cruenta all'interno del movimento antifascista italiano e internazionale tra la frangia stalinista e quella libertaria degli anarco-comunisti e degli \"azionisti\" di \"Giustizia e Libert\u00e0\".\nPersonaggi simbolo di questa frattura furono Camillo Berneri, Andreu Nin e Pietro Tresso. In tale situazione forti personalit\u00e0 quali Vittorio Vidali, combattente di osservanza moscovita e forse legato ai servizi segreti di Stalin, e Pietro Tresso, contrario invece alla linea stalinista, si trovarono su due sponde opposte della comune lotta antifascista.\nLa frattura, che si ricomponeva contro i fascisti, perdur\u00f2 durante la Resistenza. La vicenda che rese pi\u00f9 evidente la situazione fu quella di Emilio Canzi, nome di battaglia \"Ezio Franchi\", comandante unico della XIII zona operativa dell'Appennino Tosco Emiliano e soprannominato il \"colonnello anarchico\", che sub\u00ec anche un breve arresto da parte della frangia stalinista, nettamente maggioritaria fra i comunisti della Resistenza italiana (eccezion fatta per alcune brigate come Bandiera Rossa o anarchiche come la Errico Malatesta-Bruzzi di Milano, radicate sul territorio ma non a valenza nazionale). Emilio Canzi pot\u00e9 ritornare al suo posto di comando proprio grazie all'appoggio dell'ala azionista.\nRecentemente alcuni storici, come Mauro Canali e Mimmo Franzinelli (), hanno approfondito il periodo in questione. Franzinelli in particolare segue il filone che afferma l'incapacit\u00e0 della dirigenza antifascista postresistenziale di perseguire mandanti ed esecutori di delitti, del \"fuoriuscitismo\" e dei crimini di guerra, presentando come esempio principale quello dell'omicidio dei fratelli Rosselli, attraversato secondo lo storico da intrecci di magistratura e politica che non portano a condanne.\nAltra vicenda \u00e8 quella di Carlo Tresca, editore del \"Martello\" e assassinato sia in quanto avversario del fascismo e della mafia sia per aver tentato di spaccare il fronte antifascista negli USA, ripresa in un libro di Mauro Canali.. La colpa venne addebitata a Vittorio Vidali e stalinista, mentre il mandante presumibilmente dagli ultimi atti desecretati e citati dall'autore fu Vito Genovese, boss mafioso, su incarico del regime fascista. Vito Genovese, a met\u00e0 degli anni '30, si rifugi\u00f2 in Italia a causa di un mandato di cattura per omicidio: da opportunista, prima appoggi\u00f2 il fascismo (costruendo a proprie spese la casa del fascio di Nola, cosa che traspare anche in un interrogatorio della moglie ma la vicenda giudiziaria \u00e8 stata riaperta) poi (1943) divenne interprete ufficiale del colonnello americano Charles Poletti durante lo sbarco degli alleati in Sicilia.\nAntifascismo ed ebrei.\nI rapporti del fascismo con gli ebrei non furono sempre di persecuzione: fino a met\u00e0 degli anni trenta, infatti, furono diverse le personalit\u00e0 di origine ebraica che ebbero ruoli di primo piano nel regime.. Gli ebrei iscritti al PNF nel 1938 erano meno del poco meno di un terzo del totale degli ebrei italiani, mentre gli ebrei nel loro complesso risultavano il gruppo sociale pi\u00f9 istruito. L'adesione al fascismo, tuttavia, .\nViceversa, il contributo all'antifascismo da parte degli ebrei, specialmente a sinistra, fu numericamente rilevante e cont\u00f2 esponenti quali Umberto Terracini, Carlo Rosselli, Pio Donati. Durante la resistenza ebrei italiani combatterono nelle brigate partigiane, soprattutto garibaldine e di Giustizia e Libert\u00e0 (azioniste), senza costituire formazioni autonome: la Brigata Ebraica, attiva in Emilia-Romagna, era una formazione regolare dell'esercito inglese e raccoglieva principalmente militi non italiani. Fra comandanti partigiani ricordiamo Eugenio Cal\u00f2, Isacco Nahoum, detto \"Milan\" e Isacco Levi.\nSeconda guerra mondiale e Resistenza.\nDurante la Resistenza confluirono nell'antifascismo tre categorie:\nAnche durante la Resistenza vi furono antifascisti non di sinistra: ad esempio, il capo partigiano genovese Aldo Gastaldi, popolare con tendenze monarchiche, legato a Paolo Emilio Taviani o formazioni sostanzialmente apolitiche, come la Brigata Partigiana Stella Rossa del comandante Mario Musolesi e la Piccola Banda di Ariano di Gianluca Spinola, che si distinsero anche per efficienza militare. Caso molto singolare poich\u00e9 al tempo era anche \"avanguardia\" e \"ariete\" della brigata partigiana comunista di Spartaco Lavagnini.\nIn generale la condanna dell'ideologia nazista da parte del mondo cattolico \u00e8 netta, come si evince dall'enciclica Mit brennender Sorge (peraltro critica che si appunta, pi\u00f9 che sulla natura totalitaria del nazismo, sulla sua irreligiosit\u00e0 e sulle politiche razziali, laddove gli ambienti cattolici tedeschi propendevano storicamente per un razzismo basato sulla limitazione delle libert\u00e0 civili piuttosto che su una precisa politica persecutoria). Per quanto concerne la posizione nei confronti del fascismo italiano, la posizione non pu\u00f2 dirsi altrettanto definita (si ricordi il sostegno dato dai religiosi al nascente fascismo in chiave anti comunista). Solamente in seguito, con il progressivo scalzamento operato dal fascismo nell'educazione dei giovani ai danni del mondo cattolico (nonostante le garanzie presenti nei patti lateranensi) cominciarono a formarsi gruppi di dissenso ad esso. Importante fu la presenza di partigiani di ispirazione cattolica nella resistenza italiana, come ad esempio nelle Brigata Osoppo e Fiamme Verdi, oltre numerosi combattenti non comunisti delle Brigate Garibaldi, nate su specifica indicazione del PCI. A questo proposito si ricorda il legame fra Paolo Emilio Taviani e Aldo Gastaldi.\nFurono moltissimi anche i \"preti partigiani\". Questi erano impegnati come cappellani di Brigata, in appoggio logistico nelle retrovie e anche come combattenti. Numerosi di essi vennero barbaramente uccisi dai nazifascisti. Perlopi\u00f9 gli esponenti religiosi erano incaricati di mediare tra partigiani e repubblicani di Sal\u00f2. Figure emblematiche furono Giovanni Minzoni, precursore ideale di molti preti partigiani, ucciso nella prima fase dell'ascesa al potere del fascismo; Bartolomeo Ferrari, detto \"don Berto\" a Genova, cappellano-combattente e biografo della Divisione Mingo); Pietro Pappagallo, prete e partigiano, amico della gente ebraica, trucidato dai nazi-fascisti in una rappresaglia (ricordato nel film Roma citt\u00e0 aperta, impersonato da Aldo Fabrizi).\nDifferenze sociopolitiche tra il primo antifascismo e la Resistenza.\nLa Resistenza nacque come moto antifascista spontaneo, spesso su posizioni di classe e con nucleo portante le formazioni della sinistra (le Brigate Garibaldi furono una \"filiazione\" del Partito Comunista, le Giustizia e Libert\u00e0 del Partito d'Azione, le Brigate Matteotti del Partito Socialista). In questa fase l'antifascismo fu tuttavia gestito strategicamente dalla classi dirigenti che, prefigurando la sconfitta bellica e la fine del fascismo, agirono in vista della strutturazione della societ\u00e0 del dopoguerra, quando vi fu un'ampia convergenza dei movimenti antifascisti con il neonato Partito Comunista Italiano (PCI). \nDopo il 1945.\nLa mancata defascistizzazione della pubblica amministrazione.\nGi\u00e0 sin dal periodo del Governo Badoglio del 1943 si pose il difficile problema della defascistizzazione della pubblica amministrazione. La defascistizzazione risult\u00f2 in gran parte inattuata e di fatto inefficace per mancanza di volont\u00e0 politica. Infatti, gli elementi antifascisti nella pubblica amministrazione, quando presenti, erano stati di volta in volta allontanati nel corso della durata del regime. All'indomani della guerra civile della fine della guerra, la memoria comune nazionale non era ancora pacificata.\nL'amnistia Togliatti.\nL'amnistia Togliatti fu un provvedimento di condono delle pene proposto dall'allora Ministro di grazia e giustizia Palmiro Togliatti, comprende i reati comuni e politici, compresi quelli di collaborazionismo con il nemico e reati annessi.\nLo scopo esplicito era la pacificazione nazionale dopo gli anni della guerra civile. Vi furono comunque polemiche sulla sua estensione, e il 2 luglio 1946 Togliatti con l'emanazione della circolare n. 9796/110, raccomand\u00f2 interpretazioni restrittive nella concessione del beneficio.\nIl secondo dopoguerra e l'antifascismo in Italia.\nNei giorni che precedettero la fine della seconda guerra mondiale, il numero di partigiani o comunque di uomini che presero le armi crebbe molto rapidamente, si pass\u00f2 infatti da circa 70\u00a0000 uomini a 300\u00a0000. prevalse invece la linea del disarmo eseguito fra molti contrasti sotto la direzione del Ministro dell'interno Mario Scelba.\nNel frattempo l'Italia, soprattutto al nord, divenne teatro di violenze generalizzate: da un lato ebbero luogo vendette sia politiche che personali che portarono all'omicidio di , dall'altro la \"liquidazione\" e il disarmo del movimento partigiano attuata dal governo. Le stime delle vittime delle violenze del periodo si stimano, secondo uno studio di Giorgio Bocca, in 3000 persone a Milano e fra le 12 e le 15\u00a0000 in tutta l'Italia del Nord, altre stime fanno ascendere questa cifra fino a 50-70\u00a0000 persone o addirittura 300.000 uomini, stima quest'ultima, definita come \"una fantasiosa esagerazione\" in un documento dell'Amministrazione alleata in Italia. Lo smantellamento dell'apparato resistenziale antifascista avvenne in parte: ad esempio, il Partito Comunista Italiano conserv\u00f2 a lungo un apparato paramilitare dormiente, da usare in caso di reazione fascista.\nDopo l'\"Assemblea Costituente\" della Repubblica Italiana.\nTra il 1948 e il 1954, si contano 148.269 fra arresti e fermi per motivi politici, di cui l'80% vicini ad ambienti comunisti con 61.243 condanne a complessivi 20.426 anni di carcere (18 ergastoli). Gli arresti di ex-partigiani nello stesso periodo sono 1.697, mentre si contano almeno 5.104 feriti di cui 350 da armi da fuoco, un numero imprecisato di contusi e 145 morti in scontri in piazza, cui si aggiungono 19 vittime fra le forze dell'ordine.\nUna situazione particolarmente tesa venne raggiunta all'indomani del ferimento dello stesso Palmiro Togliatti per mano di uno studente siciliano, Antonio Pallante: il Paese si trov\u00f2 \"sull'orlo della guerra civile\", con scontri in piazza e assalti contro la polizia. \nParlando di questo periodo storico lo stesso Scelba disse:\nNello stesso periodo il ministero dell'interno elabor\u00f2 dei piani per sventare un eventuale tentativo insurrezionale da parte del partito comunista. Il Paese venne diviso in una serie di grosse \"circoscrizioni\" formate da pi\u00f9 province, con alla testa una specie di prefetto regionale, prosegue Scelba dicendo: \u201dI superprefetti da me designati avrebbero assunto gli interi poteri dello Stato sapendo esattamente, in base a un piano prestabilito, che cosa fare\u201d.\nL'intera storia recente italiana \u00e8 stata dominata dal timore che il Partito Comunista Italiano (il pi\u00f9 forte come elettorato a ovest della cortina di ferro) potesse andare al potere, negli anni l'Italia fu quindi teatro di uno scontro sotterraneo fra varie forze, in primo luogo i servizi segreti statunitensi e lo stesso KGB sovietico, contrari alla rottura degli equilibri di Jalta che avevano \"assegnato\" l'Italia al blocco occidentale.\nGenova 1960.\nA maggio del 1960 il Movimento Sociale Italiano decise di convocare il suo quinto congresso a Genova, la decisione fu giudicata da pi\u00f9 parti provocatoria in quanto dalla citt\u00e0, decorata medaglia d'oro della Resistenza, era partita l'insurrezione del 25 aprile. A peggiorare la situazione intervenne la notizia che ai lavori del congresso avrebbe partecipato anche Carlo Emanuele Basile, prefetto della citt\u00e0 durante la RSI.\nIl 6 giugno dello stesso anno, i rappresentanti locali del PCI, Partito Radicale, PSDI, PSI e PRI fecero stampare un manifesto dove esprimevano \"il disprezzo del popolo genovese nei confronti degli eredi del fascismo\".\nIl 25 giugno, durante un corteo di protesta vi furono alcuni incidenti. Il 28 giugno il futuro Presidente della Repubblica Sandro Pertini, uno dei maggiori protagonisti della Resistenza antifascista e antinazista, manifest\u00f2 la propria opposizione al congresso, mentre per il 30 giugno la camera del lavoro cittadina indisse uno sciopero generale dalle 14 alle 20. Verso le 17:30 il corteo che accompagnava lo sciopero cominci\u00f2 a sciogliersi, mentre in piazza De Ferrari inizi\u00f2 una vera e propria battaglia che si estese rapidamente in via XX Settembre. Il giorno dopo, quando i gestori del teatro Margherita, dove si sarebbe dovuto tenere il congresso, annunciarono che il teatro non era pi\u00f9 disponibile, il comitato centrale missino annunci\u00f2 l'annullamento del congresso.\nNel frattempo vi erano stati scontri anche a Roma e soprattutto a Reggio Emilia, dove si contarono cinque vittime fra i manifestanti antifascisti.\nReggio Calabria 1970.\nQuando nel 1970 venne istituita la regione Calabria, si apr\u00ec il dibattito su quale citt\u00e0 dovesse divenirne capoluogo. Malgrado Reggio Calabria venisse considerata da molti capoluogo \"storico\" della regione e fosse la citt\u00e0 pi\u00f9 popolata, venne scelta Catanzaro perch\u00e9 sede della Corte d'appello. Tutta la classe politica reggina, ad eccezione del Partito comunista, si schier\u00f2 contro la decisione del governo. All'interno del direttivo, composto da forze trasversali, era presente anche l'esponente del MSI Ciccio Franco.\nNei mesi successivi gli scioperi e le proteste si fecero sempre pi\u00f9 violente, mentre il governo Colombo rifiut\u00f2 qualunque negoziato e invi\u00f2 forti contingenti militari verso la citt\u00e0. A Reggio Calabria si viveva un clima semi-insurrezionale, con la creazione di \"Repubbliche\" formate da vie o quartieri che proclamavano la secessione, si susseguivano attentati dinamitardi, culminati nella bomba che il 22 luglio 1970 a Gioia Tauro fece deragliare il treno \"Treno del Sole\", Palermo-Torino, provocando 6 morti e 54 feriti (strage di Gioia Tauro).\nSecondo le rivelazioni di Giacomo Lauro un pentito della 'ndrangheta, avvenute nel novembre 1993, alcuni esponenti del \"Comitato d'azione per Reggio Capitale\" guidato da Franco, avrebbero commissionato alla 'ndrangheta alcune azioni eversive tra cui il deragliamento del treno di Gioia Tauro, avendo ottenuto finanziamenti da alcuni industriali. Le dichiarazioni del pentito provocarono il coinvolgimento di Fortunato Aloi e del senatore Renato Meduri di Alleanza Nazionale ipotizzando un piano preciso per destabilizzare il paese a partire dal sud, dopo l'inizio da nord della Strategia della tensione (vedi paragrafo successivo).\nTutti i personaggi coinvolti nell'inchiesta furono per\u00f2 prosciolti in fase istruttoria ad eccezione di Lauro stesso che dopo essere stato inizialmente assolto il 27 febbraio 2001 per mancanza di dolo, nel gennaio 2006, fu condannato per concorso anomalo in omicidio plurimo, reato ormai prescritto.\nAlcuni mesi dopo 5 giovani anarchici morirono in un misterioso incidente stradale che, secondo dichiarazioni di pentiti, avrebbe impedito la consegna di dossier riguardanti i rapporti fra neofascisti e rivoltosi.\nGli anni dell'\"antifascismo militante\" e gli anni di piombo.\nPer strategia della tensione viene generalmente riferita ad un periodo storico, individuato nell'arco temporale tra la strage di piazza Fontana del dicembre 1969, e la strage della stazione di Bologna del 1980.\nSi caratterizz\u00f2 per la connivenza di elementi ed organizzazioni legate agli apparati pi\u00f9 reazionari della societ\u00e0 italiana, alla destra eversiva e massonica, ai settori deviati dello Stato e dei servizi di sicurezza i quali, attraverso la soluzione stragista, l'organizzazione di strutture segrete eversive e la progettazione di colpi di Stato, intesero perseguire i loro obiettivi di condizionamento della vita politica italiana.\nA questi rigurgiti di neofascismo si contrappose un forte movimento antifascista, sia legale, sia legato a formazioni della sinistra extraparlamentare sia a formazioni terroristiche di estrema sinistra (cfr. teoria degli opposti estremismi).\nIl fenomeno del neofascismo.\nIn Italia, il pi\u00f9 importante partito politico di destra fu il Movimento sociale italiano. Sebbene costituito principalmente da ex reduci della Repubblica Sociale Italiana e da ex membri del disciolto Partito Nazionale Fascista, il MSI - anche se a pi\u00f9 riprese accusato di ricostituzione del Partito Nazionale Fascista - non fu mai disciolto. Infatti anche non rientrando nel cosiddetto \"Arco costituzionale\" fu costantemente presente sulla scena politica italiana, gi\u00e0 dalle elezioni politiche italiane del 1948 elesse sei deputati e un senatore, fino alla sua trasformazione in Alleanza Nazionale nel 1994, che ha dato a sua volta vita a molti movimenti di destra non pi\u00f9 dichiaratamente neofascisti (anche se molti movimenti di estrema destra permangono nel panorama politico italiano, seppur minoritari: ad esempio Forza Nuova, il Nuovo MSI, il Movimento Sociale Fiamma Tricolore, Fascismo e Libert\u00e0, ecc.)\nAlla destra del MSI, a partire dagli anni '60 si formarono anche diversi movimenti extraparlamentari, come Terza Posizione, alcuni dei quali passarono al terrorismo nero, come accadde con Avanguardia Nazionale, i Nuclei Armati Rivoluzionari, Ordine Nero e il gruppo Ordine Nuovo (che si rifaceva al disciolto Centro Studi Ordine Nuovo, un partito extraparlamentare nato da alcuni esponenti delle cosiddette \"sinistra missina\" e \"corrente spiritualista\"), i quali stimolarono una nuova fase dei movimenti antifascisti. Il movimento Ordine Nuovo e quello di Avanguardia Nazionale ebbero un provvedimento attivo di scioglimento per la violazione della legge Scelba, che recepiva la XII disposizione transitoria e finale della Costituzione italiana, ossia il divieto di ricostituire il partito fascista sotto qualsiasi forma.\nAccuse di fascismo vengono spesso rivolte, dalla sinistra radicale o da altri, a vari atteggiamenti o dichiarazioni di esponenti di partiti ritenuti conservatori o xenofobi.\nAntifascismo in Italia oggi.\nDalla tradizione dei vari movimenti di sinistra radicale, unita all'anarchismo, al movimento no global e quello dei centri sociali autogestiti, \u00e8 nato negli anni '90 il gruppo di Antifa (Azione Antifascista) in Italia, che talvolta supporta anche iniziative dell'antifascismo storico e istituzionalizzato, come quelle dei gruppi di ex partigiani dell'ANPI. Si oppone inoltre a cortei di estrema destra. Il fenomeno Antifa \u00e8 inoltre rintracciabile in alcune tifoserie calcistiche. Alcune di queste sono quelle di Bologna, Livorno e Virtus Verona, con le ultime due gemellate."}
{"id": "5461234", "revid": "365411", "url": "https://it.wikipedia.org/wiki?curid=5461234", "title": "Strada statale 323 di Monte Amiata", "text": ""}
{"id": "5461249", "revid": "761672", "url": "https://it.wikipedia.org/wiki?curid=5461249", "title": "Antifranchismo", "text": ""}
{"id": "5461254", "revid": "76963", "url": "https://it.wikipedia.org/wiki?curid=5461254", "title": "Laurence Guittard", "text": "Debutta a Broadway nel 1965, ma il ruolo che lo rende celebre \u00e8 quello del dragone Carl Magnus nella produzione originale del musical di Stephen Sondheim \"A Little Night Music\"; la sua performance gli vale il Theatre World Award e una candidatura al Tony Award al miglior attore non protagonista in un musical. Nel 1978 recita nuovamente nei panni di Carl Magnus nell'adattamento cinematografico del musical con Elizabeth Taylor e nel 1995 Laurence Guittard torna a recitare in \"A Little Night Music\", questa volta nel ruolo di Fredrik Egergman accanto a Judi Dench nella produzione del Royal National Theatre.\nHa recitato anche in altri musical, tra cui \"Man of La Mancha\", \"Oklahoma!\", \"The Sound of Music\", \"Annie Get Your Gun\", \"1776\" e \"Follies\"."}
{"id": "5461261", "revid": "761672", "url": "https://it.wikipedia.org/wiki?curid=5461261", "title": "Brigate anarchiche operanti nella Resistenza", "text": ""}
{"id": "5461274", "revid": "124144168", "url": "https://it.wikipedia.org/wiki?curid=5461274", "title": "Matrimonio nell'antica Grecia", "text": "Il matrimonio nell'antica Grecia serviva ad incoraggiare l'assunzione delle proprie responsabilit\u00e0 nei rapporti personali. I matrimoni erano di solito organizzati dai genitori e i procacciatori di matrimonio professionisti venivano utilizzati a malincuore. Ogni citt\u00e0 era politicamente indipendente, con proprie leggi che riguardavano il matrimonio. Le ragazze orfane venivano affidate a uno zio o a un cugino. Perch\u00e9 il matrimonio fosse legale, il padre o il tutore della donna doveva concedere il permesso, ad un maschio adatto, di sposare la propria figlia o pupilla. I matrimoni venivano celebrati prevalentemente nei mesi invernali. La coppia partecipava ad una cerimonia che comprendeva rituali come la rimozione del velo, ma la coppia che viveva insieme rendeva il matrimonio legale.\nIl matrimonio: un evento di pubblico interesse.\nI legislatori greci antichi consideravano il matrimonio come una questione di interesse pubblico. Questo era in particolare il caso di Sparta, dove la subordinazione degli interessi privati e di felicit\u00e0 personale al bene pubblico era fortemente incoraggiata dalle leggi della citt\u00e0. Un esempio dell'importanza legale del matrimonio pu\u00f2 essere trovato nelle leggi spartane; le leggi di Licurgo di Sparta prevedevano l'adozione di un procedimento penale nei confronti di coloro che si sposavano troppo tardi (\"graphe opsigamiou\") o non adeguatamente (\"graphe kakogamiou\"), cos\u00ec come nei confronti di coloro che non si sposavano affatto (\"graphe agamiou\"). Queste leggi erano fondate sul principio generalmente riconosciuto che era dovere di ogni cittadino creare una discendenza forte e sana con dei figli legittimi da dare allo Stato. \nGli Spartani consideravano la \"teknopoioia\" (fertilit\u00e0) come l'oggetto principale del matrimonio. Il risultato era che ogni volta che una donna non riusciva ad avere figli da suo marito, lo Stato prevedeva che le dovesse essere permesso di convivere con un altro uomo. Con lo stesso principio, e al fine di prevenire l'estinzione della sua famiglia, al re spartano Anassandrida II fu concesso di convivere con due mogli. Le due mogli vivevano in case diverse: si trattava di un caso di bigamia, come osservato da Erodoto, che non era affatto coerente con le abitudini spartane e neppure con quelle ellenistiche. Cos\u00ec, gli eroi di Omero sembrano non aver mai avuto pi\u00f9 di una \"kouridie alochos\" (legittima sposa), anche se sono frequentemente rappresentati come vivere in concubinaggio con una o pi\u00f9 donne. \nAnche Solone sembra aver visto il matrimonio come una questione di importanza sociale e politica; le sue leggi permettevano il \"graphe agamiou\" (celibato), anche se la legge sembra essere andata in disuso in tempi successivi; in ogni caso, non vi \u00e8 alcun esempio della sua applicazione supportato da fonti. Platone sembra dare un ruolo simile a quello dello Stato, esercitando una pressione politica e sociale per favorire il matrimonio. Secondo le sue leggi, un uomo che non si sposava prima di compiere trentacinque anni era punibile non solo con l'atimia (perdita dei diritti civili), ma anche con sanzioni pecuniarie, e afferma espressamente che nella scelta di una moglie, ogni uomo dovrebbe considerare gli interessi dello Stato e non il proprio piacere.\nMatrimoni combinati.\nI matrimoni venivano generalmente organizzati tra i genitori della sposa e il pretendente. Un uomo sceglieva la moglie basandosi su tre elementi, la dote, data dal padre della sposa, la sua presunta fertilit\u00e0, e le sue capacit\u00e0, come tessitrice o altra occupazione femminile. Non vi erano solitamente limiti di et\u00e0 legali per il matrimonio, anche se con l'eccezione dei matrimoni politici, l'attesa dell'et\u00e0 fertile era considerata un adeguato decoro. Molte donne si sposavano all'et\u00e0 di 14 o 16 anni, mentre gli uomini avevano comunemente intorno a 30 anni. La poligamia era comune in questo periodo, visto che gli uomini ricchi potevano permettersi pi\u00f9 mogli.\nIl fidanzamento era visto come un dono. Il genero e il suocero diventavano alleati (\"etai\") attraverso lo scambio di altri doni, in preparazione del trasferimento della sposa. I regali (\"dora\") indicavano l'alleanza tra le due famiglie. Lo scambio mostrava che la famiglia della donna non stava semplicemente vendendo o espellendo sua figlia; i doni formalizzavano la legittimit\u00e0 di un matrimonio. Il dono fatto dalla famiglia della moglie promessa sposa (\"hedna\"), di solito consisteva in un vitello o altro capo di bestiame.\nUn uomo poteva sposare una donna avendola in premio a seguito della vittoria in una competizione. Un marito poteva avere una moglie e una concubina. Se la moglie dava il consenso, i bambini allevati dalla concubina potevano essere riconosciuti come eredi dal marito. Questa usanza era generalmente limitata agli uomini ricchi, permettendo loro di avere pi\u00f9 concubine e amanti, ma una sola moglie.\nI matrimoni venivano organizzati attraverso l'incontro dei padri della giovane coppia, basandoli sull'espansione dei loro interessi economici o per creare un'alleanza tra le famiglie, con poca preoccupazione per ci\u00f2 che lo sposo pensava della situazione, e senza alcun riguardo per i desideri della moglie.\nScelta della sposa.\nIndipendente da qualsiasi considerazione di ordine pubblico, c'erano anche motivi privati o personali (particolarmente nell'antichit\u00e0) che rendevano il matrimonio un obbligo. Platone cita uno di questi come il dovere che incombe su ogni individuo di prevedere una continuazione di se stesso come ministro delle Divinit\u00e0 (\"toi Theoi hyperetas an' hautou paradidonai\"). Un altro era il desiderio provato da quasi tutti, non solo a perpetuare il proprio nome, ma anche ad evitare che il \"patrimonio andasse disperso, e il nome scomparisse\", lasciando inoltre qualcuno che potesse portare le offerte di rito presso la propria tomba. Con questo in mente, le persone senza figli provvedevano a volte ad adottare bambini indesiderati, compresi quelli che erano stati abbandonati. \nPer la legge ateniese, un cittadino non poteva sposare una donna straniera, n\u00e9 viceversa, senza incappare in pene molto severe. Comunque, prossimit\u00e0 di parentela (\"anchisteia\"), o consanguineit\u00e0 (\"syngeneia\"), non erano, salvo rare eccezioni, ostacolo al matrimonio in tutta le Grecia; gli unici preclusi erano i discendenti in linea diretta. Cos\u00ec i fratelli avevano il permesso di sposare anche le sorelle, se non \"homometrioi\" o nate dalla stessa madre, come Cimone fece con Elpinice, anche se un matrimonio di questo tipo sembra essere stato guardato con orrore.\nEreditiere.\nAd Atene, quando un padre moriva senza lasciare testamento e senza figli maschi, la sua vedova non aveva scelta nel matrimonio. La legge la costringeva a sposare il parente pi\u00f9 prossimo ma non gli ascendenti. Se l'ereditiera era povera (thessa), doveva essere sposata dal parente celibe pi\u00f9 vicino o da qualcuno adeguato al suo rango. Quando c'erano diversi co-eredi, aveva la precedenza quello pi\u00f9 vicino (vedi epikleros). In effetti l'ereditiera, insieme alla sua eredit\u00e0, apparteneva ai parenti della famiglia, tanto \u00e8 vero che in tempi antichi un padre non poteva dare sua figlia (se un'ereditiera) in matrimonio senza il consenso degli altri familiari. Questo non era il caso, comunque, delle leggi ateniesi pi\u00f9 tarde, che consentivano a un padre di disporre della propria figlia secondo la propria volont\u00e0; proprio come le vedove che venivano date in matrimonio secondo le volont\u00e0 testamentarie dei loro mariti, che erano ancora considerati i loro tutori legittimi (\"kyrioi\").\nLa stessa usanza di sposarsi in famiglia (\"oikos\"), specialmente nel caso delle ereditiere, era vigente anche a Sparta; Leonida spos\u00f2 l'ereditiera di Cleomene I, come suo \"anchisteia\", o parente pi\u00f9 prossimo, e Anassandrida II, la figlia di sua sorella. Inoltre, se un padre non aveva stabilito niente riguardo alla figlia, era la stessa corte a decidere chi doveva essere il privilegiato, tra i membri di una stessa famiglia, a sposare l'ereditiera. Una somiglianza con la legge ateniese riguardante le ereditiere si ritrova anche nel codice ebraico, come dettagliato in Numeri (c. XXVII, 1 \u2014 11), e esemplificato in Ruth (c. IV).\nMa la combinazione dei matrimoni, fra i vecchi, rimase fuori dalle regole della politica. Questa era interamente lasciata alla cura e all'accortezza dei genitori, o delle donne che ne fecero una professione ed erano chiamate \"promnestriai\" o \"promnestrides\". La professione, tuttavia, non sembra essere stata considerata molto onorevole o essere stata tenuta in grande reputazione, essendo troppo simile a quella di un ruffiano (\"proagogos\").\nDate preferite.\nDi solito c'erano periodi preferiti per la celebrazione dei matrimoni. Secondo alcuni, gli antichi greci si sposavano in inverno. C'erano anche, si dice, molte superstizioni che prevedevano lo svolgimento delle cerimonie durante i periodi di luna piena. Un mese particolarmente dedicato ai matrimoni era quello di \"gamelion\" o gennaio, che era sacro alla dea Era.\nFidanzamento.\nNel mondo greco antico di Atene, le donne avevano diversi doveri in materia di fidanzamento e matrimonio. Una figlia non poteva sposarsi a meno che un \"kyrios\", che poteva essere suo padre, un fratello di sangue, un nonno o un tutore legale, le desse il consenso. Il \"kyrios\" doveva annunciare che permetteva alla figlia di sposarsi. I pretendenti erano spesso in concorrenza tra loro per ottenere la mano delle figlie e portavano doni stravaganti o competevano fra di loro nel canto, nella danza o in giochi di diversa natura. Quando il corteggiatore era stato scelto, il pretendente e il padre della sposa celebravano una cerimonia nota come \"engysis\", (\"impegno solenne\"), nella quale i due uomini si stringevano la mano pronunciando alcune frasi rituali. La donna non poteva decidere chi avrebbe sposato, se non in casi molto particolari, e non svolgeva alcun ruolo attivo nel 'processo' \"engysis\". Dopo lo \"engysis\", i due sposi potevano fare una promessa di matrimonio, prima del matrimonio vero e proprio.\nAd Atene lo \"engyesis\", o fidanzamento, era indispensabile per la convalida di un contratto di matrimonio. Veniva realizzato tra il tutore fisico o giuridico (\"kyrios\") della promessa sposa e il pretendente, alla presenza di parenti di entrambe le parti in qualit\u00e0 di testimoni. La legge di Atene prevedeva che tutti i bambini nati da un matrimonio legalmente contratto in questo modo dovevano essere considerati legittimi \"gnesioi\", e conseguentemente, i figli, \"isomoiroi\" ( cio\u00e8, nati tra un cittadino e una moglie legalmente fidanzata), avevano il diritto di ereditare equamente. Sembrerebbe, quindi, che in caso di un matrimonio non contratto secondo questo rituale i figli avrebbero perso i loro diritti ereditari \"ex astes kai engyetes gynaikos\". La dote della moglie veniva inoltre depositata presso lo sposo.\nA Sparta il fidanzamento della ragazza, fatto dal padre o tutore (\"kyrios\"), era richiesto come preliminare del matrimonio, cos\u00ec come ad Atene. Un'altra usanza peculiare degli Spartani, retaggio dei tempi antichi, era il sequestro della sposa da parte del marito predestinato (vedi Erodoto, vi. 65), ma, naturalmente, con l'approvazione dei genitori o tutori della ragazza. La sposa, per\u00f2, non andava subito a vivere nella casa di suo marito, ma conviveva con lui per un po' clandestinamente, finch\u00e9 questi non la portava a casa, spesso assieme alla madre della sposa. Un'usanza simile sembra essersi affermata a Creta, dove, come ci viene detto, i giovani quando espulsi dalla \"agela\" dai loro compagni, erano immediatamente sposati, ma non portavano le loro mogli a casa fino a qualche tempo dopo. Muller suggerisce che i figli nati da questo rapporto furtivo venivano chiamati \"parthenioi\".\nCelebrazione del matrimonio.\nLa celebrazione del matrimonio nell'antica Grecia consisteva in una cerimonia in tre parti, della durata di tre giorni: il \"proaulia\", che era la cerimonia di pre-matrimonio, il \"gamos\", che era il matrimonio vero e proprio, e la \"epaulia\", che era la cerimonia eseguita dopo le nozze. \nProaulia.\nLa \"proaulia\" era il momento in cui la sposa passava gli ultimi giorni con la madre, le parenti di sesso femminile e le amiche, preparandosi per il matrimonio. Di solito era una festa tenuta a casa del padre della sposa. Durante questa cerimonia, la sposa avrebbe fatto diverse offerte, invocando il \"proteleia\", dagli dei come Artemide e Afrodite. \"Alcuni giocattoli venivano dedicati ad Artemide dalle ragazze adolescenti prima del matrimonio, come preludio a trovare un marito e ad avere figli. Pi\u00f9 significativo, come rito di passaggio prima del matrimonio, era il rituale del taglio e della donazione di una ciocca di capelli.\" Questa offerta significava la separazione della sposa dall'infanzia e una iniziazione all'et\u00e0 adulta. Essa inoltre stabiliva un legame tra la sposa e gli d\u00e8i, che dovevano fornirle una protezione durante questa transizione.\nGamos.\nIl \"gamos\" era il giorno del matrimonio, ed era costituito da una serie di cerimonie che riguardavano il trasferimento della sposa dalla casa di suo padre a quella del suo nuovo marito. I rituali del giorno avevano inizio con un lavacro di nozze della sposa. Questo bagno simboleggiava la purificazione e la fertilit\u00e0. Gli sposi facevano poi delle offerte presso il tempio al fine di garantirsi una vita futura proficua. Alla festa di nozze partecipavano entrambe le famiglie. Tuttavia, gli uomini e le donne erano seduti a tavoli diversi. Il rito pi\u00f9 importante del giorno delle nozze era il \"anakalupteria\", che era la rimozione del velo della sposa. Questo significava il completamento del trasferimento alla famiglia del marito.\nCerimonia di matrimonio.\nUn \"gamos\", o cerimonia di matrimonio iniziava con un sacrificio, \"proteleia\", (prematrimoniale), agli dei per benedire i due sposi nel matrimonio. Poi la futura moglie si tagliava i capelli a significare la sua precedente verginit\u00e0. I due facevano poi un bagno cerimoniale in acqua santa, noto come \"loutra\". L'acqua veniva versata da un \"loutrophoros\". Loutrophoroi pi\u00f9 piccoli dovevano forse poi essere donati agli dei per benedire il matrimonio. Dopo la \"loutra\" veniva preparata una festa in casa della sposa e le donne dovevano sedersi e attendere che gli uomini avessero finito il loro banchetto. Questa usanza degli uomini che mangiano prima delle donne, era la stessa che regolava gli altri pasti oltre che il banchetto di nozze. Le donne erano autorizzate a controllare la conversazione, e poi era loro permesso di cenare con gli uomini. \nLa donna consacrava il matrimonio trasferendosi nell'abitazione dello sposo. Una volta che la donna aveva fatto un passo in casa del \"sunoikein\", veniva legalizzato il loro 'vivere insieme' \"engysis\" che il pretendente aveva fatto al \"kyrios\". Il marito aveva ricevuto la dote dal padre della moglie. Spesso le famiglie non avevano alcuna propriet\u00e0 da dare allo sposo, e in questi casi il padre o il \"kyrios\" forniva una dote in denaro, che era importante per la coppia.\nEpaulia.\nLa \"epaulia\" era simile a una doccia per la sposa e lo sposo. Gli sposi, ricevuti la maggior parte dei doni, si preparavano al loro viaggio come marito e moglie.\nDivorzio.\nIn caso di adulterio commesso dalla moglie, la legge ateniese sottoponeva il marito a \"atimia\", ovvero privazione dei diritti civili, qualora avesse continuato a convivere con lei, cos\u00ec che era \"ipso facto\" divorziato. Una separazione poteva avvenire in due modi diversi: la moglie poteva lasciare il marito, o il marito respingere la moglie. Se la moglie supponeva che il marito avesse preso una tale decisione senza una sufficiente giustificazione, lei, o meglio il suo tutore, poteva presentare un ricorso per l'abbandono (\"dike apopompes\"); l'azione corrispondente se proposta dal marito era un \"dike apoleipseos\". Se, tuttavia, una moglie veniva maltrattata in qualsiasi modo dal marito, questi era passibile di un'azione chiamata \"dike kakoseos\", pertanto la moglie non era del tutto esente dalla tutela delle leggi, una conclusione giustificata da un frammento in Ateneo di Naucrati in cui si parla di come le donne sposate potevano appellarsi alla legge per la loro protezione. Ma una separazione, sia che fosse stata originata dal marito che dalla moglie, si rifletteva dando discredito a quest'ultima, oltre alle difficolt\u00e0 e agli inconvenienti a cui era sottoposta. A Sparta, la sterilit\u00e0 da parte della moglie sembra essere stata un motivo valido per l'abbandono da parte del marito; e da un passaggio in\"Oratione\" di Dione Crisostomo, si \u00e8 dedotto che le donne avevano l'abitudine di imporre bambini \"acquistati\" allo scopo di mantenere (\"kataschein\") i loro mariti. I doveri di una moglie ateniese sono espressi in dettaglio nell'Economico di Senofonte."}
{"id": "5461276", "revid": "124123", "url": "https://it.wikipedia.org/wiki?curid=5461276", "title": "Vangelis Delakas", "text": "Cresce nell'Argostoli, prima di passare al Poseidon Ilision. Nell'estate del 2004 si trasferisce all'Olympiakos, con cui conquista nove titoli nazionali e altrettante coppe di Grecia."}
{"id": "5461277", "revid": "2149771", "url": "https://it.wikipedia.org/wiki?curid=5461277", "title": "Musa Araz", "text": "Carriera.\nIl lo manda, all'inizio della stagione 2014-2015, in prestito per una stagione a Le Mont, che milita in Challenge League, per consentirgli di giocare con continuit\u00e0."}
{"id": "5461278", "revid": "92920", "url": "https://it.wikipedia.org/wiki?curid=5461278", "title": "Savoy Brown", "text": "I Savoy Brown sono un gruppo blues rock britannico formato a Battersea, sobborgo di Londra, nel 1965. Parte della scena British blues della seconda met\u00e0 degli anni sessanta, hanno per\u00f2 ottenuto maggiore successo negli Stati Uniti, grazie a una serie di album di boogie rock che sono diventati dei classici del genere. La band \u00e8 stata caratterizzata fin dall'inizio da continui cambi di formazione e l'unico membro stabile nel tempo \u00e8 stato il chitarrista e leader Kim Simmonds.\nStoria.\nLa band \u00e8 stata formata da Kim Simmonds e dall'armonicista John O'Leary dopo un incontro casuale presso il negozio di dischi di Soho Transat Imports nel 1965. La formazione originale includeva anche il cantante Bryce Portius, il tastierista Trevor Jeavons, il bassista Ray Chappell e il batterista Leo Manning. Jeavons \u00e8 stato sostituito da Bob Hall immediatamente dopo la formazione della band e poco dopo anche O'Leary \u00e8 stato rimpiazzato dal chitarrista Martin Stone. Questa formazione ha realizzato l'album di debutto inciso nel 1967 per la Decca (\"Shake Down\"), una raccolta di classici del blues.\nSubito dopo l'incisione dell'album, entrano nella band il cantante Chris Youlden e il secondo chitarrista \"Lonesome\" Dave Peverett. Questa formazione ha registrato due album nel 1968, \"Getting to the Point\" e \"Blue Matter\". \"A Step Further\" esce nel 1969 con il nuovo bassista Tony Stevens. Grazie a canzoni come \"I'm Tired\" e all'intensa attivit\u00e0 concertistica la band si costruisce un seguito di fan negli Stati Uniti.\nDopo l'uscita di \"Raw Sienna\" (sempre del 1969) sia Youlden che Hall lasciano il gruppo. L'album successivo, \"Looking In\" del 1970, viene realizzato dai quattro membri rimanenti, ma dopo la sua pubblicazione Peverett, Stevens ed Earl escono per formare i Foghat con il chitarrista Rod Price. I Foghat ottengono successo negli Stati Uniti nella seconda met\u00e0 degli anni settanta all'insegna del boogie rock.\nSimmonds riorganizza completamente il gruppo con Dave Walker alla voce, Paul Raymond alle tastiere e alla chitarra, Andy Silvester al basso e Dave Bidwell alla batteria, proveniente dai Chicken Shack.\nL'album del 1971, \"Street Corner Talking\", grazie al singolo \"Tell Mama\" entra nella Billboard Hot 100. Nonostante il successo ottenuto da quest'album e dal successivo \"Hellbound Train\" (Top 40 nel 1972) i Savoy Brown non divennero mai delle star internazionali, forse anche a causa dei numerosi cambi di formazione. \nDopo \"Lion's Share\" (1972) Dave Walker lascia per unirsi ai Fleetwood Mac. Nel gennaio del 1974 Stan Webb, dopo lo scioglimento dei Chichen Shack, si unisce ai Savoy Brown, realizzando l'album \"Boogie Brothers\" nel 1974.\nNel 1978, Simmonds organizza una nuova formazione con il bassista Don Cook e il batterista Richard Carmichael. All'inizio degli anni ottanta, Simmonds ingaggia il cantante Ralph Morman, ex Joe Perry Project, il batterista Keith Boyce e il chitarrista Barry Paul, ex Heavy Metal Kids e il bassista John Humphrey. Questa formazione registra \"Rock 'N' Roll Warriors\" un album che d\u00e0 ai Savoy Brown nuovo successo. Il singolo \"Run to Me\" raggiunge il n. 69 dei Billboard Hot 100. Il medesimo anno dopo una tourn\u00e9e a fianco dei Judas Priest la band pubblica il live album \"Greatest Hits-Live In Concert\". \nIl cantante Dave Walker rientra nel gruppo nel 1986 registrando due album in studio (\"Make Me Sweat\" e \"Kings of Boogie\") e il live \"Live and Kickin\"', ma lascia per la seconda volta nel 1991. Durante gli anni novanta Simmonds continua a incidere album e a fare tourn\u00e9e con il nome Savoy Brown e come solista con musicisti diversi, incluso il cantante dei Molly Hatchet Phil McCormack.\nNel nuovo millennio la band \u00e8 sempre attiva, con Simmonds come unico membro originario. L'album del 2014 \"Goin' to the Delta\" \u00e8 stato accolto da recensioni positive da parte della stampa specializzata.\nStile musicale.\nProtagonisti della scena del British blues, i Savoy Brown oscillarono fra il blues degli inizi e il rock degli anni settanta per ritornare alle radici di partenza. Ai loro esordi furono il gruppo di supporto per il bluesman statunitense John Lee Hooker durante le sue trasferte britanniche, e attraverso questa esperienza assimilarono il blues e lo elaborarono in un blues rock con spunti boogie, fungendo da apripista a gruppi quali i Led Zeppelin ed esibendosi assieme ad artisti di estrazione blues del calibro di Janis Joplin, Rod Stewart, i Fleetwood Mac ed Eric Clapton. Con l\u2019abbandono di molti membri originari e la loro sostituzione con elementi provenienti dai Chicken Shack, i Savoy Brown piegarono verso l\u2019hard rock, divenendo attraverso questa mutazione molto popolari fra il pubblico americano, e questa tendenza dur\u00f2 per tutti gli anni ottanta. Con \"Let It Ride\", e pi\u00f9 ancora con \"The Blues Keep Me Holding On\", la formazione ritorn\u00f2 al blues, genere che aveva costituito la matrice delle sonorit\u00e0 originarie e il loro marchio di fabbrica, conquistando una fetta di nuovi ascoltatori appassionati del genere."}
{"id": "5461280", "revid": "287204", "url": "https://it.wikipedia.org/wiki?curid=5461280", "title": "Serie A2 2000-2001 (rugby a 15)", "text": "La serie A2 2000-01 fu il 67\u00ba campionato di seconda divisione di rugby a 15 in Italia.\n a girone unico e, per la prima volta, adott\u00f2 il punteggio dell'Emisfero Sud.\nIl torneo prevedeva una sola squadra promossa, e a vincere il campionato fu un rinnovato che vantava in squadra giocatori internazionali, tra cui i gemelli Marcello e Massimo Cuttitta e il samoano Silao Leaega.\nA retrocedere in serie B furono, nell'ordine, , e , le ultime tre della classifica.\nSi tratt\u00f2 anche dell'ultima stagione di seconda divisione a chiamarsi A2; a partire dal campionato successivo, la A2 assunse il nome di \"Serie A\" e assegn\u00f2 un proprio titolo nazionale, mentre la vecchia serie A1 divenne \"Super 10\" e pass\u00f2 sotto l'organizzazione della Lega Italiana Rugby d'Eccellenza, fermo restando il meccanismo di promozione e retrocessione tra le due divisioni.\nFormula.\nIl torneo si tenne a girone unico.\nLa squadra vincitrice disput\u00f2 la serie A1 (nel frattempo rinominata \"Super 10\" della stagione successiva.\nLe tre squadre ultime in classifica retrocedettero in serie B.\nDue furono le novit\u00e0 rispetto alle stagioni precedenti: la o le squadre provenienti dalla serie A2 non parteciparono pi\u00f9 ai \"play-off\" scudetto della stessa stagione di A1, e fu adottato, ai fini della classifica, il sistema di punteggio dell'Emisfero Sud, che prevede 4 punti per ogni vittoria, 2 punti per ogni pareggio, nessun punto per la sconfitta e bonus supplementari nell'eventualit\u00e0 che una squadra segni almeno 4 mete in un singolo incontro e che la squadra perdente esca dal campo con uno scarto di 7 punti o inferiore."}
{"id": "5461288", "revid": "287204", "url": "https://it.wikipedia.org/wiki?curid=5461288", "title": "Nikos Kotzias", "text": ""}
{"id": "5461292", "revid": "124123", "url": "https://it.wikipedia.org/wiki?curid=5461292", "title": "Konstantinos Mourikis", "text": "Cresce nel Triton Amarousiou, prima di passare al Panionios, con cui disputa due finali europee di Coppa LEN: la prima nel 2008-09 persa ai rigori contro gli ungheresi dello Szeged; la seconda nel 2010-11, con la squadra greca sconfitta dal Savona. Nell'estate del 2011 si trasferisce all'Olympiakos, con cui conquista tre titoli nazionali e altrettante coppe di Grecia."}
{"id": "5461294", "revid": "287204", "url": "https://it.wikipedia.org/wiki?curid=5461294", "title": "Serie A 2001-2002 (rugby a 15)", "text": "La serie A 2001-02 fu il 68\u00ba campionato di seconda divisione di rugby a 15 in Italia.\n a girone unico ed espresse una squadra da promuovere in divisione superiore.\nFu il primo a chiamarsi \"Serie A\" dopo la riforma del campionato a seguito della quale la prima divisione cambi\u00f2 nome da \"serie A1\" a \"Super 10\" e la seconda divisione da \"serie A2\" a \"serie A\".\nFu vinto da .\nA retrocedere in serie B furono , e .\nFormula.\nIl torneo si tenne a girone unico.\nLa squadra vincitrice disput\u00f2 il Super 10 della stagione successiva.\nLe tre squadre ultime in classifica retrocedettero in serie B.\nIl sistema di punteggio fu quello dell'Emisfero Sud, che prevede 4 punti per ogni vittoria, 2 punti per ogni pareggio, nessun punto per la sconfitta e bonus supplementari nell'eventualit\u00e0 che una squadra segni almeno 4 mete in un singolo incontro e che la squadra perdente esca dal campo con uno scarto di 7 punti o inferiore."}
{"id": "5461297", "revid": "4175", "url": "https://it.wikipedia.org/wiki?curid=5461297", "title": "Serie A 2002-2003 (rugby a 15)", "text": "La serie A 2002-03 fu il 69\u00ba campionato di seconda divisione di rugby a 15 in Italia.\n a girone unico ed espresse una squadra da promuovere in divisione superiore.\nLa fine effettiva del torneo avrebbe dovuto essere il 25 maggio, ma un incontro di recupero della penultima giornata, tra e , prolung\u00f2 la fine di quattro giorni rispetto alla scadenza da calendario.\nIl torneo fu vinto dalla formazione bresciana del che si aggiudic\u00f2 la promozione con 18 punti di vantaggio sul giunto secondo in classifica.\nA retrocedere furono il citato CUS Ferrara e le di Roma."}
{"id": "5461311", "revid": "538800", "url": "https://it.wikipedia.org/wiki?curid=5461311", "title": "Mappamondo di Hereford", "text": ""}
{"id": "5461314", "revid": "76963", "url": "https://it.wikipedia.org/wiki?curid=5461314", "title": "Riley Voelkel", "text": "\u00c8 principalmente nota per il suo ruolo di Freya Mikaelson in The Originals. Ha anche recitato il ruolo di Jenna Johnson nella serie The Newsroom.\nBiografia.\nRiley Voelkel \u00e8 nata negli Stati Uniti, ma \u00e8 cresciuta in Canada. \u00c8 stata fin da bambina un'amante della scuola e degli sport, tanto da rimanere per nove anni nella squadra di softball. Qualche mese prima di andare al college, ha tentato la fortuna con alcuni esperti di moda arrivati in citt\u00e0. Dopo essere stata selezionata, raggiunge New York per presentarsi ad alcune agenzie, ma viene rifiutata. Come ultimo tentativo, si sposta a Los Angeles, dove invece viene molto apprezzata. Si trasferisce quindi a Los Angeles per divenire modella, ma poco pi\u00f9 tardi, comincia a frequentare un corso di recitazione.\nCarriera.\nLa sua prima apparizione \u00e8 nel film The Social Network. Dopodich\u00e9, entra nel cast del film \"The Secret Lives of Dorks\", in cui ha un ruolo di maggior rilievo. Nel 2012 entra a far parte del cast della serie televisiva The Newsroom. Nel 2015 \u00e8 una dei protagonisti del film \"Point of Honor\".\nNell'autunno 2014 interpreta il ruolo di Freya Mikaelson nella seconda stagione della serie televisiva The Originals, come guest star. Al termine della stagione, entra nel cast regular. nel 2019 riprende il suo nella serie spinoff Legacies\nDoppiatrici italiane.\nNelle versioni in italiano dei suoi film, Riley Voelkel \u00e8 stata doppiata da:\nPubblicit\u00e0.\n\"Paco Rabanne\" - profumo (2016)"}
{"id": "5461319", "revid": "1371684", "url": "https://it.wikipedia.org/wiki?curid=5461319", "title": "Sava Sekuli\u0107", "text": "Biografia.\nCrebbe con i suoi zii dopo la morte del suo padre quando aveva 10 anni. Perse un occhio nella Prima Guerra Mondiale. Inizi\u00f2 a dipingere all'et\u00e0 di 22 anni, ma non si dedic\u00f2 completamente a questa arte fino al suo ritiro, nel 1932. Cominci\u00f2 con dipinti realistici, ma poi pass\u00f2 all\"'art na\u00eff\".\nEspose i suoi dipinti in molte citt\u00e0: Belgrado, Zagabria, Monaco di Baviera, Aran\u0111elovac, Parigi, Colonia, Jagodina, ecc."}
{"id": "5461320", "revid": "484362", "url": "https://it.wikipedia.org/wiki?curid=5461320", "title": "Martok", "text": "Martok, figlio di Urthog \u00e8 un personaggio ricorrente in \"\", interpretato dall'attore J. G. Hertzler. \u00c8 un klingon, prima generale delle forze di difesa, poi Cancelliere dell'Impero klingon.\nPersonaggio.\nRetroscena.\nSi conosce fondamentalmente poco sull'infanzia di Martok, ad eccezione di quanto lui stesso brevemente racconta nell'episodio di \"Deep Space Nine\" \"\". \u00c8 noto che \u00e8 nato in un Casato Klingon (il Casato di Martok) non appartenente all'aristocrazia e che \u00e8 cresciuto nei bassifondi di Ket'ha su pianeta natale Klingon Qo'noS. Questa zona \u00e8 considerata una discarica dai Klingon.\nLa sua famiglia ha dato soldati di buona reputazione e ha servito lealmente l'impero per 15 generazioni, anche se non come ufficiali. Era stato a lungo il desiderio di suo padre Urthog che il giovane Martok diventasse un ufficiale, cos\u00ec con l'aiuto degli ufficiali di cui aveva guadagnato il rispetto che alla fine fu in grado di ottenere uno sponsor, fece arruolare il figlio all'accademia Klingon. La domanda fu presentata al Comitato di Sorveglianza, ma fu respinta da uno dei membro, Kor, a causa delle opinioni elitarie del leggendario guerriero Klingon in merito all'onore ed al prestigio dei \"Grandi Casati\". Con un tale rifiuto nel suo ruolino di un leggendario ufficiale, Martok non pot\u00e9 pi\u00f9 prestare servizio neanche come soldato semplice. Scelse di prestare servizio, comunque, per cinque anni come operaio civile sulla nave ammiraglia del Generale ShiVang.\nDurante il suo periodo di servizio la nave del Generale sub\u00ec un attacco a sorpresa dei Romulani. Loro cercarono di abbordare la nave in quel momento Martok prese le armi e difese il suo Generale, respingendo con successo l'abbordaggio. La sua azione e il suo coraggio in battaglia attirarono l'attenzione del generale ShiVang, che gli concesse una promozione campo di battaglia ad ufficiale. Martok guadagno il grado di Tenente dopo la Battlaglia di Tcha'voth che lo porto a guadagnarsi un posto come ufficiale tattico sull'Incrociatore Klingon \"Gothspar\", comandata da Kultan (ST: DS9 Books The Left Hand of Destiny). Martok, all'arrivo nella serie, aveva raggiunto il grado di Generale.\nGenerale Martok.\nIntorno al 2371, Martok \u00e8 stato rapito dagli agenti del Dominio e sostituito con un mutaforma. La data esatta di questo avvenimento non \u00e8 chiara. Il mutaforma arriv\u00f2 all'inizio della guerra con i Cardassiani, ma inavvertitamente si rivel\u00f2 ad Odo (il quale era stato indotto a credere che il Cancelliere Gowron fosse il mutaforma) durante una cerimonia di premiazione Klingon, ed fu subito ucciso dai Klingon presenti alla cerimonia.\nMartok pass\u00f2 due anni in un campo di concentramento del Dominio, obbligato a combattere ogni giorno contro soldati Jem'Hadar in combattimenti corpo a corpo a scopo di addestramento. Presumibilmente \u00e8 stato durante uno di questi combattimenti che il suo occhio sinistro venne cavato. Durante la sua prigionia, Martok ha iniziato a rispettare il carattere indomito e le qualit\u00e0 nel combattimento di Worf. Nell'episodio \"\", Martok fuggi e ritorn\u00f2 nel Quadrante Alfa Con Elim Garak, Worf e Julian Bashir, e divenne il comandante delle forze Klingon su \"Deep Space Nine\".\nSettimane dopo aver assunto questo nuovo incarico, Martok prese il comando di uno sparviero Klingon, il \"Rotarran\", e ne fece la sua nave ammiraglia. Inizialmente, l'equipaggio del \"Rotarran\" era abbattuto e fatalista, situazione aggravata anche dall'apparente riluttanza di Martok ad attaccare le forze Jem'Hadar nella loro prima missione. Alla fine, un scontro tra Martok e Worf aiut\u00f2 a ritrovare sia lo spirito guerriero dell'equipaggio, che quello di Martok. La missione si concluse con il \"Rotarran \"che attacc\u00f2 e distrusse una nave Jem'Hadar salvando i trentacinque membri dell'equipaggio di una nave Klingon alla deriva. Un grato Martok avrebbe pi\u00f9 tardi invitaro Worf, che era stato precedentemente privato del nome del suo casato da Gowron, ad unirsi al casato di Martok.\nMartok \u00e8 ritratto come un eccellente giudice di caratteri, che si prende cura a fondo di quelli che sono sotto il suo comando. Queste sue caratteristiche, insieme al suo coraggio e alla leadership, lo fecero servire bene nella Guerra del Dominio, durante la quale ha combattuto in diverse battaglie, tra cui la quella per la riconquista di Deep Space Nine, e la Prima e la Seconda Battaglia di Chin'toka. Nonostante le sue umili origini, Martok sarebbe divenne estremamente popolare tra gli altri guerrieri e la popolazione civile, anche se Martok aveva ripetutamente dichiarato che non aveva alcun interesse per la politica. Infine, \u00e8 stato nominato Comandante Supremo della Nona Flotta, carica che inizialmente ha risentito della quantit\u00e0 di burocrazia necessaria. Come molti Klingon, Martok aveva disprezzo per i Ferengi, che si manifest\u00f2 in svariati rifiuti ad accettare anche Nog, che al tempo era un cadetto della Flotta Stellare, ino a quando Nog sfid\u00f2 direttamente Martok, e Martok inizi\u00f2 a mostrare un riluttante rispetto per il giovane Ferengi (episodio \", \").\nPoco prima della fine della Guerra (\"\"), Gowron arriva su Deep Space Nine per onorare Martok ed insignirlo dell'Ordine di Kahless, e per poi annunciare che avrebbe preso il controllo dell forze Klingon da Martok perch\u00e9 era arrivato il momento per lui di \"avere un ruolo maggiormente attivo nella guerra\". Comunque, divenne chiaro che Gowron era semplicemente spaventato dal fatto che Martok acquisiva sempre pi\u00f9 potere politico, e intendeva abbassare la posizione di Martok mandandolo in battaglie che non potesse vincere. Worf prov\u00f2 a convincere Martok a sfidare Gowron, ma rifiut\u00f2. Worf quindi uccise lui stesso Gowron, e piuttosto che accettare il titolo di Cancelliere, lo cedette a Martok (\"\").\nCancelliere Martok.\nQuando le forze del Dominio improvvisamente si ritirarono nel territorio Cardassiano, gli Alleati si resero conto che si stavano ritirando allo scopo di guadagnare tempo e curare le loro ferite di battaglia, cos\u00ec che potessero tornare pi\u00f9 forti in pochi anni.\nMartok credeva che l'Impero dovesse attaccare subito, e convinse anche la Federazione ed i Romulani ad attaccare. Martok, alla guida della flotta Klingon; l'Ammiraglio Ross e il Capitano Sisko, alla guida della flotta della Federazione; ed i Romulani attaccarono sconfissero il Dominio sul pianeta natale Cardassiano.\nMalgrado il rifiuto dell'Ammiraglio Ross e del Capitano Sisko di bere il vino di sangue con Martok nella sala del Comando Centrale Cardassiano, la Federazione e i Klingon rimasero alleati. Martok fu felice di ricevere il Tenente Comandante Worf come Ambasciatore della Federazione su Qo'noS. Commento che ora aveva un Ambasciatore con cui potesse andare a caccia di targ e che, per questa ragione, \"forse essere Cancelliere non sarebbe stato \"tanto male\" dopo tutto\". Poco dopo la fine della guerra, Martok e Worf lasciarono DS9 per Qo'noS (\" e \").\nVita personale.\nMartok \u00e8 il figlio Urthog, ed \u00e8 figlio unico, cresciuto nella provincia di Ketha su Qo'noS.\nMartok \u00e8 sposato con Lady Sirella, una nobildonna, ed hanno un figlio, Drex (\"\", \" e \")\nMartok vede il matrimonio come un'altra forma di combattimento, anche camuffata in modo pi\u00f9 dolce della maggior parte (\").\nDopo che Worf si un\u00ec al Casato di Martok, suo figlio Alexander fu introdotto nel Casato, come lo fu anche Jadzia Dax, quando spos\u00f2 Worf (quest'ultimo evento fu inizialmente contrastato da Sirella). Dopo la morte di Jadzia, Martok avrebbe giudicato con il nuovo ospite di Dax Ezri come degno successore di Jadzia e di considerarla parte del suo Casato.\nApparizioni.\nLe prime apparizioni di Martok in \" (in e \" e \") sono stati in realt\u00e0 del mutaforma infiltrato che agiva come Martok. Il vero Martok non comparir\u00e0 sullo schermo fino a \".\nLa versione dell'Universo dello specchio di Martok \u00e8 apparsa soltanto nei racconti. A differenza del normale Martok, che un attento e onorevole comandante, la versione dello specchio \u00e8 sboccato, trascurato e crudele. Infine venne ucciso dalla controparte dello specchio di Klag, che assume il ruolo di Martok di reggente dell'Alleanza Klingon-Cardassiana.\n\"Stagione 4\"\n\"Stagione 5\"\n\"Stagione 6\"\n\"Stagione 7\""}
{"id": "5461322", "revid": "228587", "url": "https://it.wikipedia.org/wiki?curid=5461322", "title": "Susan Foreman", "text": "Susan Foreman \u00e8 un personaggio immaginario interpretato da Carole Ann Ford nella serie televisiva britannica di fantascienza \"Doctor Who\".\n\u00c8 la nipote e compagna di viaggio del Primo Dottore. Il personaggio apparve nella serie dal 1963 al 1964, lungo tutta la prima stagione e in due macro storie all'inizio della seconda. Nel 1983, la Ford riprese il ruolo in occasione dello speciale per il ventesimo anniversario della serie, \"The Five Doctors\", e dieci anni dopo ricomparve nello speciale \"Dimensions in Time\" in occasione del trentennale. Complessivamente, Susan apparve in 10 storie (51 episodi) totali di \"Doctor Who\", debuttando gi\u00e0 nella primissima puntata della serie.\nNei racconti ispirati alle avventure di \"Doctor Who\", viene rivelato che il vero nome di Susan \u00e8 \"Arkytior\". Il nome significa \"rosa\" nella lingua natale di Gallifrey.\nBiografia del personaggio.\nPrima stagione.\nSusan viene presentata nella prima puntata di \"Doctor Who\", \"An Unearthly Child\", e la prima parte dell'episodio si focalizza tutta sulle sue doti non comuni per un'adolescente inglese del ventesimo secolo; in quanto la ragazzina sembra essere un genio in alcune materie come scienza, matematica e storia, mentre in altre sembra molto indietro rispetto ai suoi coetanei. Queste sue peculiari caratteristiche catturano l'attenzione di due suoi insegnanti alla Coal Hill School, Ian Chesterton e Barbara Wright, che decidono di seguirla fino a casa per parlare con il nonno della ragazza. Giunti in una sorta di deposito di rottami, i due scoprono che Susan e suo nonno, il \"Dottore\", sono degli esuli provenienti da un altro pianeta e viaggiano nello spazio e nel tempo in una macchina definita da Susan \"TARDIS\", dall'acronimo \"Tempo e Relativa Dimensione Interna allo Spazio\". Poich\u00e9 Ian e Barbara hanno scoperto la verit\u00e0, il Dottore li porta via sul TARDIS contro la loro volont\u00e0, anche se non completamente in grado di pilotare l'astronave.\nSeconda stagione.\nSusan continua a viaggiare sul TARDIS con il Dottore e i suoi due insegnanti affrontando diverse avventure fino alla storia del 1964 intitolata \"The Dalek Invasion of Earth\". Durante gli eventi di questa macrostoria, Susan si innamora di David Campbell, un giovane combattente per la libert\u00e0 nel futuro del XXII secolo. Tuttavia, Susan si sente in dovere di continuare a seguire ed assistere suo nonno il Dottore per prendersi cura di lui. Egli, rendendosi conto che Susan \u00e8 ormai diventata una donna e si merita di vivere una vita normale, la chiude fuori dal TARDIS e la lascia dopo un addio strappalacrime.\nVentesima stagione.\nNello speciale \"The Five Doctors\", Susan torna a far capolino nella serie, ma non viene fatto nessun riferimento al personaggio di David, o rivelato nulla di cosa sia stato di lui.\nApparizioni successive.\nSusan torna ancora nel 1993 in occasione dello speciale non canonico \"Dimensions in Time\".\nRiferimenti in altre stagioni di \"Doctor Who\".\nNell'episodio \"The Curse of Fenric\", il Settimo Dottore dichiara di non sapere se ha una famiglia. In \"La fine del mondo\", il Nono Dottore dice che il suo pianeta natale \u00e8 stato distrutto e che lui \u00e8 l'ultimo superstite della sua specie. Anche se Susan non viene menzionata per nome, in \"Il padre di Rose\" il Dottore riferisce che tutta la sua famiglia venne sterminata, e in \"Il bambino vuoto (prima parte)\", il dottor Constantine dice di essere stato un tempo padre e nonno, ma che adesso non \u00e8 pi\u00f9 nulla di tutto ci\u00f2, e il Nono Dottore risponde: \u00abConosco la sensazione\u00bb. In \"La disegnatrice\", il Decimo Dottore afferma con noncuranza di essere stato un padre una volta, senza per\u00f2 aggiungere altro. In \"La figlia del Dottore\", il Decimo Dottore dice a Donna Noble di essere gi\u00e0 stato padre prima della creazione della \"figlia\" Jenny, nata artificialmente da una macchina attraverso il DNA del Dottore. In \"Gli anelli di Akhaten\", l'Undicesimo Dottore menziona il fatto di aver gi\u00e0 visitato in passato il pianeta Akhaten insieme a sua nipote. La puntata \"Viaggio al centro del TARDIS\" contiene un estratto audio tratto da \"An Unearthly Child\" dove Susan spiega come ide\u00f2 il nome del TARDIS. Una breve clip di Susan, interpretata da una controfigura non identificata, \u00e8 visibile nella scena iniziale dell'episodio \"Il nome del Dottore\", dove il Dottore e Susan lasciano Gallifrey a bordo del TARDIS. All'inizio della decima stagione, il Dottore tiene sulla sua scrivania all'Universit\u00e0 di Bristol una foto di Susan e una foto di River Song.\nCreazione e sviluppo del personaggio.\nSusan fu la prima dei compagni di viaggio del Dottore ad essere mostrata sullo schermo, sebbene l'attrice Carole Ann Ford ci tenne a precisare che i rapporti tra il Dottore ed il personaggio da lei interpretato, erano differenti rispetto a quelli con i successivi compagni del Dottore, in quanto Susan era anche sua nipote, e quindi i due erano legati da un legame di parentela. La sceneggiatura originale della serie non prevedeva il rapporto di parentela, ma lo sceneggiatore Anthony Coburn volle inserirlo. Secondo la produttrice Verity Lambert, \"Coburn pensava che non fosse decoroso che un anziano viaggiasse insieme ad una ragazzina nella galassia\".\nIl suo personaggio venne ideato principalmente per far avere al target giovanile del programma qualcuno con il quale identificarsi, e spesso Susan riempiva lo spazio lasciato scoperto dal ruolo dell'\"urlatrice\", la tipica ragazza in pericolo minacciata dal cattivo di turno. La stessa Ford era scontenta della dimensione univoca data al suo personaggio, trovando Susan in alcuni casi persino \"patetica\" nei suoi continui piagnistei e richieste d'aiuto e sentendosi frustrata dal fatto che non venisse dato modo al suo personaggio di crescere e svilupparsi. Inoltre, la Ford trovava la serie troppo ripetitiva. Susan divenne cos\u00ec il primo personaggio di rilievo a lasciare il programma, dopo soli 51 episodi."}
{"id": "5461331", "revid": "123938409", "url": "https://it.wikipedia.org/wiki?curid=5461331", "title": "Svizzera normanna", "text": "La Svizzera normanna (in francese \"Suisse normande\", in normanno \"Suisse Nouormande\") \u00e8 una regione normanna, a cavallo tra i dipartimenti del Calvados e del'Orne.\nIl suo nome proviene dalla sua orografia irregolare e verdeggiante, con gole scolpite dall'Orne e dai suoi affluenti per erosione nel Massiccio armoricano, tra Putanges-Pont-\u00c9crepin e Thury-Harcourt. Le sponde del fiume offrono rilievi scoscesi e uno spazio forestale importante.\nSulle colline i campi, di dimensioni modeste e in pendenza, sono spesso cinti di spesse siepi o di muretti in granito con una fitta vegetazione. Il Monte Pin\u00e7on, con la sua vetta di 362\u00a0m s.l.m. \u00e8 il punto pi\u00f9 alto della Svizzera normanna.\nLe chiese, case e le fattorie hanno uno stile pi\u00f9 vicino a quello che si trova nella Manica (muri in granito o scisto, con tetti in ardesia o in scisto), piuttosto che quelle a graticcio del pays d'Auge.\nLe citt\u00e0 principali sono Athis-de-l'Orne, Cl\u00e9cy, Cond\u00e9-sur-Noireau, Pont-d'Ouilly, Putanges-Pont-\u00c9crepin e Thury-Harcourt.\nVi si sviluppano numerose attivit\u00e0 turistiche all'aria aperta: canoa, equitazione, arrampicate, deltaplano, kayak, parapendio, \"Mountain bike\".\nThury-Harcourt ha ospitato i campionati d'Europa di kayak-polo nel 2007 e i Campionati del mondo di kayak-polo nel settembre 2014."}
{"id": "5461335", "revid": "339392", "url": "https://it.wikipedia.org/wiki?curid=5461335", "title": "When the Last Sword Is Drawn", "text": ""}
{"id": "5461336", "revid": "106456", "url": "https://it.wikipedia.org/wiki?curid=5461336", "title": "Svizzera normanda", "text": ""}
{"id": "5461339", "revid": "481666", "url": "https://it.wikipedia.org/wiki?curid=5461339", "title": "Adrienne Krowell", "text": ""}
{"id": "5461347", "revid": "767487", "url": "https://it.wikipedia.org/wiki?curid=5461347", "title": "The Medallion (film 1911)", "text": "The Medallion \u00e8 un cortometraggio muto del 1911. Il nome del regista non viene riportato nei credit del film, prodotto dalla Selig.\nProduzione.\nIl film fu prodotto dalla Selig Polyscope Company. Venne girato a Santa Barbara Mission, Santa Barbara, California.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 9 marzo 1911."}
{"id": "5461374", "revid": "761672", "url": "https://it.wikipedia.org/wiki?curid=5461374", "title": "Dipartimenti universitari", "text": ""}
{"id": "5461386", "revid": "729019", "url": "https://it.wikipedia.org/wiki?curid=5461386", "title": "Stazione di Prato alla Drava", "text": "La stazione di Prato alla Drava () era una fermata ferroviaria posta sulla linea San Candido-Maribor.\nSi trovava a Prato alla Drava, prospiciente il punto nel quale via San Silvestro si immette sulla strada statale 49 della Pusteria. Essa era la stazione della linea sita in territorio italiano pi\u00f9 prossima al confine con l'Austria.\nStoria.\nLa fermata venne attivata nel 1961 in sostituzione dell'originaria stazione di Versciaco-Prato, al fine di meglio servire la localit\u00e0 di Prato alla Drava.\nArchitettonicamente la fermata era identica alla coeva stazione di Versciaco: essendo per\u00f2 in tale punto la linea ferroviaria posta su un leggero rilevato, la fermata di Prato alla Drava era dotata anche di un piano inferiore in muratura utilizzato come deposito.\nRimasta senza traffico dal 1989, la fermata \u00e8 stata formalmente soppressa in data 6 marzo 2018.\nStrutture e impianti.\nSebbene si trovasse in territorio italiano e fosse gestita da RFI, la stazione \u00e8 elettrificata secondo gli standard austriaci, ovvero con linea aerea di contatto a corrente alternata monofase di 15\u00a0000 V 16,7\u00a0Hz, in luogo dei 3\u00a0000 V a corrente continua adottati in Italia (il cambio di tensione avviene infatti presso la stazione di San Candido). La palificazione che regge la linea aerea \u00e8 invece di tipo italiano."}
{"id": "5461388", "revid": "265038", "url": "https://it.wikipedia.org/wiki?curid=5461388", "title": "Club Pat\u00edn Cibeles", "text": "Il Club Pat\u00edn Cibeles \u00e8 stata una squadra di hockey su pista avente sede a Oviedo. I suoi colori sociali erano il rosso e il blu. Nella sua storia ha vinto in ambito nazionale una Coppa del Re.\nPalmar\u00e8s.\nCompetizioni nazionali.\n1 trofeo"}
{"id": "5461389", "revid": "158913", "url": "https://it.wikipedia.org/wiki?curid=5461389", "title": "Camozza", "text": ""}
{"id": "5461400", "revid": "767487", "url": "https://it.wikipedia.org/wiki?curid=5461400", "title": "Modena Football Club 1978-1979", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1978-1979.\nStagione.\nNella stagione 1978-79 il Modena appena retrocesso dalla Serie B, si piazza in ultima posizione con 25 punti nel girone A della serie C1, retrocede ancora in serie C2 con Trento, Padova e Spezia, il torneo \u00e8 stato vinto dal Como con 50 punti che sale in Serie B accompagnata dal Parma che vince lo spareggio delle seconde con la Triestina (3-1)."}
{"id": "5461404", "revid": "481666", "url": "https://it.wikipedia.org/wiki?curid=5461404", "title": "Albert E. Garcia", "text": ""}
{"id": "5461407", "revid": "767487", "url": "https://it.wikipedia.org/wiki?curid=5461407", "title": "Gaidropsarus", "text": "Gaidropsarus \u00e8 un genere di pesci ossei marini appartenente alla famiglia Lotidae.\nDistribuzione e habitat.\nLe specie del genere si incontrano prevalentemente nell'Oceano Atlantico sia settentrionale che meridionale sia sulle coste europee che in quelle americane. Nel mar Mediterraneo sono presenti tre specie: \"Gaidropsarus biscayensis\", \"G. mediterraneus\" e \"G. vulgaris\". Vivono di solito in acque costiere su fondi duri."}
{"id": "5461408", "revid": "1494169", "url": "https://it.wikipedia.org/wiki?curid=5461408", "title": "Orlandoni", "text": ""}
{"id": "5461409", "revid": "1543377", "url": "https://it.wikipedia.org/wiki?curid=5461409", "title": "Hockey Club du Fresnoy Tourcoing", "text": "L'Hockey Club du Fresnoy Tourcoing \u00e8 un club di hockey su pista avente sede a Tourcoing in Francia .\nIl club \u00e8 stato fondato nel 1911."}
{"id": "5461413", "revid": "111177966", "url": "https://it.wikipedia.org/wiki?curid=5461413", "title": "Associazione Calcio Carpi 1932-1933", "text": "Questa pagina raccoglie le informazioni riguardanti l'Associazione Calcio Carpi nelle competizioni ufficiali della stagione 1932-1933.\nStagione.\nNella stagione 1932-1933 il Carpi ha disputato il girone E del campionato di Prima Divisione, con 26 punti in classifica si \u00e8 piazzato in sesta posizione, il torneo \u00e8 stato vinto dalla Spal di Ferrara con 34 punti ed \u00e8 stata ammessa alle finali che promuoveranno in Serie B il Perugia, il Foggia ed il Viareggio."}
{"id": "5461414", "revid": "889336", "url": "https://it.wikipedia.org/wiki?curid=5461414", "title": "Teatro di Sabratha", "text": "Il teatro di Sabratha \u00e8 un teatro romano dell'antica citt\u00e0 di Sabratha, nella provincia romana dell'Africa proconsolare, oggi in Tripolitania (Libia).\nL'edificio conserva il colonnato della scena (\"scaenae frons\"), su tre ordini, quasi completamente ricostruito e una serie di bassorilievi che decorano la base del proscenio verso l'orchestra (\"pulpitum\"). Poteva accogliere circa 5.000 spettatori.\nStoria.\nLa data di costruzione dell'edificio \u00e8 stimata tra la fine del II e gli inizi del III secolo d.C., che fu periodo di grande prosperit\u00e0 per l'Africa proconsolare. Antonino Di Vita ritiene sia stato edificato sotto il regno di Commodo (180-192) o di Settimio Severo (193-211).\nAlcune iscrizioni rinvenute nel teatro testimoniano che era ancora in uso alla met\u00e0 del IV secolo. L'edificio era stato probabilmente danneggiato in occasione dei terremoti che colpirono la citt\u00e0 nel 306 e nel 310 e del terremoto del 365. Fu abbandonato dopo un incendio, testimoniato dallo strato di ceneri osservato al momento dello scavo, e fu occupato da abitazioni private. Fu utilizzato come cava di materiale di reimpiego durante la rioccupazione bizantina dell'Africa settentrionale nel VI secolo.\nQuando la Libia divenne una colonia italiana, il teatro fu scavato da Renato Bartoccini nel 1927 e da Giacomo Guidi, a partire dal 1928. Dal 1932 Guidi si occup\u00f2 della ricostruzione della scena, sulla base dei filari di muratura ancora in piedi e delle numerose colonne rinvenute. I lavori si conclusero nel 1937 ad opera di Giacomo Caputo e il teatro fu inaugurato alla presenza di Benito Mussolini con una rappresentazione dell'Edipo re di Sofocle.\nDal 1982 il teatro, insieme a tutto il sito archeologico di Sabratha, \u00e8 inserito tra i patrimoni UNESCO. Il teatro e le sue murature, in pietra locale friabile, sono soggetti all'erosione degli agenti atmosferici e a possibili atti di vandalismo a seguito della frequentazione turistica. La situazione politica instabile della Libia a partire dal 2011 preoccupa le autorit\u00e0.\nArchitettura.\nIl teatro si trova presso il foro cittadino, con la cavea rivolta verso il mare, a nord, sensibilmente disassato rispetto alla pianta regolare del quartiere.\nL'edificio \u00e8 costruito in blocchi di arenaria rossastra proveniente da cave in prossimit\u00e0 della citt\u00e0, in origine rivestiti di stucco. Le fondazioni poggiano su un sottosuolo roccioso, una leggera depressione del quale venne utilizzata per ricavarvi l'orchestra.\nCavea.\nLe gradinate della cavea semicircolare si appoggiano su una struttura con facciata ad arcate su tre piani (due parzialmente ricostruiti). Gli archi poggiano su pilastri di ordine dorico e sono inquadrati da lesene con fusti lisci di ordine corinzio. \nLe 24 arcate al piano terra davano accesso a un corridoio anulare interno: da qui si poteva accedere alle estremit\u00e0 a due ingressi (\"vomitoria\"), che scendevano in leggera discesa verso l'orchestra, collegati fra loro, inoltre, da un secondo corridoio anulare pi\u00f9 interno; sempre dal corridoio pi\u00f9 esterno altre sei aperture davano su scale che salivano ad una galleria superiore, da cui altri cinque \"vomitoria\" consentivano l'accesso ai gradini della cavea; sulla galleria si aprivano inoltre ambienti di servizio o per gli spettatori.\nLe gradinate della cavea erano divise in tre livelli (\"maeniana\"): quello inferiore (\"ima cavea\"), tuttora conservato, di 12 gradini, era diviso in sei settori (\"cunei\") per mezzo di sette scalette. Il secondo livello (\"media cavea\") aveva 7 gradini ed era diviso in sette settori, accessibili dai cinque \"vomitoria\" gi\u00e0 visti. Il terzo livello, oggi scomparso, doveva avere altri 15 gradini, in pietra oppure costruiti in legno.\nScena.\nIl muro che chiudeva la scena (\"scaenae frons\") aveva un'altezza complessiva di 22 m ed \u00e8 stato ricostruito nelle forme originarie con l'anastilosi delle 96 colonne di ordine corinzio che lo decoravano. Le diverse dimensioni delle colonne hanno permesso di attribuire i resti ai tre ordini sovrapposti, con fusti rispettivamente di 5,54 m di altezza per il primo ordine, di 4,90 m per il secondo e di 3,65 m per il terzo. I fusti sono di marmo pavonazzetto al primo ordine, di marmo bianco al secondo e di marmo pavonazzetto e granito al terzo.. I fusti si presentano con molte varianti: lisci, scanalati o scanalati a spirale o anche scanalati per due terzi dell'altezza e lisci sul terzo rimanente.\nIl muro si apriva con tre porte, collocate sul fondo di grandi esedre semicircolari: quella centrale (\"regia\") larga 1,95 m, quelle laterali (\"hospitales\") 1,37 m. Le porte sono inquadrate da edicole di due colonne sui tre ordini, distaccate dal resto del colonnato e quelle inferiori pi\u00f9 grande delle altre.\nPalcoscenico e orchestra.\nIl palcoscenico sul quale si recitava (\"scaena\"), ha una larghezza di 42,70 m per una profondit\u00e0 di 8,55 m ed \u00e8 rialzato di 1,38 m rispetto all'orchestra. Era anticamente costituito da un tavolato in legno poggiato su una serie di muretti. Gli attori vi accedevano o dalle porte della \"scaenae frons\", oppure da sue sale che si trovavano sui lati e che comunicavano anche con il corridoio anulare sotto la cavea. Queste sale erano pavimentate lussuosamente in marmi policromi e le pareti erano rivestite in lastre di marmo bianco: questa decorazione \u00e8 stata in parte ricomposta.\nLo spazio sotto il palcoscenico (\"hyposcenium\") era accessibile mediante una piccola scala di 11 gradini, per le esigenze della rappresentazione. Una sorta di stretto canale anteriormente serviva ad ospitare il sipario.\nL'orchestra \u00e8 pavimentata con lastre in marmo proconnesio. Quattro gradini bassi e ampi ospitavano i seggi lignei delle persone di riguardo, separata dalla cavea per mezzo di una balaustra di 1,50 m di altezza.\nL'acqua piovana era raccolta da una canalizzazione che passava sotto la scena\nRilievi del \"pulpitum\".\nIl muro del dislivello che separa la scena dall'orchestra (\"pulpitum\") presentava tre nicchie semicircolari, in corrispondenza delle esedre della \"scaenae frons\", alternate ad altre quattro a pianta rettangolare. Le sporgenze tra le nicchie sono decorate da due piccole colonne e su tutta la lunghezza del muro sono presenti una serie di bassorilievi in marmo bianco, di varie tematiche:"}
{"id": "5461425", "revid": "709565", "url": "https://it.wikipedia.org/wiki?curid=5461425", "title": "The Twa Corbies", "text": ""}
{"id": "5461437", "revid": "6923", "url": "https://it.wikipedia.org/wiki?curid=5461437", "title": "Kurink Hockey Club", "text": "Il Kurink Hockey Club \u00e8 un club di hockey su pista avente sede a Hasselt in Belgio."}
{"id": "5461441", "revid": "287204", "url": "https://it.wikipedia.org/wiki?curid=5461441", "title": "Associazione Calcio Carpi 1931-1932", "text": "Questa pagina raccoglie le informazioni riguardanti l'Associazione Calcio Carpi nelle competizioni ufficiali della stagione 1931-1932.\nStagione.\nNella stagione 1931-1932 il Carpi ha disputato il girone B del campionato di Prima Divisione, con 19 punti in classifica ha ottenuto l'undicesimo posto, il torneo \u00e8 stato vinto con 44 punti dal Forl\u00ec davanti al Pavia con 40 punti, entrambe ammesse ai gironi finali che promuoveranno in Serie B il Grion di Pola, il Messina e la Sampierdarenese."}
{"id": "5461444", "revid": "124123", "url": "https://it.wikipedia.org/wiki?curid=5461444", "title": "Urwa ibn al-Ward", "text": " Era originario di un clan arabo dei B. \u02bfAbs, la stessa tib\u00f9 del poeta-guerriero \u02bfAntara Ibn Shadd\u0101d.\nAnnoverato tra i \"\u1e63u\u02bfl\u016bk\" (poeti fuorilegge), non \u00e8 compreso tra gli \"aghribat al-\u02bfArab\" - i \"corvi degli Arabi\" e su di lui esistono notizie che lo riguardano che parlano di un qualche ruolo di spicco goduto tra la sua gente.\nIl suo \"D\u012bw\u0101n\", edito da Theodor N\u00f6ldeke, tocca i tradizionali \"topoi\" della vita nel deserto e delle razzie effettuate contro le rivali trib\u00f9 arabe dei Banu al-Qayn e dei Banu Hudhayl, oltre all'esaltazione di uno dei valori pi\u00f9 nobili della \"muruwwa\" preislamica: quello dell'accoglienza generosa nei confronti dell'ospite, che lo rese celebre, nel sentimento comune arabo, al pari di \u1e24\u0101tim al-\u1e6c\u0101\u02be\u012b.\n\u00c8 tuttavia ricordato anche come poeta che ha cantato l'amore. Si raccontava infatti del suo sentimento scaturito dal ripudio decretato, mentre egli era sotto l'effetto dell'alcol alla sua amata moglie Salm\u0101 (o Layl\u0101), e del suo inutile pentimento per quel suo atto avventato, ricordato in una struggente poesia tradotta da N\u00f6ldeke, tanto che il poeta d'et\u00e0 abbaside, Marw\u0101n b. Sulaym\u0101n (m. 797), lo annoverava tra i poeti \"martiri\" per amore. "}
{"id": "5461446", "revid": "838137", "url": "https://it.wikipedia.org/wiki?curid=5461446", "title": "Na'kuhl", "text": ""}
{"id": "5461448", "revid": "110157", "url": "https://it.wikipedia.org/wiki?curid=5461448", "title": "Coppa delle Coppe 1980-1981 (hockey su pista)", "text": "La Coppa delle Coppe 1980-1981 \u00e8 stata la 5\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 25 aprile e si \u00e8 concluso il 27 giugno 1981. Il titolo \u00e8 stato conquistato dai portoghesi dello per la prima volta nella loro storia sconfiggendo in finale gli spagnoli del . In quanto squadra vincitrice, lo Sporting CP ha ottenuto anche il diritto di partecipare alla Supercoppa d'Europa."}
{"id": "5461449", "revid": "22356", "url": "https://it.wikipedia.org/wiki?curid=5461449", "title": "Dolichosoma", "text": ""}
{"id": "5461450", "revid": "729019", "url": "https://it.wikipedia.org/wiki?curid=5461450", "title": "Juan Manuel Fern\u00e1ndez Pacheco", "text": "Grande di Spagna, \u00e8 stato vicer\u00e9 e capitano generale dei regni di Navarra, Aragona, Catalogna, di Sicilia e di Napoli e cavaliere dell'Ordine del Toson d'oro.\nBiografia.\nNacque a Marcilla mentre suo padre Diego L\u00f3pez de Pacheco Cabrera y Bobadilla si recava a Pamplona per insediarsi come vicer\u00e9 di Navarra, e venne battezzato il giorno seguente. Rimase orfano di madre quando aveva due anni, e il padre mor\u00ec l'anno successivo. Lo zio Juan Francisco Pacheco, vescovo di Cuenca, lo prese con s\u00e9 e lo educ\u00f2 fino a quando comp\u00ec 14 anni. In questo periodo ebbe dei buoni maestri, che fecero nascere in lui curiosit\u00e0 e voglia di studiare. Si impegn\u00f2 talmente nello studio che all'et\u00e0 di 26 anni era riconosciuto come uno degli uomini pi\u00f9 istruiti di tutta la Spagna.\nIl 29 settembre 1674 si spos\u00f2 con Mar\u00eda Josefa de Benavides Silva y Manrique de Lara, figlia di Diego IV de Benavides y de la Cueva. Ebbero due figli, Mercurio Antonio L\u00f3pez Pacheco e Marciano Fern\u00e1ndez Pacheco. Mercurio e i suoi due figli, Juan Pablo e Andr\u00e9s Luis L\u00f3pez-Pacheco y Osorio furono direttori a vita della RAE tra il 1726 e il 1751.\nNel 1713, insieme ad altri illuministi, fond\u00f2 la Real Academia Espa\u00f1ola, sulla falsariga dell'Acad\u00e9mie fran\u00e7aise e di quella della Crusca. La creazione dell'Accademia fu approvata il 3 ottobre 1714 dalla \"Real C\u00e9dula\" di Filippo V. Pacheco venne eletto direttore provvisorio il 3 agosto 1713, carica che poi divenne definitiva il 3 ottobre 1714 con la \"Real C\u00e9dula\". Mantenne la carica fino al 29 giugno 1725, giorno della sua morte. Incaricato dell'organizzazione della RAE, promosse la pubblicazione del primo dizionario ed elabor\u00f2 un piano di lavoro per la stesura del \"Diccionario de Autoridades\"."}
{"id": "5461452", "revid": "287204", "url": "https://it.wikipedia.org/wiki?curid=5461452", "title": "Associazione Calcio Ravenna 1931-1932", "text": "Questa pagina raccoglie le informazioni riguardanti l'Associazione Calcio Ravenna nelle competizioni ufficiali della stagione 1931-1932."}
{"id": "5461453", "revid": "125071305", "url": "https://it.wikipedia.org/wiki?curid=5461453", "title": "Jo\u00e3o de Castro", "text": "Fu chiamato \"Castro Forte\" (\"Roccaforte\") dal poeta Lu\u00eds de Cam\u00f5es. Castro era il figlio di \u00c1lvaro de Castro, governatore civile di Lisbona. Sua moglie fu Leonor de Coutinho.\nBiografia.\nGiovent\u00f9.\nQuando era ancora un giovane ragazzo, destinato quindi alla Chiesa, divenne un brillante umanista e studi\u00f2 matematica con Pedro Nunes, in compagnia di Luigi d'Aviz, figlio di re Manuele I del Portogallo, del quale fu amico per tutta la vita. A diciotto anni si trasfer\u00ec a Tangeri, dove fu nominato cavaliere dal governatore Dom Duarte de Menezes, restandovi per molti anni.\nViaggi in India e spedizione in Egitto.\nNel 1535 accompagn\u00f2 Dom Louis all'assedio di Tunisi, dove ebbe l'onore di rifiutare il cavalierato e la ricompensa per mano dell'imperatore Carlo V. Tornato a Lisbona nel 1538 ricevette dal re l'incarico di guidare S\u00e3o Paulo de Salvaterra.\nPoco dopo part\u00ec per l'India in compagnia dello zio Garcia de Noronha, ed all'arrivo a Goa si impegn\u00f2 nella liberazione di Diu. Nel 1540 partecip\u00f2 ad una spedizione a Suez sotto il comando di Est\u00eav\u00e3o da Gama (figlio di Vasco da Gama e vicer\u00e9 dell'India portoghese), il quale nomin\u00f2 cavaliere suo figlio tredicenne \u00c1lvaro de Castro in segno di riconoscenza.\nDopo la morte di Garcia il suo posto fu preso da Est\u00eav\u00e3o da Gama, e Jo\u00e3o de Castro partecip\u00f2 con lui alla spedizione nel Mar Rosso. Est\u00eav\u00e3o da Gama part\u00ec per la spedizione con 12 grandi galeoni e caracche, e 60 galee, il 31 dicembre 1540, nominando Jo\u00e3o de Castro capitano di un galeone. Questa spedizione a Suez fu molto importante e Jo\u00e3o de Castro disegn\u00f2 una mappa dettagliata completa di calcoli, immagini e note dalle coste della penisola araba alle odierne Somalia, Eritrea, Etiopia, Sudan ed Egitto, fino a Suez ed a numerosi porti lungo le coste della penisola del Sinai. Tutto questo \u00e8 riportato nel \"Roteiro do Mar Roxo\", offerto al principe Luigi.\nOtto mesi dopo torn\u00f2 a Goa, il 21 agosto, con il nomignolo di \"filosofo\". \"Faccio molta attenzione alle eclissi di luna\", scrisse, cos\u00ec come a longitudini e latitudini, pesci, alghe, correnti, venti, al colore del Mar Rosso e ad ogni dettaglio che potesse influenzare l'arte della navigazione.\nVecchiaia.\nDopo essere tornato in Portogallo, Jo\u00e3o de Castro fu nominato comandante di una flotta nel 1543 col compito di ripulire i mari dell'Europa atlantica dai pirati. Nel 1545 fu inviato con sei navi in India per aiutare Martim Afonso de Sousa, licenziato dal vicereame. Secondo i figli (uno dei quali, Fern\u00e3o, fu ucciso prima a Diu) e Jo\u00e3o Mascarenhas, Jo\u00e3o de Castro raggiunse la popolarit\u00e0 grazie al rovesciamento di Mahmud, re di Gujarat, alla liberazione di Diu e alla sconfitta del grande esercito di Adil Khan, e per questo pot\u00e9 ottenere un enorme prestito dai mercanti di Goa. Queste gesta furono seguite dalla conquista di Bharuch, della Malacca e dal passaggio di Ant\u00f3nio Moniz a Ceylon e, nel 1547, dalla nomina a vicer\u00e9 da parte del re Giovanni III del Portogallo.\nDopo la vittoria della sua Armada nella liberazione di Diu, preg\u00f2 il re di non prolungare il proprio mandato oltre la normale durata di tre anni, e di permettergli di tornare alla Serra de Sintra, tanto che nel suo testamento scrisse: \"Ho nei pressi di Cintra una quinta, chiamata Quinta della Fontana del Re, che io stesso costruii, e alla quale sono molto legato perch\u00e9 la eressi e perch\u00e9 si trova in un paese in cui nacquero mio padre e i suoi antenati\". Dopo la sua vittoria nei confronti delle forze schiaccianti di Mahmud e di Adil Khan, Jo\u00e3o de Castro inizi\u00f2 la ricostruzione di Diu e per avere i soldi necessari fece un appello a cittadini di Goa. I cittadini di Goa accettarono e, quando il governatore torn\u00f2 a Goa nella primavera del 1547, lo ricevettero con tutti gli onori. La sua cerimonia trionfale viene citata in numerose cronache e negli arazzi.\nMor\u00ec tra le braccia del suo amico san Francesco Saverio il 6 giugno 1548, fu sepolto a Goa, ma i suoi resti furono poi riesumati e trasferiti in Portogallo per venire sepolti sotto un monumento nel convento di Benfica. Il cronista Diogo do Couto termin\u00f2 il proprio ritratto del vicer\u00e9 in questo modo: \"E per la sua grande carit\u00e0, la temperanza, il disinteresse, l'amore per Dio, ed altre qualit\u00e0 di un buon cristiano, si pu\u00f2 affermare che ricever\u00e0 nella gloria il premio ed il guiderdone per tutte le difficolt\u00e0 e le fatiche subite\". E per lo scrittore Aubrey Fitz Gerald Bell: \"grazie alla sua energia, al vigore del pensiero e dell'azione, per il suo splendido carattere, umano e risoluto, chiuse il mezzo secolo pi\u00f9 brillante nella storia del Portogallo con una chiave d'oro\".\nIl magnetismo terrestre in \"Roteiro de Lisboa a Goa\".\nGli antichi greci avevano scoperto che una scura pietra metallica poteva attrarre o respingere oggetti di ferro. Fu l'origine dello studio del magnetismo. Al tempo delle grandi esplorazioni, i navigatori non erano in grado di trovare una nave in mare tramite due coordinate, latitudine e longitudine, la determinazione delle quali richiedeva un orologio che indicasse l'orario esatto del meridiano di riferimento, mentre il calcolo astronomico della longitudine restituiva errori inaccettabili. Durante il proprio viaggio in India, Jo\u00e3o de Castro svolse una serie di esperimenti che portarono alla scoperta del fenomeno, in particolare legati al magnetismo ed all'ago magnetico di bordo. Si pu\u00f2 ipotizzare che questa conoscenza derivasse da Pedro Nunes. Quando il 5 agosto 1538 Jo\u00e3o de Castro decise di calcolare la latitudine del Mozambico, trov\u00f2 il motivo della sorprendente difficolt\u00e0 nell'uso degli aghi. Not\u00f2 la deviazione dell'ago, scoprendo la cosa 128 anni prima di Guillaume Dennis (1666) di Nieppe, ricordato nella storia della navigazione come primo ad osservare il fenomeno. Il 22 dicembre 1538 not\u00f2 nei pressi di Ba\u00e7aim la presenza di variazioni dell'ago in vicinanza di certe rocce, ipotesi confermata secoli dopo, chiamata \"attrazione locale\". Jo\u00e3o de Castro confut\u00f2 la teoria secondo la quale la variazione di inclinazione dell'ago non sarebbe formata da meridiani geografici.\nIn base a quanto scritto da Pedro Nunes in \"De Crepusculis\", in cui raccont\u00f2 le cose che aveva scoperto, possiamo associare a lui le parole di Jo\u00e3o de Castro nel suo \"Roteiro de Lisboa a Goa\": \"in queste cose scritte vi sono molte cose che sembrano strane ed impossibili, che scrivo con paura, non perch\u00e9 non siano state ben verificate, ma per la paura di dover andare contro l'opinione comune\".\nI commenti di Jo\u00e3o de Castro sono i pi\u00f9 importanti relativi al magnetismo negli oceani Atlantico ed Indiano nel XVI secolo, e furono utili per lo studio del magnetismo terrestre. Effettu\u00f2 43 calcoli di declinazione magnetica con misurazioni rigorose attorno a tutta l'Africa. Lo strumento utilizzato fu la \"Bussola de Variac\u00e3o\", sviluppata da Felipe Guillen un decennio prima a Siviglia. Jo\u00e3o de Castro scopr\u00ec le variazioni spaziali della declinazione nella baia di Mumbai (nei pressi di Ba\u00e7aim), e le attribu\u00ec agli effetti di disturbo causati da rocce sotterranee.\nNegli anni 1890 G. Hellman, citato da Chapman e Bartels (1940), defin\u00ec Castro il maggior rappresentante degli studi scientifici marittimi del tempo, e il metodo che utilizz\u00f2 fu aggiunto universalmente sulle navi e utilizzato fino alla fine del XVI secolo. Fu uno dei personaggi pi\u00f9 importanti del secolo nella scienza sperimentale europea, legando l'importanza dei suoi studi alla navigazione. Il suo nome fu legato alla scienza per le sue opere tanto moderne."}
{"id": "5461459", "revid": "287204", "url": "https://it.wikipedia.org/wiki?curid=5461459", "title": "Joao de Castro", "text": ""}
{"id": "5461460", "revid": "287204", "url": "https://it.wikipedia.org/wiki?curid=5461460", "title": "551 (numero)", "text": "Cinquecentocinquantuno (551) \u00e8 il numero naturale dopo il 550 e prima del 552."}
{"id": "5461466", "revid": "1263156", "url": "https://it.wikipedia.org/wiki?curid=5461466", "title": "Cinquecentocinquantuno", "text": ""}
{"id": "5461490", "revid": "1442080", "url": "https://it.wikipedia.org/wiki?curid=5461490", "title": "Juan Estrada", "text": "Carriera.\nPortiere argentino protagonista con le maglie dell'Huracan e soprattutto del Boca Juniors con il quale vinse 2 titoli. Ha vestito la maglia della nazionale 18 volte partecipando alle vittoriose spedizioni nella Coppa America del 1937 e in quella del 1941."}
{"id": "5461491", "revid": "16758", "url": "https://it.wikipedia.org/wiki?curid=5461491", "title": "Michael Messner (hockeista su ghiaccio)", "text": "Carriera.\nClub.\nDifensore di stecca destra, Messner si \u00e8 formato nella giovanili della squadra della sua citt\u00e0, i Vipiteno Broncos, e nel pi\u00f9 competitivo campionato giovanile tedesco Deutsche Nachwuchsliga con gli Starbull Rosenheim.\nNel 2012 \u00e8 tornato ai Broncos, esordendo in prima squadra, che militava in serie A2; con la squadra vinse la Coppa di Lega e, a causa della scelta dell'HC Appiano di iscriversi in Inter-National-League, vennero promossi in massima serie.\nMessner fu confermato in massima serie sia per la stagione 2013-2014 che per quella 2014-2015.\nNel mese di novembre del 2014, a causa del roster ricco di difensori della squadra, venne girato in prestito ad un'altra squadra della massima serie, l'HC Appiano, con cui ha raggiunto la qualificazione ai play-off.\nTornato ai Broncos, fu ceduto ad una squadra della \"Suomi-sarja\", la terza serie finlandese, l'Imatran Ketter\u00e4. A causa di un infortunio perse parte della stagione e il posto da titolare, e gi\u00e0 nel mese di febbraio 2016 ha lasciato la Finlandia per fare ritorno nel campionato italiano, con la maglia del Cortina.\nAl termine dei play-off ha fatto ritorno al Vipiteno.\nNazionale.\nHa vestito le maglie dell' e dell', disputando due edizioni per ciascuno dei mondiali di categoria."}
{"id": "5461492", "revid": "1442080", "url": "https://it.wikipedia.org/wiki?curid=5461492", "title": "Banu 'Abs", "text": "I Ban\u016b \u02bfAbs (Arabo \ufe91\ufee8\ufeee \ufecb\ufe92\ufeb2) sono stati una trib\u00f9 beduina dell'Arabia centrale.\nA tale gruppo appartenne il celebre poeta e guerriero Antara ibn Shaddad al-\u02bfAbs\u012b, vissuto in epoca preislamica. \nEssi reclamavano la loro discendenza dal mitico Adnan, ancestrale eponimo degli Arabi settentrionali, dediti per lo pi\u00f9 al nomadismo e alle attivit\u00e0 guerriere, ai danni per lo pi\u00f9 di trib\u00f9 arabe circonvicine."}
{"id": "5461493", "revid": "83531", "url": "https://it.wikipedia.org/wiki?curid=5461493", "title": "Associazione Sportiva Forl\u00ec 1931-1932", "text": "Questa voce raccoglie le informazioni riguardanti l'Associazione Sportiva Forl\u00ec nelle competizioni ufficiali della stagione 1931-1932."}
{"id": "5461498", "revid": "1543377", "url": "https://it.wikipedia.org/wiki?curid=5461498", "title": "Nechama Leibowitz", "text": "Biografia.\nNehama Leibowitz nata in una famiglia ebraica ortodossa di Riga, due anni dopo il suo fratello maggiore, il filosofo Yeshayahu Leibowitz. La famiglia si trasfer\u00ec a Berlino nel 1919. Nel 1930, ha ottenuto un dottorato presso l'Universit\u00e0 di Marburgo per la sua tesi di laurea \"Tecniche di traduzione di traduzioni bibliche ebraico-tedesco\". Nello stesso anno 1930, emigr\u00f2 nel Mandato britannico della Palestina.\nHa insegnato in seminario religioso sionista per insegnanti nei successivi 25 anni. Nel 1957 ha iniziato a tenere conferenze all'Universit\u00e0 di Tel Aviv, ed \u00e8 diventata professore ordinario undici anni dopo. Ha tenuto anche lezioni presso l'Universit\u00e0 Ebraica di Gerusalemme e in altre istituzioni educative di Israele. Oltre ai suoi scritti, la Leibowitz ha commentato le letture Torah per la stazione radio \"La voce di Israele.\nHa sposato suo zio, Yedidya Lipman Leibowitz. Ma non hanno avuto figli..\nMetodo di studio.\nQuando le \u00e8 stato chiesto di descrivere i suoi metodi di insegnamento ha risposto: \"Io non ho un \"modo\" ... io insegno solo quello che dicono i vari commentari. Niente \u00e8 mio.\" . Lei \u00e8 stata notata per il suo modesto contegno abbinato ad un'ironica arguzia, e ha sempre preferito il titolo di \"maestra\" al pi\u00f9 prestigioso di \"professoressa\". In conformit\u00e0 con la sua richiesta, \"\u05de\u05d5\u05e8\u05d4\" (\" Morah \", \"maestra\") \u00e8 l'unica parola incisa sulla sua lapide era severa nella marcatura degli errori alle prove di esame, e odiava gli anglicismi \"Heblish\" di alcuni immigrati anglofoni."}
{"id": "5461502", "revid": "1573940", "url": "https://it.wikipedia.org/wiki?curid=5461502", "title": "Banu al-Qayn", "text": "I Ban\u016b al-Qayn () o, in forma contratta, Balqayn o Bulqayn, furono una trib\u00f9 araba beduina d'Arabia.&lt;br&gt;\nEssi vivevano in territori contigui a quelli degli \u02bfUdhra, dei Bali e dei Banu Kalb e proprio contro questi ultimi essi ebbero numerosi contrasti armati.\nI loro rapporti coi musulmani di Medina furono contrastanti, ma per lo pi\u00f9 ostili e, con ogni probabilit\u00e0, abbracciarono l'Islam solo dopo la conquista islamica della Siria.\nSecondo Ibn Qutayba era di questa trib\u00f9 il poeta Ab\u016b l-\u1e6cama\u1e25\u0101n, buon amico dello zio paterno di Maometto, al-Zubayr b. \u02bfAbd al-Mu\u1e6d\u1e6dalib, durante la \"j\u0101hiliyya\", come pure di \u02bfAbd All\u0101h b. Jud\u02bf\u0101n. "}
{"id": "5461505", "revid": "767487", "url": "https://it.wikipedia.org/wiki?curid=5461505", "title": "Supercoppa di Cipro 2013", "text": "La 45\u00aa edizione della Supercoppa di Cipro si \u00e8 svolta il 17 agosto 2013 allo Stadio Neo GSP di Nicosia tra l', vincitrice della A' Kat\u012bgoria 2012-2013, e l', vincitrice della coppa nazionale.\nA vincere il trofeo \u00e8 stato, per la tredicesima volta nella sua storia, l'."}
{"id": "5461524", "revid": "287204", "url": "https://it.wikipedia.org/wiki?curid=5461524", "title": "Prato Sport Club 1931-1932", "text": "Questa voce raccoglie le informazioni riguardanti il Prato Sport Club nelle competizioni ufficiali della stagione 1931-1932."}
{"id": "5461525", "revid": "671029", "url": "https://it.wikipedia.org/wiki?curid=5461525", "title": "Idiko Erasitechniko Protathlema 1972", "text": "L'Idiko Erasitechniko Protathlema 1972 \u00e8 la 5\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nPlay-off.\nPlay-off 1.\nAndata\nRitorno\nPlay-off 2.\nAndata\nRitorno\nSpareggio\nPlay-off 3.\nAndata\nRitorno\nSpareggio"}
{"id": "5461526", "revid": "1573940", "url": "https://it.wikipedia.org/wiki?curid=5461526", "title": "Voalavo", "text": "Voalavo () \u00e8 un genere di roditori della famiglia dei Nesomiidi.\nDescrizione.\nDimensioni.\nAl genere Voalavo appartengono roditori di piccole dimensioni, con lunghezza della testa e del corpo tra 86 e 91\u00a0mm, la lunghezza della coda tra 106 e 126\u00a0mm e un peso fino a 23,5\u00a0g.\nCaratteristiche craniche e dentarie.\nIl cranio \u00e8 delicato e presenta un rostro lungo e sottile, le placche zigomatiche sono strette, la regione inter-orbitale \u00e8 corta e stretta. I fori palatali sono di lunghezza media. Gli incisivi sono ortodonti, giallognoli o arancioni chiari. Gli incisivi inferiori presentano sulla superficie anteriori diverse creste longitudinali. I molari hanno una corona alta e le cuspidi modificate in lamine trasversali.\nSono caratterizzati dalla seguente formula dentaria:\nAspetto.\nLa pelliccia \u00e8 corta, soffice, densa e fine. Le parti dorsali sono grigio-brunastre cosparse di peli nerastri pi\u00f9 lunghi, mentre le parti ventrali sono grigio scure con le punte dei peli bianche. Le orecchie sono corte, rotonde e finemente ricoperte di peli. I pollici hanno un'unghia appiattita, i piedi sono corti e larghi con il quinto dito relativamente allungato. Le piante hanno sei cuscinetti carnosi. La coda \u00e8 pi\u00f9 lunga della testa e del corpo ed \u00e8 cosparsa di piccoli peli. Le femmine hanno un paio di mammelle post-ascellari e due inguinali.\nDistribuzione.\nSono roditori arboricoli endemici del Madagascar.\nTassonomia.\nIl genere comprende 2 specie."}
{"id": "5461528", "revid": "123361251", "url": "https://it.wikipedia.org/wiki?curid=5461528", "title": "Nijinsky (cavallo)", "text": "Nijinsky (21 febbraio 1967\u00a0\u2013 15 aprile 1992) fu un cavallo da corsa di razza purosangue inglese, nato dall'incrocio di Northern Dancer con \"Flaming Page\". Il suo nome esatto era Nijinsky II, e viene considerato come uno dei migliori cavalli da corsa del XX secolo.\nNato in Canada presso le \"Windfields Farm\", le celebri stalle di E. P. Taylor, dov'era nato anche il padre, Northern Dancer, Nijinsky venne acquistato per 84000 $ alla vendita annuale dell'allevamento dall'industriale Charles W. Engelhard Jr (colui che aveva ispirato il personaggio di Goldfinger, nel film Agente 007 - Missione Goldfinger), ed inviato in Irlanda, a Ballydoyle, presso il grande allenatore Vincent O'Brien.\nCarriera agonistica.\nNijinsky rivel\u00f2 rapidamente un potenziale fuori dal comune. A due anni, venne consacrato come miglior puledro d'Inghilterra ed Irlanda, vincendo facilmente le Dewhurst Stakes.\nA tre anni, nel 1970, diventa il 15\u00b0 cavallo della storia ad aggiudicarsi la Tripla corona britannica, malgrado accusasse problemi fisici nell'ultima gara. Nessuno era pi\u00f9 riuscito in questo exploit dopo Bahram nel 1935, nessuno vi \u00e8 pi\u00f9 riuscito dopo.\nNon si accontenter\u00e0 di questa performance e diverr\u00e0 \"double derby winner\", aggiudicandosi il Derby d'Irlanda. Durante l'estate, Nijinsky si dimostrer\u00e0 il migliore della sua generazione vincendo il King George VI and Queen Elizabeth Diamond Stakes.\nSempre imbattuto, si presenta al Prix de l'Arc de Triomphe per coronare una carriera assolutamente eccezionale. Montato come sempre da Lester Piggott, \u00e8 naturalmente il grandissimo favorito, ma \"la sorpresa del secolo\" attendeva il \"cavallo del secolo\": Nijinsky venne sopravanzato di un'incollatura da Sassafras, il miglior 3 anni francese.\nNijinsky riapparve un'ultima volta in competizione, nei Champion Stakes, e venne nuovamente sconfitto, questa volta da Lorenzaccio.\nCarriera da stallone.\nNijinsky venne venduto per un prezzo record ad un sindacato americano, venendo alloggiato alle \"Clairbone Farms\", a Paris, nel Kentucky, ove rester\u00e0 fino alla morte, avvenuta nel 1992.\nDimostrandosi un buon figlio di Northern Dancer, si afferma rapidamente come un riproduttore di primo livello. Sar\u00e0 il padre di 155 \"stakes winners\" (vincitori di corse importanti), tra i quali tre conquistatori del Derby di Epsom : \"Golden Fleece\", \"Shahrastani\" e Lammtarra, vincitore anche del Prix de l'Arc de Triomphe. In Europa come negli Stati Uniti, metter\u00e0 al mondo molti altri campioni come: \"Shadeed\", \"Royal Academy\", \"Green Dancer\", \"Sky Classic\", \"Ferdinand\" o \"Seattle Dancer\", che nel 1985 diventa lo yearling (puledro da corsa di un anno) pi\u00f9 caro al mondo, facendo registrare il prezzo di 13,1 milioni di dollari. Grazie ai suoi eredi Nijinsky, occup\u00f2 la testa della Lista degli stalloni in Inghilterra ed Irlanda (stalloni i cui discendenti avevano vinto pi\u00f9 premi nell'anno) nel 1986 e della lista dei migliori padri di giumente i cui figli avevano vinto di pi\u00f9 nel 1993 e 1994.\nPedigree.\nPedigree di Nijinsky"}
{"id": "5461541", "revid": "270680", "url": "https://it.wikipedia.org/wiki?curid=5461541", "title": "Nijinsky II", "text": ""}
{"id": "5461542", "revid": "729019", "url": "https://it.wikipedia.org/wiki?curid=5461542", "title": "Lotus (casa discografica)", "text": "La Lotus \u00e8 stata una etichetta discografica italiana, sottoetichetta della casa discografica SAAR Records, attiva a cavallo fra gli anni settanta e gli anni novanta. L'etichetta era specializzata nella pubblicazione di nuovi artisti emergenti e raccolte. Il marchio \u00e8 stato ceduto assieme al catalogo, ed \u00e8 oggi inutilizzato.\nCaratteristiche.\nIl logo di copertina era costituito da una figura geometria bidimensionale simile ad un semicerchio inferiore. Nella parte bassa, era stilizzata una strada in prospettiva, mentre la parte superiore racchiudeva la scritta Lotus in maiuscolo. L'etichetta dei dischi riproduceva, in disegno, una strada in prospettiva, sullo sfondo di un sole in tramonto.\nLa sede legale della Lotus era a Milano, coincidente con quella di SAAR.\nStoria.\nL'etichetta venne creata dalla SAAR Records negli anni settanta come marchio, dislocandovi parte del personale della Saar, con l'obiettivo primario di dedicarsi alla ricerca, scoperta e lancio di nuovi talenti. Questo compito venne raggiunto, in linea con le nuove tendenze industriali dell'epoca, lasciando che i vari produttori artistici ed il loro staff, esterni alla casa discografica, si occupassero della creazione ed incisione del disco mentre la Lotus si occupava della stampa (esternalizzata), della promozione e della gestione della distribuzione, quest'ultima di fatto affidata alla Ricordi.\nSuccessivamente ai primi anni ottanta, la Lotus ridimension\u00f2 fortemente la parte di ricerca e sviluppo artistico, dedicandosi alla ristampa in economica, acquistandone i diritti da altre case discografiche, dei successi di artisti del passato assemblandoli in forma di raccolta.\nLa Lotus deve la propria celebrit\u00e0 al fatto di essere stata la seconda etichetta - dopo Borgatti - ad aver messo sotto contratto Vasco Rossi, stampando i primi dischi long playing incisi dall'artista e dal suo entourage. Per la Lotus vennero pubblicati gli album \"Ma cosa vuoi che sia una canzone\" del 1978 e \"Non siamo mica gli americani!\" del 1979, prima che lo stesso Vasco passasse alla neonata Targa Italiana, fondata nel 1980 da un ex direttore artistico della Lotus, Mario Rapallo. Tali album sono stati poi ristampati varie volte, con differenze di grafica e di titolazione da altre etichette sia interne al gruppo (come la Passport Records) che esterne, allorch\u00e9 il catalogo venne dato in licenza o ceduto (a titolo di esempio, \"Non siamo mica gli americani!\" venne ristampato pochi anni dopo, gi\u00e0 da Targa Italiana, con titolo \"Albachiara (Non siamo mica gli americani!)\" e grafica stravolta, per richiamare la title track)\nTra gli artisti che hanno inciso per l'etichetta c'\u00e8 stata anche Marta Lami.\nDal 1980 in poi la Lotus pubblic\u00f2 soprattutto svariate raccolte di evergreen di artisti affermati del passato, quali Fred Buscaglione e Luigi Tenco. \nGran parte del personale artistico e commerciale della Lotus - che coincideva con quello della SAAR Records - si altern\u00f2 fra queste due etichette (ed altre interne al gruppo) finch\u00e9, alla met\u00e0 degli anni novanta, il marchio Lotus venne dismesso dalla casa madre, cessando di essere apposto sui dischi."}
{"id": "5461544", "revid": "84184", "url": "https://it.wikipedia.org/wiki?curid=5461544", "title": "Domenico Demetrio Caloger\u00e0", "text": ""}
{"id": "5461552", "revid": "1573940", "url": "https://it.wikipedia.org/wiki?curid=5461552", "title": "Notopterus notopterus", "text": "Notopterus notopterus (), conosciuto come Pesce lama, \u00e8 un pesce osseo d'acqua dolce appartenente alla famiglia Osteoglossidae, unica specie del genere Notopterus.\nDistribuzione e habitat.\nQuesta specie \u00e8 diffusa nei bacini idrografici dei fiumi dell'India: Indo, Gange, Brahmaputra, Krishna, Irrawaddy, nonch\u00e9 nei fiumi del Sudest asiatico Meklong, Chao Phraya e Mekong. Popola fiumi, stagni e laghi con acque lente o ferme ma pu\u00f2 essere rinvenuto anche in ruscelli con acque chiare o in acqua salmastra. Nel Mekong si sposta nelle aree allagate durante la stagione delle piogge per ritornare nei corsi principali all'inizio del periodo arido.\nDescrizione.\nQuesta specie ha corpo appiattito lateralmente e piuttosto alto che si assottiglia nella regione caudale. La pinna anale \u00e8 molto lunga ed \u00e8 unita alla pinna caudale. La pinna dorsale \u00e8 piccola e ha un'inserzione molto breve. La testa ha profilo dorsale piatto o solo leggermente concavo (nell'affine genere \"Chitala\" questo \u00e8 visibilmente concavo). L'adulto ha colorazione bruna senza segni o macchie, il giovanile ha alcune fasce scure verticali sul corpo.\nRaggiunge una lunghezza massima di 60 cm ma la taglia media si aggira sui 25 cm.\nBiologia.\nNotturno o crepuscolare.\nAlimentazione.\nSi ciba di pesci, insetti, crostacei e anche di materiale vegetale.\nRiproduzione.\nLa riproduzione avviene durante la stagione delle piogge. Le uova vengono deposte di notte, in quantit\u00e0 di alcune migliaia, sulla vegetazione.\nPesca.\n\"N. notopterus\" ha una notevole importanza per la pesca del sud e del sudest asiatico. Viene catturato perlopi\u00f9 artigianalmente con tutti i sistemi di pesca. \u00c8 anche oggetto di piscicoltura ma, data la sua alimentazione prevalentemente carnivora, pu\u00f2 essere allevato solo in grandi ambienti ricchi di pesce foraggio.\nConservazione.\n\"N. notopterus\" \u00e8 comune in tutto l'areale e non sembra risentire di particolari impatti. Per questo motivo la IUCN considera la specie a minimo rischio di estinzione."}
{"id": "5461560", "revid": "287204", "url": "https://it.wikipedia.org/wiki?curid=5461560", "title": "Houston Aeros", "text": ""}
{"id": "5461564", "revid": "15756", "url": "https://it.wikipedia.org/wiki?curid=5461564", "title": "Federico Giosia di Sassonia-Coburgo-Gotha", "text": "Biografia.\nIl principe nacque da Carlo Edoardo, duca di Sassonia-Coburgo-Gotha e dalla principessa Vittoria Adelaide di Schleswig-Holstein-Sonderburg-Gl\u00fccksburg. Suo padre era stato duca regnante di Sassonia-Coburgo-Gotha all'interno dell'impero di Germania, ma in seguito alla sconfitta nella prima guerra mondiale come tutti i sovrani tedeschi fu obbligato ad abdicare pochi giorni prima della sua nascita, il 14 novembre 1918.\nNel 1938 Federico Giosia entr\u00f2 nella Wehrmacht e partecip\u00f2 all'occupazione della Cecoslovacchia, della Polonia e della Francia. Nel 1941 combatt\u00e9 in Iugoslavia e in Unione Sovietica. Si ammal\u00f2 gravemente nell'inverno del 1941. Dopo il suo recupero, combatt\u00e9 come Oberleutnant nel Caucaso. Nel 1944 fu prima Ordonnanzoffizier sotto il Generalfeldmarschall Erwin Rommel sulla costa francese e da giugno sotto il generale von Hanneken in Danimarca, dove venne catturato dagli inglesi nel maggio 1945 ma rilasciato nell'autunno a guerra conclusa.\nCapo della casata.\nTerzo dei tre figli maschi, non era previsto che il principe Federico Giosia succedesse come capo della famiglia ducale. Tuttavia, il maggiore dei suoi fratelli, il principe ereditario Giovanni Leopoldo, rinunci\u00f2 ai suoi diritti nel 1932 per contrarre un matrimonio ineguale, ed il principe Uberto fu ucciso in azione nel 1943, lasciando quindi erede il principe Federico Giosia. Succedette alla guida del casato alla morte del padre, il 6 marzo 1954.\nMatrimoni.\nIl principe si \u00e8 sposato tre volte:\n1) A Kassel, il 25 gennaio 1942, Federico Giosia spos\u00f2 sua cugina di primo grado, la contessa Vittoria Luisa di Solms-Baruth (13 marzo 1921 \u2013 1 marzo 2003). Hanno avuto un solo figlio:\nQuesto matrimonio termin\u00f2 in divorzio il 19 settembre 1946.\n2) A San Francisco, il 14 febbraio 1948, Federico Giosia spos\u00f2 Denyse Henrietta de Muralt (14 dicembre 1923 \u2013 25 aprile 2005). Hanno avuto tre figli:\nFederico Giosia e Denyse divorziarono il 17 settembre 1964.\n3) Ad Amburgo, il 30 ottobre 1964, Federico Giosia si \u00e8 sposato per la terza volta (matrimonio morganatico) con Katrin Bremme (22 aprile 1940 \u2013 13 luglio 2011). Da questo matrimonio non sono nati figli."}
{"id": "5461571", "revid": "806297", "url": "https://it.wikipedia.org/wiki?curid=5461571", "title": "Landolfo I il Vecchio", "text": ""}
{"id": "5461576", "revid": "1573940", "url": "https://it.wikipedia.org/wiki?curid=5461576", "title": "Gymnuromys roberti", "text": "Il voalavoanala (Gymnuromys roberti ) \u00e8 un roditore della famiglia dei Nesomiidi, unica specie del genere Gymnuromys (), endemico del Madagascar.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 177 e 186\u00a0mm, la lunghezza della coda tra 210 e 212\u00a0mm, la lunghezza del piede tra 38 e 39\u00a0mm, la lunghezza delle orecchie tra 21 e 22\u00a0mm e un peso fino a 170\u00a0g.\nCaratteristiche craniche e dentarie.\nIl cranio presenta un rostro lungo e sottile, una scatola cranica liscia e tondeggiante e le bolle timpaniche piccole. I fori palatali sono corti. Gli incisivi superiori sono lisci, arancioni ed opistodonti, ovvero con le punte rivolte verso l'interno della bocca. I molari hanno le cuspidi trasformate in lamine trasversali ed il terzo \u00e8 pi\u00f9 grande degli altri due, caratteristica unica tra tutti i Nesomiidi.\nSono caratterizzati dalla seguente formula dentaria:\nAspetto.\nIl corpo \u00e8 tozzo. La pelliccia \u00e8 lucida, le parti dorsali sono grigio scure mentre le parti ventrali sono bianche con la base dei peli grigia. Il muso \u00e8 corto ed appuntito, gli occhi sono relativamente piccoli. Le orecchie sono corte e rotonde. Il dorso delle zampe \u00e8 ricoperto di corti peli biancastri. I piedi sono lunghi e larghi, le dita pi\u00f9 esterne sono relativamente corte. Le piante hanno sei cuscinetti carnosi. La coda \u00e8 lunga circa quanto la testa ed il corpo, \u00e8 cosparsa di pochi peli, \u00e8 scura sopra e bianca sotto. Le femmine hanno un paio di mammelle post-ascellari, un paio addominale ed uno inguinale.\nBiologia.\nComportamento.\n\u00c8 una specie terricola e notturna. Scava tane nel terreno fino ad una profondit\u00e0 di un metro, costituite da una lunga galleria terminante in una piccola camera, solitamente sotto tronchi abbattuti o altre coperture del terreno. \nAlimentazione.\nSi nutre di frutta.\nRiproduzione.\nGiovani esemplari sono stati osservati nel mese di dicembre.\nDistribuzione e habitat.\nQuesta specie \u00e8 diffusa negli altopiani orientali del Madagascar.\nVive nelle foreste umide montane tra 500 e 1.800 metri di altitudine. Preferisce un sottobosco con vegetazione sparsa ed \u00e8 tollerante alle modifiche ambientali, essendo stata osservata in foreste secondarie.\nStato di conservazione.\nLa IUCN Red List, considerato il vasto areale, la popolazione presumibilmente numerosa e la presenza in diverse aree protette, classifica \"G.roberti\" come specie a rischio minimo (LC)."}
{"id": "5461577", "revid": "633073", "url": "https://it.wikipedia.org/wiki?curid=5461577", "title": "Gymnuromys", "text": ""}
{"id": "5461586", "revid": "838137", "url": "https://it.wikipedia.org/wiki?curid=5461586", "title": "Hyperetes", "text": "Hyperetes (; pl. \"hyperetai\") era un titolo dell'antica Grecia. Deriva da \u1f10\u03c1\u03ad\u03c3\u03c3\u03c9 \"eresso\", e significa pertanto vogatore, ma in tempi successivi il termine veniva, con l'eccezione dei soldati, applicato all'intero corpo dell'equipaggio delle navi. In un certo senso, ancora pi\u00f9 ampiamente, \u00e8 stato applicato a qualsiasi persona che agiva come assistente di un altro, ed eseguiva il lavoro manuale per suo conto, sia nelle cose sacre che profane, da cui il termine \u00e8 talvolta usato come sinonimo di schiavo. Da qui anche il nome \u00e8 stato a volte dato a quegli uomini che accompagnavano gli opliti, quando scendevano in campo, e portavano il loro bagaglio, le provviste e lo scudo. Il nome pi\u00f9 comune per questo servo degli opliti era skeuophoros.\nAd Atene sembra fosse attribuito all'intera classe dei funzionari. Aristotele (\"Politica\" vi. 5) divide tutti i pubblici ufficiali in tre classi, \"archai\" o magistrati, \"epimeleiai\" o amministrativi, e \"hyperesiai\" o addetti ai servizi.\nLe citt\u00e0 e le amministrazioni avevano i loro \"hyperetae\" nel mondo ellenistico. Nel mondo ebraico ellenistico il termine \"hyperetes\" aveva il significato di servitore religioso (diacono). Luca (Acts 13.5) descrive Giovanni Marco come un \"hyperetes\" Paolo e Barnaba in una sinagoga, che sarebbe l'equivalente dell'ebraico hazzan. Coloro i quali raccolsero e scrissero le parole di Ges\u00f9 sono chiamati \"hyperetae tou logou\" in Luca 1.2, \"servi del Logos.\""}
{"id": "5461596", "revid": "228587", "url": "https://it.wikipedia.org/wiki?curid=5461596", "title": "Marc Danval", "text": "Biografia.\nFiglio di Fernand Sevenants (1901-1992) e nipote di Jos\u00e9 Sevenants (1868-1946), entrambi pianisti, compositori e professori al Conservatorio di Bruxelles, all'inizio della carriera di attore, alla fine degli anni cinquanta, modific\u00f2 il suo nome in \"Danval\", il cognome di nascita della madre, Marthe Danvoie, in modo da non creare confusioni con suo cugino Maurice Sevenants, anche lui attore. Fino al 1961 Marc Danval si esib\u00ec su diverse scene brussellesi, fra le quali il Th\u00e9\u00e2tre royal du Parc e il Th\u00e9\u00e2tre royal des Galeries.\nNel 1958, durante il servizio militare, inizi\u00f2 una carriera radiofonica come cronista di jazz, animando numerose trasmissioni per le truppe. A partire dagli anni sessanta, \u00e8 presente in svariate trasmissioni di musica jazz della rete radiofonica belga RTB e di Radio Lussemburgo, scrive articoli su periodici generalisti o specializzati, e presenta regolarmente concerti di jazz in Belgio e all'estero.\nGrande collezionista di dischi e conoscitore del jazz belga, \u00e8 ben conosciuto per il suo ruolo di animatore della trasmissione radiofonica \"La troisi\u00e8me oreille\" (Il terzo orecchio), trasmissione costruita intorno alla riscoperta di registrazioni rare dell'epoca del disco a 78, 45 e 33 giri. \nLa sua grande notoriet\u00e0 nel mondo del jazz gli consentir\u00e0, nel corso degli anni, di incontrare artisti come Louis Armstrong, Miles Davis, John Coltrane o Chet Baker, del quale in particolare evoca la personalit\u00e0 nella raccolta di poesie \"Parmi moi seul\".\nNel 2006 la SABAM, Societ\u00e0 Belga degli autori e editori, l'ha insignito del Django d'oro per il suo ruolo di motore della scena jazz in Belgio.\nFondo Marc Danval.\nCreato nel 2010 grazie all'acquisto della sua collezione personale, con il sostegno dell'associazione Amici della Biblioteca reale del Belgio, il fondo Marc Danval costituisce un'importante apertura della Sezione Musica della Biblioteca ai repertori \"non classici\", fin qui poco rappresentati.\nI 12.000 dischi a 78, 45 e 33 giri, che spaziano dalla musica jazz alla musica folcloristica, dalle canzoni francesi e anglosassoni alla musica da film e alla musica di variet\u00e0, offrono un complemento importante alle collezioni di dischi della Sezione.\nIl fondo riunisce inoltre circa 2000 partiture illustrate che coprono un periodo che va dalla fine dell'Ottocento agli anni 1950. Alcune sono firmate da Magritte, De Greef, Henri-Val\u00e9ry Vander Poorten o Van Caulaert. Pi\u00f9 di 800 opere riguardanti la musica, oltre a numerosi documenti di archivio fra i quali pi\u00f9 di 3000 fotografie (di cui una gran parte con dedica) e 500 manifesti completano il fondo, apprezzato per la sua ecletticit\u00e0 e modernit\u00e0."}
{"id": "5461617", "revid": "122328387", "url": "https://it.wikipedia.org/wiki?curid=5461617", "title": "Agela", "text": "Lagela (dal greco antico ) era un'assemblea di giovani uomini della Creta dorica.\nNella Creta dorica i figli dei cittadini pi\u00f9 nobili vivevano a casa del padre fino ai diciassette anni; compiuti i diciott'anni, entravano a far parte di un\"agela\", e vi rimanevano fino al matrimonio. L'agela era solitamente sotto la giurisdizione di uno dei padri dei giovani, che era chiamato \"agelates\" e che aveva il compito di sovrintendere ai loro esercizi ginnici da militari, di accompagnarli alla caccia e di punirli in caso di disobbedienza. Gli agelates dovevano a loro volta rispondere allo Stato, che sosteneva le \"agelae\" a spese della collettivit\u00e0.\nTutti i membri di un agela erano costretti a sposare una donna nello stesso periodo. Nel momento in cui cessavano di appartenere ad un'agela, i giovani potevano condividere i pasti pubblici degli uomini, gli \"andreia\" (simili ai sissizi spartani). Le istituzioni dell'agela e degli andreia furono successivamente conservate solo in pochi stati di Creta, come ad esempio a Litto.\nColoro che non appartenevano ad alcuna \"agela\", perch\u00e9 non erano ancora in et\u00e0 per esserlo, venivano chiamati \"apageloi\".\nA Sparta, i giovani lasciavano la casa dei genitori a sette anni ed entravano nella \"bouai\", l'equivalente spartano dell'agela."}
{"id": "5461621", "revid": "287204", "url": "https://it.wikipedia.org/wiki?curid=5461621", "title": "Geneva Open 2015", "text": "Il Geneva Open 2015 \u00e8 stato un torneo professionistico di tennis giocato all'aperto sulla terra battuta. \u00c8 stata la 13\u00aa edizione dell'evento conosciuto come Geneva Open. Il torneo fa parte dell'ATP World Tour 250 series nell'ambito dell'ATP World Tour 2015. Il torneo si \u00e8 svolto nella Tennis Club de Gen\u00e8ve di Ginevra in Svizzera, dal 17 al 23 maggio 2015.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Thomaz Bellucci ha sconfitto in finale Jo\u00e3o Sousa per 7\u201364, 6\u20134.\nDoppio.\n Juan Sebasti\u00e1n Cabal / Robert Farah hanno sconfitto in finale Raven Klaasen / Lu Yen-hsun per 7\u20135, 4\u20136, [10\u20137]."}
{"id": "5461622", "revid": "1429175", "url": "https://it.wikipedia.org/wiki?curid=5461622", "title": "Cerretti (Santa Maria a Monte)", "text": "Cerretti \u00e8 una frazione del comune italiano di Santa Maria a Monte, nella provincia di Pisa, in Toscana.\nGeografia fisica.\nIl borgo \u00e8 situato tra il Valdarno Inferiore e la Valdinievole, nell'area collinare boscosa delle Cerbaie alle pendici occidentali della vetta di Poggio Mozzo (109\u00a0m s.l.m.), a nord del fiume Arno e al confine con il comune di Castelfranco di Sotto.\nCerretti dista circa 3\u00a0km dal capoluogo comunale e poco pi\u00f9 di 30\u00a0km da Pisa.\nStoria.\nIl toponimo deriva dal tipo di vegetazione presente nel territorio in cui il paese sorge ed \u00e8 originato dalla contrazione di \"Cerri erti\" in \"Cerretti\". L'area della frazione \u00e8 stata frequentata in epoca preistorica, come dimostra il ritrovamento di manufatti litici riferibili al Paleolitico medio e superiore, in seguito ad una campagna di scavi iniziata sulle colline delle Cerbaie nel 1987.\nIl paese di Cerretti \u00e8 sorto tra la fine del XIX e gli inizi del XX secolo all'interno dell'ampio territorio della storica tenuta delle Pianore, nel tentativo di fornire di un centro abitato le varie localit\u00e0 rurali sparse sulle colline: il centro del paese \u00e8 stato realizzato nel luogo fino ad allora comunemente noto come \"Le Scuole\", in quanto era qui presente solamente un edificio scolastico per le popolazioni di queste localit\u00e0. Nel 1959 la frazione \u00e8 stata dotata di una parrocchia indipendente distaccata da Santa Maria a Monte e comprendente la storica parrocchia delle Pianore.\nMonumenti e luoghi d'interesse.\nChiesa del Cuore Immacolato di Maria.\nAl centro del paese \u00e8 situata la chiesa del Cuore Immacolato di Maria Santissima, chiesa parrocchiale della frazione. L'edificio di culto \u00e8 stato costruito tra il 1971 e il 1972 e solennemente consacrato il 31 maggio 1972 dal vescovo Paolo Ghizzoni. La parrocchia del Cuore Immacolato fu istituita il 10 aprile 1959, con decreto vescovile di monsignor Felice Beccaro, e riconosciuta civilmente il 24 luglio 1964. Per prima cosa fu realizzata la casa canonica tra il 1964 e il 1965, e successivamente la chiesa su progetto dell'architetto cascinese Giuseppe Santi. Alle dipendenze della chiesa di Cerretti vi \u00e8 anche una piccola cappella in localit\u00e0 Pregiuntino.\nLa parrocchia si estende su un territorio che conta circa abitanti.\nCultura.\nEventi.\nOgni anno in estate \u00e8 organizzata a Cerretti la \"Sagra della trippa\"."}
{"id": "5461623", "revid": "1573940", "url": "https://it.wikipedia.org/wiki?curid=5461623", "title": "Nesomys", "text": "Nesomys () \u00e8 un genere di roditori della famiglia dei Nesomiidi noti come \"ratti rossi di foresta\".\nDescrizione.\nDimensioni.\nAl genere Nesomys appartengono roditori di medie e grandi dimensioni, con lunghezza della testa e del corpo tra 160 e 230\u00a0mm, la lunghezza della coda tra 148 e 190\u00a0mm e un peso fino a 224,3\u00a0g.\nCaratteristiche craniche e dentarie.\nIl cranio \u00e8 robusto e presenta un rostro lungo, una scatola cranica liscia e tondeggiante e bolle timpaniche grandi e rigonfie. I molari hanno tutti le stesse dimensioni, la corona elevata e delle cuspidi ben sviluppate.\nSono caratterizzati dalla seguente formula dentaria:\nAspetto.\nL'aspetto \u00e8 quello di un grosso ratto con una pelliccia soffice. Le parti dorsali sono generalmente bruno-rossastre cosparse di peli neri mentre le parti ventrali variano dal rossastro al bianco. Il muso \u00e8 lungo ed appuntito, gli occhi e le orecchie sono grandi. I piedi sono lunghi e stretti, le dita pi\u00f9 esterne sono relativamente corte. Le piante dei piedi hanno sei cuscinetti carnosi ben separati tra loro. La coda \u00e8 lunga circa quanto la testa ed il corpo, \u00e8 finemente ricoperta di corti peli e talvolta ha l'estremit\u00e0 bianca. Le femmine hanno un paio di mammelle addominali e un paio inguinale.\nDistribuzione.\nSono roditori terricoli endemici del Madagascar.\nTassonomia.\nIl genere comprende 3 specie viventi ed una estinta."}
{"id": "5461626", "revid": "1868193", "url": "https://it.wikipedia.org/wiki?curid=5461626", "title": "Quello che le donne (non) dicono", "text": "Quello che le donne (non) dicono \u00e8 stato un programma televisivo italiano, in onda dal 23 febbraio al 15 maggio 2015 sull'emittente televisiva Agon Channel Italia, con la conduzione di Monica Setta.\nIl programma.\nDi genere talk-show, il programma andava in onda dal luned\u00ec al venerd\u00ec dalle 13:00 alle 14:00 circa. In ogni puntata la conduttrice intervistava in contemporanea due donne del mondo dello spettacolo per circa un'ora, creando un confronto tra due personalit\u00e0, storie personali e percorsi professionali differenti.\nLe repliche delle puntate sono andate in onda per tutta l'estate 2015 nella fascia oraria del preserale, alle ore 19."}
{"id": "5461635", "revid": "1442080", "url": "https://it.wikipedia.org/wiki?curid=5461635", "title": "The United States of America (album)", "text": "The United States of America \u00e8 il primo (e unico) album del gruppo statunitense di rock psichedelico The United States of America, pubblicato dalla Columbia Records nel marzo del 1968.\nMusicisti.\nLP da A1 a B5 e CD da #1 a #10\nCon:\nCD: #15, #16 e #17\nCD: #18, #19 e #20\nNote aggiuntive"}
{"id": "5461637", "revid": "1573940", "url": "https://it.wikipedia.org/wiki?curid=5461637", "title": "Drassyllus", "text": "Drassyllus \u00e8 un genere di ragni appartenente alla famiglia Gnaphosidae.\nDistribuzione.\nLe 91 specie note di questo genere sono diffuse nella regione olartica, e nell'ecozona orientale: le specie dall'areale pi\u00f9 vasto sono la \"D. pusillus\" e la \"D. vinealis\" rinvenute in varie localit\u00e0 della regione paleartica.\nTassonomia.\nNon sono stati esaminati esemplari di questo genere dal 2014.\nAttualmente, a maggio 2015, si compone di 91 specie:"}
{"id": "5461639", "revid": "767487", "url": "https://it.wikipedia.org/wiki?curid=5461639", "title": "Modena Football Club 1979-1980", "text": "Questa pagina raccoglie le informazioni riguardanti il Modena Football Club nelle competizioni ufficiali della stagione 1979-1980.\nStagione.\nDopo le due consecutive retrocessioni, nella stagione 1979-80 il Modena vince il girone B di Serie C2, ottenendo il primo posto con 49 punti in classifica che sancisce la promozione in Serie C2 con il Trento che era giunto secondo ad un punto dai canarini, quindi con 48 punti insieme al Padova, nello spareggio vittoria dei trentini (5-4) dopo i calci di rigore."}
{"id": "5461642", "revid": "1573940", "url": "https://it.wikipedia.org/wiki?curid=5461642", "title": "Brachyuromys", "text": "Brachyuromys () \u00e8 un genere di roditori della famiglia dei Nesomiidi.\nDescrizione.\nDimensioni.\nAl genere Brachyuromys appartengono roditori di piccole dimensioni, con lunghezza della testa e del corpo tra 145 e 180\u00a0mm, la lunghezza della coda tra 60 e 105\u00a0mm e un peso fino a 105\u00a0g.\nCaratteristiche craniche e dentarie.\nIl cranio \u00e8 robusto e presenta un rostro corto e tozzo e le bolle timpaniche grandi e rigonfie. I fori palatali sono lunghi. Gli incisivi sono larghi, i molari hanno la corona elevata e la superficie occlusiva \u00e8 formata da tre lamine trasversali.\nSono caratterizzati dalla seguente formula dentaria:\nAspetto.\nL'aspetto \u00e8 quello tipico delle arvicole, con un corpo tozzo e una testa larga e rotonda. La pelliccia \u00e8 soffice, liscia, densa e fine. Le parti dorsali variano dal marrone brillante al bruno-rossastro con dei riflessi giallastri, mentre le parti ventrali sono leggermente pi\u00f9 chiare. Le orecchie sono relativamente corte e arrotondate. Gli arti sono brevi, i piedi sono stretti. Le piante hanno sei cuscinetti carnosi. La coda \u00e8 pi\u00f9 corta della testa e del corpo, \u00e8 uniformemente scura e ricoperta di corti peli. Le femmine hanno un paio di mammelle post-ascellari, uno addominale e uno inguinale.\nDistribuzione.\nSono roditori terricoli endemici del Madagascar.\nTassonomia.\nIl genere comprende 2 specie."}
{"id": "5461647", "revid": "830939", "url": "https://it.wikipedia.org/wiki?curid=5461647", "title": "Hyperetai", "text": ""}
{"id": "5461653", "revid": "767487", "url": "https://it.wikipedia.org/wiki?curid=5461653", "title": "Hatsuyuki no koi - Virgin Snow", "text": " Hatsuyuki no koi - Virgin Snow (\u521d\u96ea\u306e\u604b \u30f4\u30a1\u30fc\u30b8\u30f3\u30fb\u30b9\u30ce\u30fc: \"Hatsuyuki no koi\"; \uccab\ub208: \"Cheonnun\") \u00e8 un film del 2007 diretto da Han Sang-hee.\nTrama.\nMin \u00e8 un ragazzo coreano che si trasferisce in Giappone insieme al padre professore. Un giorno incontra, in un santuario locale, una bella ragazza giapponese dai capelli lunghi ed occhi innocenti. Il suo nome \u00e8 Nanae, ed \u00e8 un'aspirante pittrice. Min si innamora di lei a prima vista e ben presto scopre che frequenta la stessa scuola in cui si \u00e8 appena iscritto.\nMin fa amicizia con Nanae e, nonostante le barriere culturali e linguistiche, i due diventano ottimi amici. Quando la nonna di Min si ammala improvvisamente, il ragazzo \u00e8 costretto a tornare in Corea per stare con lei.\nTornato in Giappone dopo la guarigione della nonna, Min si mette subito alla ricerca di Nanae, che sembra essere diventata introvabile..."}
{"id": "5461660", "revid": "767487", "url": "https://it.wikipedia.org/wiki?curid=5461660", "title": "Candy Eyed", "text": "Candy Eyed \u00e8 il secondo album in studio della cantante statunitense Katy Rose, pubblicato nel 2007."}
{"id": "5461667", "revid": "131145", "url": "https://it.wikipedia.org/wiki?curid=5461667", "title": "Antilope saiga", "text": ""}
{"id": "5461670", "revid": "131145", "url": "https://it.wikipedia.org/wiki?curid=5461670", "title": "Mosco del Kashmir", "text": ""}
{"id": "5461672", "revid": "767487", "url": "https://it.wikipedia.org/wiki?curid=5461672", "title": "Heart to Yours", "text": "Heart to Yours \u00e8 il primo album in studio da solista della cantante statunitense Michelle Williams, gi\u00e0 membro delle Destiny's Child. Il disco \u00e8 stato pubblicato nel 2002."}
{"id": "5461673", "revid": "119197488", "url": "https://it.wikipedia.org/wiki?curid=5461673", "title": "Gran Premio di Modena", "text": "Il Gran Premio di Modena (inizialmente noto come Circuito di Modena) \u00e8 stata una corsa automobilistica di velocit\u00e0 in circuito disputata a Modena tra il 1927 e il 1961.\nStoria.\nLe prime due edizioni si disputarono su un circuito stradale di 12km collocato alla periferia di Modena, e furono entrambe vinte da Enzo Ferrari. Dopo alcuni anni di pausa, la competizione venne ripristinata nel 1938 su un pi\u00f9 breve tracciato stradale nei pressi del centro storico (conosciuto come \"Circuito del Parco\" o \"Anello dei Viali\"), dove si sfidavano le potenti vetture di Formula Grand Prix, alla cui guida Tazio Nuvolari colse tre successi.\nNel dopoguerra si tennero altre due edizioni, nuovamente con vetture sport, ma nel 1947 un grave incidente caus\u00f2 la morte di 5 spettatori e pose fine alla competizione stradale modenese.\nFurono quindi avviati i lavori per la progettazione e costruzione di un impianto permanente, l'Aerautodromo di Modena, inaugurato nel 1950 con il primo \"Gran Premio di Modena\". \nSu questo tracciato si disputarono complessivamente sette edizioni del Gran Premio, solitamente riservato a vetture di Formula 2 e in alcuni casi Formula 1. \nIl 1961 fu l'ultimo anno e segn\u00f2 anche la cessazione delle competizioni automobilistiche nel circuito, ormai ritenuto inadeguato allo scopo e da l\u00ec in poi utilizzato solo per competizioni motociclistiche e prove private, fino alla definitiva chiusura avvenuta negli anni 1970."}
{"id": "5461676", "revid": "965985", "url": "https://it.wikipedia.org/wiki?curid=5461676", "title": "Do You Know (Michelle Williams)", "text": "Do You Know \u00e8 il secondo album in studio da solista della cantante statunitense Michelle Williams, gi\u00e0 membro delle Destiny's Child. Il disco \u00e8 stato pubblicato nel 2004."}
{"id": "5461678", "revid": "965985", "url": "https://it.wikipedia.org/wiki?curid=5461678", "title": "Unexpected (album Michelle Williams)", "text": "Unexpected \u00e8 il terzo album in studio da solista della cantante statunitense Michelle Williams (ex Destiny's Child), pubblicato nel 2008."}
{"id": "5461679", "revid": "965985", "url": "https://it.wikipedia.org/wiki?curid=5461679", "title": "Journey to Freedom", "text": "Journey to Freedom \u00e8 il quarto album in studio della cantante statunitense Michelle Williams, pubblicato nel 2014."}
{"id": "5461689", "revid": "965985", "url": "https://it.wikipedia.org/wiki?curid=5461689", "title": "Butterfly House", "text": "Butterfly House \u00e8 il sesto album in studio del gruppo musicale indie rock inglese The Coral, pubblicato nel 2010."}
{"id": "5461695", "revid": "246700", "url": "https://it.wikipedia.org/wiki?curid=5461695", "title": "Harboe Arena Slagelse", "text": "Il Harboe Arena Slagelse, in passato noto come Slagelse Stadion, \u00e8 uno stadio situato a Slagelse, in Danimarca. Fu costruito nel 1980 e ospita le partite casalinghe del Vestsj\u00e6lland. Ha una capienza di circa 10.000 spettatori.\nNel 2017 e 2018 ha ospitato il Mermaid Bowl, finale del campionato nazionale danese di football americano."}
{"id": "5461698", "revid": "21880", "url": "https://it.wikipedia.org/wiki?curid=5461698", "title": "Cryptomeria", "text": ""}
{"id": "5461699", "revid": "709406", "url": "https://it.wikipedia.org/wiki?curid=5461699", "title": "Slagelse Stadion", "text": ""}
{"id": "5461700", "revid": "760369", "url": "https://it.wikipedia.org/wiki?curid=5461700", "title": "Ospizio delle Zitelle", "text": ""}
{"id": "5461705", "revid": "752999", "url": "https://it.wikipedia.org/wiki?curid=5461705", "title": "Football &amp; Cricket Club", "text": ""}
{"id": "5461707", "revid": "1442080", "url": "https://it.wikipedia.org/wiki?curid=5461707", "title": "Geneva Open 2015 - Singolare", "text": "\u00c8 stata la prima edizione dal torneo a partire dal 1991, in finale ha trionfato Thomaz Bellucci su Jo\u00e3o Sousa con il punteggio di 7\u201364, 6\u20134.\nTeste di serie.\nLe prime quattro teste di serie hanno ricevuto un bye per il secondo turno."}
{"id": "5461711", "revid": "287204", "url": "https://it.wikipedia.org/wiki?curid=5461711", "title": "Kumiko Goto", "text": ""}
{"id": "5461721", "revid": "3115", "url": "https://it.wikipedia.org/wiki?curid=5461721", "title": "Edicola di San Carlo Borromeo", "text": "L'edicola di San Carlo Borromeo \u00e8 un capitello votivo situato a Busto Arsizio, in via Giacomo Matteotti, originariamente denominata contrada Pessina, nei pressi della casa Canavesi-Bossi (anche chiamata \"Conventino\"). Sorge dove un tempo si trovavano probabilmente un pozzo pubblico e un monastero, oggi demolito, in una posizione cruciale, in quanto la strada era passaggio di processioni che dalle chiese di Santa Maria e San Giovanni raggiungevano la chiesa di San Michele Arcangelo.\nLa costruzione dell'edicola risale alla met\u00e0 del XVII secolo, a pochi anni dalla morte di San Carlo, al quale i cittadini di Busto Arsizio erano particolarmente devoti. Si tratta di un tempietto formato da tre arcate con volta a crociera sorrette da quattro colonne che poggiano su plinti in pietra. La parete di fondo \u00e8 in comune con la casa a cui l'edicola \u00e8 addossata e probabilmente in origine condivideva con essa anche la copertura in coppi, oggi sostituita con un lastrico in rame a quattro spioventi. Al centro della cappella si trova la statua raffigurante il santo risalente al 1892, anno in cui fu qui posizionata, durante dei lavori di restauro, a sostituzione di una pi\u00f9 antica opera pittorica andata perduta. La statua tiene la mano sinistra alzata ad impugnare il pastorale, andato perduto.\nLa statua di San Carlo Borromeo \u00e8 in gesso finemente lavorato, tanto che i pizzi della veste sembrano essere realizzati in vera stoffa. Alle spalle della statua si trovano volti di angeli, anch'essi in gesso, che circondano il santo. A chiudere l'edicola \u00e8 posto un cancelletto in ferro battuto settecentesco. Allo stesso periodo apparterrebbe anche l'altare in marmo posto davanti alla statua."}
{"id": "5461729", "revid": "21880", "url": "https://it.wikipedia.org/wiki?curid=5461729", "title": "D.Don", "text": ""}
{"id": "5461730", "revid": "123072053", "url": "https://it.wikipedia.org/wiki?curid=5461730", "title": "Yearling", "text": "Yearling \u00e8 un anglicismo che designa un cavallo purosangue inglese di et\u00e0 intorno a un anno, in genere compresa tra 1 e 2 anni. \nPer estensione, il termine \"yearling\" pu\u00f2 designare i puledri di qualsiasi razza, di et\u00e0 compresa tra il 1\u00ba gennaio dopo la nascita fino al 1\u00ba gennaio dell'anno seguente.\nIl termine corrisponde \"grosso modo\" all'italiano (di area mediana) vannino che indica il puledro nel primo anno di et\u00e0.\nLe pi\u00f9 celebri localit\u00e0 dove si effettuano aste di \"yearlings\" sono: Newmarket in Inghilterra, Keenland negli USA e Deauville in Francia."}
{"id": "5461734", "revid": "131145", "url": "https://it.wikipedia.org/wiki?curid=5461734", "title": "Edicola di San Carlo", "text": ""}
{"id": "5461736", "revid": "113319718", "url": "https://it.wikipedia.org/wiki?curid=5461736", "title": "Banu 'Udhra", "text": "I Ban\u016b \u02bfUdhra (Arabo \ufe91\ufee8\ufeee \ufecb\ufeac\ufead\u0629) furono una trib\u00f9 araba che viveva in Sham e che, in buona parte, era cristiana nel VII secolo in cui Maometto effettuava il suo apostolato in Hijaz. La trib\u00f9 si convert\u00ec all'Islam dopo la spedizione condotta contro di loro da \u02bfUk\u0101sha ibn al-Mi\u1e25\u1e63an nel 627, durante la quale Maometto ordin\u00f2 loro di attaccare i Banu Asad ibn Khuzayma e di depredarli.\nLa spedizione di Tabuk ebbe luogo nell'ottobre del 630 al fine di attaccare l'Impero bizantino. La ragione fu forse la volont\u00e0 di vendicare la morte di uno degli inviati di Maometto, perpetrata da un capo cristiano dei B. al-Balaqa, che guid\u00f2 la Battaglia di Mu'ta. Mubrakpuri sostiene che questa fu anche la ragione per la spedizione di Tabuk e che correvano voci circa la preparazione di un attacco contro gli Arabi da parte dell'imperatore bizantino Eraclio.\nWilliam Muir sosteneva invece che Eraclio intendeva prevenire i probabili attacchi musulmani come la spedizione di \u02bfUk\u0101sha b. al-Mi\u1e25\u1e63an contro i B. \u02bfUdhra, una trib\u00f9 fedele ai Bizantini.\nI Ban\u016b \u02bfUdhra divennero noti per le loro elegie d'amore che, sublimando la passione carnale, possono far pensare a una sorta di amore platonico (\"\u1e25ubb \u02bfudhr\u012b\"), il cui esempio pi\u00f9 alto \u00e8 rappresentato da Jam\u012bl al-\u02bfUdhr\u012b (m. 701) e dalla donna da lui cantata, Buthayna, che appartenevano al clan chiamato \u1e24unn b. Rab\u012b\u02bfa."}
{"id": "5461740", "revid": "770813", "url": "https://it.wikipedia.org/wiki?curid=5461740", "title": "H\u1ea3i qu\u00e2n nh\u00e2n d\u00e2n Vi\u1ec7t Nam", "text": "La Marina militare popolare del Vietnam, in lingua vietnamita H\u1ea3i qu\u00e2n nh\u00e2n d\u00e2n Vi\u1ec7t Nam, \u00e8 la componente navale delle forze armate del Vietnam (Qu\u00e2n \u0110\u1ed9i Nh\u00e2n D\u00e2n Vi\u1ec7t Nam).\nCreata ufficialmente nel 1955 come branca navale dell'esercito della Repubblica Democratica del Vietnam da poco indipendente, la Marina vietnamita gioc\u00f2 un ruolo minimo nella successiva guerra del Vietnam anche se sue unit\u00e0 furono coinvolte nell'evento utilizzato dagli Stati Uniti d'America come \"casus belli\" per il loro intervento nel conflitto, il cosiddetto \"incidente del Golfo del Tonchino\"; rinforzata con l'acquisizione di unit\u00e0 della disciolta Marina militare del Vietnam del Sud (H\u1ea3i qu\u00e2n Vi\u1ec7t Nam C\u1ed9ng h\u00f2a), la Marina vietnamita gioc\u00f2 un ruolo attivo nella guerra cambogiana-vietnamita appoggiano varie operazioni anfibie lungo la costa cambogiana, oltre a essere in prima fila nella disputa tra Vietnam e Cina circa il possesso del conteso arcipelago delle Isole Spratly.\nLa Marina vietnamita \u00e8 fondamentalmente una flotta costiera, incaricata della difesa delle acque territoriali e delle zone costiere nazionali nonch\u00e9 di svolgere compiti di polizia marittima in collaborazione con la guardia costiera del Vietnam (C\u1ea3nh s\u00e1t bi\u1ec3n Vi\u1ec7t Nam). La Marina dipende gerarchicamente dal Ministero della Difesa della Repubblica Socialista del Vietnam.\nStoria.\nI primi anni.\nLa fondazione della moderna Marina militare vietnamita si ebbe il 19 luglio 1946 quando il presidente della Repubblica Democratica del Vietnam Hu\u1ef3nh Th\u00fac Kh\u00e1ng firm\u00f2 una legge per la sua istituzione; un primo \"Dipartimento ricerche navali\" fu creato nel marzo 1949 per la formazione del primo personale specializzato, ma gli eventi della guerra d'Indocina contro la potenza coloniale della Francia impedirono di fatto la costituzione della forza navale vietnamita. Solo dopo la conclusione delle ostilit\u00e0 con i francesi e il raggiungimento di una piena indipendenza il Vietnam pot\u00e9 procedere all'istituzione della sua Marina militare: visto che gli accordi di Ginevra conclusivi del conflitto vietavano al Vietnam di istituire vere e proprie forze navali e aeree, il 7 maggio 1955 la Marina venne creata come \"Ufficio di difesa costiera\", poi \"Corpo di difesa costiera\" dal 19 ottobre 1959, e formalmente considerata una branca delle forze terrestri vietnamite; sempre per tale ragione, le forze navali non avevano un proprio ministero ma solo un \"Direttorato della Marina\".\nLa forza navale vietnamita crebbe rapidamente dai circa 600 effettivi del 1955 ai 2.500 del 1964, ricevendo in dotazione una serie di unit\u00e0 leggere e costiere donate da Cina e Unione Sovietica. Il 2 agosto 1964 le forze navali furono coinvolte nel cosiddetto \"incidente del Golfo del Tonchino\", quando tre motosiluranti classe P4 vietnamite attaccarono il cacciatorpediniere statunitense impegnato in una missione di spionaggio nel golfo del Tonchino; l'episodio fu poi utilizzato dagli Stati Uniti come pretesto per l'avvio di bombardamenti aerei sul Vietnam del Nord e per l'invio di proprie truppe a sostegno del governo di Saigon.\nNel corso della seguente guerra del Vietnam la Marina gioc\u00f2 un ruolo minimo, limitandosi a pattugliare le proprie zone costiere e ad organizzare un servizio di contrabbando di armi via mare a favore dei guerriglieri vietcong del sud tramite finti pescherecci e imbarcazioni civili, cui le forze statunitensi risposero imponendo il blocco navale della costa vietnamita (operazione Market Time); l'unico scontro navale tra statunitensi e nordvietnamiti si ebbe il 19 aprile 1972 nel corso della cosiddetta battaglia di \u0110\u1ed3ng H\u1edbi: due motomissilistiche vietnamite tentarono un attacco a una formazione navale statunitense con un missile antinave sovietico P-15 intercettato per\u00f2 dai RIM-2 Terrier lanciati dall'incrociatore , mentre contemporaneamente due MiG-17 dell'aviazione vietnamita riuscivano a sganciare una bomba sull'incrociatore e una sul cacciatorpediniere . Nel 1969 la forza navale vietnamita cre\u00f2 la sua unit\u00e0 di fanteria di marina, il Gruppo Pionieri Navali 126, forte di 500 uomini che nell'aprile 1975, davanti al crollo finale del Vietnam del Sud, furono impegnati in una breve campagna per l'occupazione tramite una serie di sbarchi anfibi degli atolli delle contese Isole Spratly all'epoca controllati dalle forze sudvietnamite.\nLa Cambogia e le Isole Spratly.\nLa caduta del Vietnam del Sud nel 1975 consent\u00ec alla Marina vietnamita di entrare in possesso di una notevole quantit\u00e0 di unit\u00e0 navali sudvietnamite, spesso navi della United States Navy precedentemente cedute al governo di Saigon: oltre a svariate centinaia di navi ausiliarie, mezzi da sbarco e unit\u00e0 leggere, passarono alla Marina di Hanoi le fregate \"Tr\u1ea7n Kh\u00e1nh D\u01b0\" (ex cacciatorpediniere scorta ) e \"Pham Ngu Lao\" (ex nave appoggio idrovolanti ); nel 1978, dopo la firma di un trattato di amicizia e cooperazione con l'Unione Sovietica, il Vietnam inizi\u00f2 a ricevere anche varie moderne unit\u00e0 di costruzione sovietica come le corvette (fregate per i vietnamiti) classe Petya, le motomissilistiche classe Osa e le motosiluranti classe Turya in cambio della messa a disposizione dei sovietici delle infrastrutture dell'ampia base navale realizzata dagli statunitensi nella baia di Cam Ranh. Il Gruppo Pionieri Navali 126 fu espanso nell'organico e divenne la 126\u00aa Brigata fanteria di marina, affiancata poi da una seconda unita (la 950\u00aa Brigata) e dotata di una componente corazzata con carri leggeri anfibi PT-76 e trasporti truppa BTR-60.\nLa forza navale vietnamita fu impegnata fin da subito nel conflitto di frontiera tra il Vietnam e la nuova Kampuchea Democratica di Pol Pot: nel maggio del 1975 forze vietnamite riconquistarono con un'invasione anfibia le isole di Ph\u00fa Qu\u1ed1c e Th\u1ed5 Chu occupate dai Khmer rossi, procedendo poi a occupare l'isola cambogiana di Koh Wai; nel corso dell'invasione della Cambogia da parte delle forze vietnamite nel dicembre 1978-gennaio 1979, la fanteria di marina condusse una decina di operazioni anfibie a livello di battaglione lungo la costa cambogiana, contribuendo alla cattura degli importanti porti di Kampot, Ream e Koh Kong. La Marina fu poi responsabile del pattugliamento della costa cambogiana per tutta la durata dell'occupazione vietnamita (protratta fino al settembre 1989), oltre a fornire addestramento e assistenza alla forza navale della Repubblica Popolare di Kampuchea (il governo fantoccio istituito dal Vietnam in Cambogia).\nNel corso degli anni 1980 la Marina vietnamita fu impegnata anche a far valere le rivendicazioni di Hanoi sull'arcipelago delle Spratly, conteso anche da Cina, Taiwan, Filippine e Malaysia; dopo vari confronti incruenti, il 14 marzo 1988 forze navali vietnamite e cinesi si scontrarono nei pressi del Johnson South Reef: due navi da trasporto vietnamite intente a sbarcare truppe sull'isola furono attaccate e affondate da altrettante fregate cinesi, con la morte di circa 70 uomini.\nI vietnamiti hanno cercato a tutto il 2010 di contendere alla Cina il controllo del Mare Cinese Meridionale, anche tramite accordi internazionali che portassero forze navali straniere (India, Russia) ad avere basi in zona, per esempio riaprendo la vecchia base russa di Cam Ranh\nStruttura.\nOrganizzazione.\nIl territorio del Vietnam \u00e8 diviso in cinque regioni militari navali: da nord a sud, la 1\u00aa Regione navale con comando ad Haiphong e responsabile della zona del golfo del Tonchino, la 3\u00aa Regione navale con comando a \u0110\u00e0 N\u1eb5ng responsabile per la costa centrale e il conteso arcipelago delle Isole Paracelso, la 4\u00aa Regione navale con comando a Cam Ranh con responsabilit\u00e0 sull'area del Mar Cinese Meridionale e delle isole Spratly, la 2\u00aa Regione navale con comando a Nh\u01a1n Tr\u1ea1ch e responsabilit\u00e0 sull'area del Delta del Mekong, e la 5\u00aa Regione navale con comando a Ph\u00fa Qu\u1ed1c e responsabile della costa vietnamita affacciata sul golfo del Siam; le principali unit\u00e0 da combattimento sono assegnate alla 4\u00aa e, in misura minore, alla 3\u00aa Regione navale, con le altre regioni dotate primariamente solo di unit\u00e0 leggere e costiere. Le flotte sono divise in brigate navali, non solo per la fanteria di marina ma anche per quanto riguarda le unit\u00e0 navali, e le brigate in reggimenti e battaglioni. A tutto il primo decennio degli anni duemila agli ammiragli comandanti, col ruolo ammiragli reistituito con la riforma dell'aprile 1982, erano ancora affiancati da un commissario politico\nIl quartier generale della Marina (B\u1ed9 T\u01b0 l\u1ec7nh H\u1ea3i qu\u00e2n) \u00e8 situato nella capitale Hanoi, mentre l'accademia navale nazionale (H\u1ecdc vi\u1ec7n H\u1ea3i Qu\u00e2n Vi\u1ec7t Nam) ha sede a Nha Trang; dal dicembre 2011, capo di stato maggiore della Marina vietnamita \u00e8 l'ammiraglio Nguy\u1ec5n V\u0103n Hi\u1ebfn. Al 2014 gli effettivi della Marina ammontano a circa 40.000 uomini suddivisi in sei specialit\u00e0: unit\u00e0 di superficie, sommergibilisti, fanteria di marina, commando navali, aviazione di marina e difesa missilistica costiera. L'80% circa del personale della Brigata Navale Ham Tu, nell'area della Flotta Bach Dang, \u00e8 costituito da ex appartenenti alla marina del Vietnam del Sud ed opera di norma nelle acque cambogiane.\nUnit\u00e0.\nIn passato considerata secondaria rispetto alle esigenze delle forze terrestri, dalla seconda met\u00e0 degli anni 2000 la Marina vietnamita ha conosciuto un notevole incremento del suo budget annuale ed \u00e8 stata la principale forza armata a beneficiare degli ampi programmi riarmo e ammodernamento delle dotazioni intrapresi dal governo vietnamita, visto il perdurante stato di tensione con la Cina e le altre nazioni del Sud-est asiatico per la questione delle isole Spratly; ci\u00f2 ha consentito una serie di vasti programmi di ammodernamento che hanno portato alla radiazione delle navi ormai obsolete e alla messa in servizio di unit\u00e0 di nuova costruzione, principalmente acquistate all'estero: partner principale per la realizzazione di unit\u00e0 navali destinate al Vietnam rimane la Russia, ma sono stati avviati anche alcuni contatti con costruttori dell'Europa occidentale.\nIl programma pi\u00f9 importante di ammodernamento ha riguardato l'acquisto dalla Russia di sei nuovi sottomarini d'attacco a propulsione convenzionale classe Kilo (classe Hanoi per i vietnamiti), in versione migliorata e dotati dei missili antinave 3M-54 Klub: al 2015 tre unit\u00e0 risultano operative, una \u00e8 in fase di allestimento e altre due in costruzione con consegna prevista per la fine del 2016. La Russia ha curato anche l'ammodernamento per le infrastrutture della base di Cam Ranh onde farne la sede principale della flotta di sottomarini vietnamita, oltre a fornire addestramento ai sommergibilisti vietnamiti; sotto questo profilo, nel novembre 2013 il Vietnam ha sottoscritto un accordo con l'India per l'addestramento di 500 sommergibilisti vietnamiti presso le scuole navali indiane. Il Vietnam ha avviato nel 2014 anche la realizzazione di un primo prototipo di battello sommergibile di produzione nazionale, denominato \"Truong Sa\" e classificato come sommergibile tascabile.\nUn secondo importante programma di ammodernamento ha riguardato l'acquisto, siglato nel 2006, di due fregate multiruolo russe classe Gepard 3.9 (classe \u0110inh Ti\u00ean Ho\u00e0ng per i vietnamiti) consegnate nel 2011 e armate con i missili antinave Kh-35; altre due fregate classe Gepard, in configurazione anti-sommergibile, sono state ordinate nel 2011 con consegna prevista per il 2017. Nel 2011 il Vietnam ha inoltre ordinato ai cantieri della ditta olandese Damen Group di Flessinga due fregate della classe Sigma 9814, con altre due unit\u00e0 la cui realizzazione avverr\u00e0 su licenza nei cantieri vietnamiti; le unit\u00e0 saranno dotate del missile antinave francese Exocet. Risultano ancora in servizio cinque fregate anti-sommergibili della classe Petya di era sovietica, ormai obsolete e la cui radiazione \u00e8 prevista entro il 2020.\nLa flotta di superficie comprende anche quattro corvette lanciamissili classe Tarantul, di costruzione russa ed entrate in servizio tra il 1994 e il 2000, una corvetta anti-sommergibile classe BPS-500, di costruzione vietnamita sulla base del progetto delle russe classe Pauk, otto motomissilistiche classe Osa e cinque motosiluranti classe Turya di epoca sovietica, sei motocannoniere classe Svetljak di origine russa e tre nuovi pattugliatori classe TT-400TP di costruzione vietnamita e consegnati nel 2012; nel 2009 \u00e8 stato siglato con la Russia un contratto per dieci nuove motomissilistiche classe Molniya (una versione migliorata delle Tarantul), con due unit\u00e0 costruite nei cantieri russi e otto in quelli vietnamiti: al 2015 quattro di esse risultano consegnate con altre quattro attese per la fine del 2016.\nLa componente ausiliaria \u00e8 ancora basata in maggioranza su unit\u00e0 piuttosto datate. Per la guerra di mine sono disponibili otto dragamine di epoca sovietica: quattro della classe Sonya, due della classe Yurka e due della classe Yevgenya; i trasporti logistici sono assicurati da una decina di unit\u00e0 di costruzione locale di varia tipologia, mentre per la guerra anfibia sono in uso tre LST classe Polnocny di origine sovietica, due unit\u00e0 della classe HQ-521 di origine vietnamita basate sul progetto delle Polnocny e una notevole collezione di unit\u00e0 ex-statunitensi risalenti alla Marina sudvietnamita tra cui sei tra LST e LSM e 24 LCM.\nL'aviazione navale \u00e8 ancora una forza piccola: Dal 2015 sono entrati in servizio 6 velivoli DHC-6 Twin Otter di origine canadese, tre in versione pattugliatore marittimo e tre in versione aereo da trasporto STOL, ideale per rifornire gli avamposti vietnamiti sugli atolli delle Spratly; il resto della forza comprende 8 elicotteri Kamov Ka-28 di origine sovietica, basati sia a terra che sulle nuove fregate classe Gepard, e due elicotteri Eurocopter EC225 Superpuma utilizzati per operazioni di ricerca e soccorso. La difesa costiera \u00e8 stata notevolmente potenziata con l'acquisto dalla Russia nel 2012 di due batterie di missili K-300P Bastion-P con circa 40 ordigni, andati a integrare le pi\u00f9 vecchie batterie basate sui P-5 Pityorka di epoca sovietica.\nMezzi Aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "5461744", "revid": "760369", "url": "https://it.wikipedia.org/wiki?curid=5461744", "title": "Brefotrofio e orfanotrofi del vicentino", "text": "A Vicenza il brefotrofio, cio\u00e8 l'istituto che accoglieva e allevava i neonati e gli infanti definitivamente o temporaneamente abbandonati, fu dal XV a tutto il XVII secolo presso l'Ospedale di San Marcello e dal XIX alla seconda met\u00e0 del XX secolo presso l'ex monastero di San Rocco.\nGli orfanotrofi invece, cio\u00e8 le strutture di accoglienza degli orfani e di altri minori senza famiglia, furono diversi e cambiarono di sede nel tempo.\nIl Brefotrofio.\nCome dappertutto, anche nel territorio vicentino il problema degli infanti abbandonati, o perch\u00e9 non voluti o perch\u00e9 chi li aveva messi al mondo non era in grado di mantenerli, \u00e8 da sempre esistito; la risposta al problema fu, per secoli, la loro soppressione o il commercio o la carit\u00e0 individuale di qualcuno disposto ad accoglierli.\nA Vicenza, per trovare qualche soluzione a questa piaga sociale bisogna attendere l'et\u00e0 moderna, durante quindi l'et\u00e0 della Repubblica di Venezia, un periodo caratterizzato da relative stabilit\u00e0 e pace sociale e da un certo benessere, almeno per la citt\u00e0 e per l'aristocrazia che la governava. Nonostante questi aspetti positivi, il fenomeno dell'abbandono non diminu\u00ec ed anzi, nel tempo, sembr\u00f2 aumentare. Per quanto riguarda le famiglie nobili, l'abbandono degli illegittimi - e dei numerosi figli nati a causa delle avventure con la servit\u00f9 - fu un elemento essenziale per conservare il decoro e il patrimonio familiare. Per quanto riguarda invece le classi pi\u00f9 umili, le cause dell'affidamento, definitivo o temporaneo, alla pubblica carit\u00e0 furono la povert\u00e0, le carestie e le epidemie: era preferibile la tenue speranza di una sopravvivenza in istituto, rispetto alla drammatica certezza di una morte in famiglia.\nLa Casa degli Esposti a San Marcello durante la Repubblica Veneta.\nA Vicenza, presso l'ospedale di San Marcello - sostenuto con notevoli elargizioni dalla famiglia Porto che ne aveva il giuspatronato e gestito dalla fraglia dei Battuti - fin dalla met\u00e0 del XV secolo si ha notizia che venivano accolti numerosi infanti abbandonati. Nel 1466 ammontavano a circa un centinaio, di cui quaranta presso l'ospedale e una sessantina presso nutrici esterne; due anni dopo papa Paolo II concedeva una speciale indulgenza a tutti coloro che avessero aiutato uno dei neonati accolti e nutriti in questo ospedale, che ormai era diventato \"in partibus illis celebre et famosum\".\nIl problema, oltre che sociale, era economico perch\u00e9, nonostante le donazioni e i numerosi lasciti da parte delle famiglie nobili - molti dei quali probabilmente intesi a tacitare colpevoli coscienze - i costi di gestione erano ingenti. Nel 1484 gli amministratori dell'ospedale erano allarmati \"per la moltitudine degli fantolini l\u00e0 expositi\", dato che la spesa per il loro sostentamento \"sopravanza l'intr\u00e0 per la met\u00e0\". Diverse erano le cause di queste difficolt\u00e0 economiche: soprattutto il fatto che chi amministrava i beni immobili dell'istituto risultava speso moroso nel versamento delle rendite.\nA partire dal 1530 l'ospedale di San Marcello si era specializzato nell'accoglienza solo di bambini esposti o illegittimi, assumendo la denominazione di Casa degli Esposti, cio\u00e8 \"dei figli spurii affine di evitare gli infanticidi che a quanto sembra eransi moltiplicati\". Oltre ai figli illegittimi dei nobili venivano affidati all'ospedale anche figli legittimi di famiglie estremamente povere che speravano di poterseli riprendere in tempi un po' pi\u00f9 favorevoli; fu creato un apposito registro segreto nel quale venivano descritti i segni di riconoscimento e il luogo in cui venivano dati a balia: la restituzione poteva avvenire soltanto dopo aver pagato le spese per il mantenimento.\nNella seconda met\u00e0 del Cinquecento, quello economico era divenuto il problema principale e assillante; nella Casa degli Esposti veniva accolta una media di 250 infanti ogni anno. Le balie contadine, cui essi venivano affidati, erano pagate troppo poco e cercavano quindi di ottenere pi\u00f9 bambini di quanti potessero allattare, con la conseguenza che aumentava notevolmente la mortalit\u00e0 per denutrizione. Durante la sua visita pastorale a Vicenza nel 1584, il cardinale Agostino Valier sollecitava a \"proveder in qualche modo che li poveri orfanelli lattanti non muorano da fame come fanno continuamente\". D'altronde all'abbattimento del numero degli assistiti, interni ed esterni, provvedevano le frequenti epidemie, l'ultima delle quali - la peste del 1630 - lo azzer\u00f2 quasi del tutto. Ma anche in tempi normali la mortalit\u00e0 era altissima: dagli archivi comunali risulta che nel triennio 1666-68, essa vari\u00f2 dal 92,5% e il 97,7%; e questo spiega perch\u00e9 all'interno dell'istituto vi fossero solo 20-30 bambini e all'esterno poco pi\u00f9 di un centinaio.\nSolo nella seconda met\u00e0 del Seicento i magistrati della Repubblica di Venezia - \"I sindaci e gli inquisitori di terraferma vedendo, in causa di inconvenienti gravissimi, convertirsi l'ospitale di San Marcello in loco di sagrificio di innocenti anzich\u00e9 ricovero di fanciulli, essendo di duemila e pi\u00f9 creature capitate in esso nei decorsi nove o dieci anni appena sette sopravvissute ed allevate, infelicemente perite l'altre\" - che fino a quel momento si erano limitati a concedere soltanto esoneri da imposte sulle propriet\u00e0 immobiliari dell'istituto, intervennero per tentare di migliorarne l'amministrazione e di racimolare maggiori entrate.\nLa mortalit\u00e0 per\u00f2 rest\u00f2 altissima anche nel Settecento, intorno a una media dell'83% sul totale dei bambini accolti, rispetto al 30% circa della mortalit\u00e0 infantile di quel tempo e questi interventi delle autorit\u00e0 sia veneziane che locali, sia di controllo che di contribuzione, si moltiplicarono. Nel 1716 furono istituiti i verbali delle esposizioni o libri Ruota; essi prendevano il nome della ruota degli esposti, che consisteva in un cilindro di legno con una cavit\u00e0, nella quale chi intendeva abbandonare il neonato lo poteva lasciare senza essere visto; poi, ruotando su di un perno, il cilindro faceva entrare l'infante all'interno dell'istituto. A San Marcello, oltre alla ruota vi erano altri due punti di accesso, la porta dei carri e la porta del campanello, dove la consegna del bambino non era coperta dall'anonimato.\nL'ospedale non poteva accettare infanti provenienti da localit\u00e0 al di fuori del territorio vicentino, oppure quelli che presentavano gi\u00e0 i dentini; nel registro venivano accuratamente descritti anche tutti quei segni, come bigliettini o vestiario, che avrebbero potuto portare in seguito all'identificazione del bambino. Veniva data importanza anche all'attestazione dell'avvenuto battesimo, che altrimenti veniva somministrato nella chiesa cattedrale. Nel registro, accanto a queste indicazioni, venivano registrati anche i fatti successivi: l'affidamento a balia esterna, oppure la consegna \"da pane\" cio\u00e8 l'affidamento di un bambino pi\u00f9 grandicello ad una famiglia contadina che lo accoglieva \"a pensione\" o, infine il segno della croce per indicarne il decesso.\nSe nel corso della prima met\u00e0 del Settecento il numero di bambini esposti sembr\u00f2 diminuire (la media annua dei 130-140 degli anni venti quasi si era dimezzata verso il 1750), durante la seconda met\u00e0 riprese gradualmente e costantemente a salire, portandosi verso la fine del secolo intorno alle 200 accoglienze annue.\nNel 1806, durante il regno d'Italia sotto l'impero francese, un decreto riform\u00f2 il sistema assistenziale, riunendo tutti gli ospedali e gli istituti della citt\u00e0 nella Congregazione di Carit\u00e0; tra essi era compreso il brefotrofio, che fu trasferito negli ambienti del monastero di san Rocco, appena svuotato dalle \"teresine\", le carmelitane calzate che vivevano l\u00ec da oltre un secolo.\nL'Ospizio degli Infanti Abbandonati a San Rocco nell'Ottocento.\nIl trasferimento a San Rocco fu determinato dall'esigenza di avere spazi pi\u00f9 ampi e confortevoli, visto che si era consolidato l'aumento del numero degli infanti abbandonati, ma anche dal fatto che l'ex-monastero era posto nel borgo di Porta Nova, una parte della citt\u00e0 meno in vista, che consentiva cos\u00ec una maggior libert\u00e0 di portare alla ruota, in condizioni di anonimato, un bambino indesiderato per affidarlo alla \"\"civica piet\u00e0\".\nCon il passaggio sotto il Regno Lombardo Veneto la Casa degli Esposti ricevette una nuova regolamentazione: era una delle quattro case centrali del Veneto e ad essa confluivano le ricevitorie di Bassano, Schio e Orgiano; la competenza sull'amministrazione di queste case - e sul ripianamento del deficit di bilancio - pass\u00f2 dapprima al governo del Regno e poi, nel 1854, alla Congregazione centrale veneta. Nel 1836 la Casa si era data un primo statuto che prevedeva, tra l'altro, la direzione di un dottore in medicina. Verso la met\u00e0 del secolo vi entrarono in servizio le suore dorotee, per svolgere funzioni di assistenza, educazione e istruzione.\nSull'amministrazione del \"luogo pio\" gravavano imponenti problemi per garantire, o quanto meno tentare di garantire, la sopravvivenza dei neonati. Per questo, oltre agli appelli delle pubbliche autorit\u00e0 e del vescovo alle donne di Vicenza perch\u00e9 si rendessero disponibili ad allattare i bambini abbandonati, si increment\u00f2 la soluzione del baliatico, cio\u00e8 l'affidamento dei bambini a famiglie disponibili a nutrirli e ad accudirli dietro modico compenso, detto \"bollettone\" per la balia e \"pensione\" per la famiglia che continuava ad accogliere il bambino ormai svezzato; sistema questo che abbass\u00f2 di molto la mortalit\u00e0 degli infanti dati all'esterno rispetto a quelli che rimanevano all'interno dell'istituto, anche se frequentissimi erano gli incidenti che, per trascuratezza, portavano a morte presso la famiglia affidataria.\nUn problema da risolvere era anche quello dell'identit\u00e0 dei bambini abbandonati. Sia il codice napoleonico che quello austriaco vietavano espressamente le indagini sulla paternit\u00e0 e anche in seguito il codice civile del Regno d'Italia, seppure un po' pi\u00f9 possibilista, si tenne sulla stessa linea. Cos\u00ec era l'ufficiale di stato civile ad inventare per il bambino un nome e cognome, evitando quelli che ne lasciassero sospettare l'origine.\nCon l'annessione al regno d'Italia mut\u00f2 anche la struttura amministrativa e l'istituto ottenne i sussidi dell'Amministrazione provinciale; nel 1867, con l'entrata in vigore del nuovo statuto, la Casa mut\u00f2 il nome in quello di Ospizio degli Infanti Abbandonati. Segu\u00ec un periodo in cui si evidenziarono ancora una volta sia problemi economici che di carattere sanitario per cui, verso la fine del secolo, l'orientamento fu quello di \"ridurre i locali del brefotrofio a puro asilo di cura o ricovero dei bambini che non possono per alcune speciali ragioni esitarsi all'esterno\", come pure quello di aumentare i sussidi alle madri che tenevano il bambino a domicilio e di ricorrere sempre di pi\u00f9 al baliatico esterno.\nI tentativi di reinserimento nella societ\u00e0.\nL'istituto si faceva carico degli esposti, se maschi fino al compimento del 12\u00ba anno di et\u00e0, se femmine del 14\u00b0; gli inabili al lavoro per deformit\u00e0 croniche potevano rimanere rispettivamente fino a 16 e 18 anni. Diverse relazioni sanitarie riferiscono comunque della frequente presenza di deficienze fisiche, nervose e psichiche, oltre che di scarso rendimento negli studi e nei mestieri e talora della necessit\u00e0 di ricovero in ospedale o in altri istituti di cura o di custodia.\nIl Conservatorio Checozzi.\nA fine Settecento, quando ancora gli esposti erano nella Casa di San Marcello, era avvertito il problema del loro reinserimento nella vita civile, presupposto del quale erano un'adeguata istruzione e formazione professionale. Mentre per le fanciulle - cui a quel tempo non si pensava a una vita diversa da quella di donna di casa - esistevano alcune iniziative benefiche come il Soccorsetto, l'Ospizio delle Zitelle e le fondazioni di \"grazie dotali\"\", i maschi, appena raggiunta l'et\u00e0 di 12 anni prevista per la dimissione, venivano in genere affidati a qualche bottega artigiana o mandati in campagna dove per\u00f2 erano spesso esposti allo sfruttamento da parte della famiglia contadina o dei padroni.\nFu cos\u00ec che nel 1778 la nobildonna Alba Catterina Checozzi dispose mediante testamento, che con le rendite del suo patrimonio \"si mantenessero ed educassero i fanciulli maschi dello spedale di S. Maria e di S. Cristoforo presso S. Marcello, i quali, per le tenui rendite del medesimo spedale restano necessariamente abbandonati dalla Provvidenza in et\u00e0 troppo tenera, sortiti appena, per dir cos\u00ec, dalla culla con quelle miserabili conseguenze che sono notorie\". Per raggiungere questo scopo, con i fondi messi a disposizione vennero acquistati i locali del soppresso convento di San Michele e trasformati in una fabbrica di panni - facendo cos\u00ec rifiorire a Vicenza un'antica e prestigiosa tradizione tessile - dove gli esposti, che avrebbero continuato ad abitare a San Rocco, avrebbero potuto essere addestrati a lavorare fino all'et\u00e0 di 21 anni.\nTuttavia l'impresa fall\u00ec, incapace di produrre utili a motivo delle notevoli spese di gestione e della difficolt\u00e0 di trovare adeguate maestranze per l'addestramento dei ragazzi. Anche quando, nel 1837, il Conservatorio Checozzi venne trasferito all'interno del complesso di San Rocco per gestire laboratori di falegnameria, calzoleria e sartoria, soprattutto per un'errata scelta degli istruttori la decisione non sort\u00ec gli effetti sperati.\nA questo punto il direttore del Conservatorio attu\u00f2 una politica che mirava alla riduzione degli apprendisti, che vennero sistematicamente affidati a capi mastri, a capi di bottega o a famiglie rurali o addirittura alla Regia Marina di Venezia, abbandonandoli cos\u00ec al loro destino. I pochi che rimasero a San Rocco per difficolt\u00e0 di carattere sanitario o psichico continuarono come poterono le loro attivit\u00e0, creando spesso non pochi problemi di carattere disciplinare alla gestione dell'istituto.\nLa vita del Conservatorio era cos\u00ec segnata e, poich\u00e9 la testatrice aveva previsto che, in caso di mancato adempimento del suo progetto, il suo patrimonio sarebbe stato devoluto ad altri luoghi pii della citt\u00e0, nel 1875 la Congregazione di Carit\u00e0 pretese dall'amministrazione del San Rocco la corresponsione di 75.000 lire, un debito che, in aggiunta alle passivit\u00e0 accumulate nell'opificio, segn\u00f2 la fine dell'istituzione.\nL'Istituto \"Don Francesco Novello\".\nNel 1833 la Casa degli Esposti, per mancanza di fondi, decise di dimettere una cinquantina di fanciulle che avevano compiuto il 14\u00ba anno di et\u00e0, mettendole praticamente sulla strada senza i mezzi per vivere ed esponendole cos\u00ec al pericolo di sfruttamento. Fu allora che don Francesco Novello, assistente spirituale del brefotrofio e rettore della chiesa di San Rocco, fond\u00f2 a proprie spese un istituto privato per accogliere le infelici ed offrir loro un ambiente familiare in cui venissero fornite l'educazione e l'istruzione necessarie per affrontare dignitosamente la vita.\nLa sede fu trovata in un'area adiacente alla chiesa di San Rocco e, per l'assistenza e l'educazione delle ospiti, furono chiamate alcune esperte maestre alle quali, dal 1956, subentrarono tre suore dorotee; l'istitut\u00f2 continu\u00f2 a vivere sostenuto da numerose donazioni e lasciti affidati al fondatore e ai sacerdoti che gli succedettero nella direzione.\nLe ospiti assistite poterono cos\u00ec dedicarsi, sotto la guida di istitutrici esperte, a lavori di ricamo o di confezione di arredi liturgici. Durante la prima e la seconda guerra mondiale conobbero l'esperienza dello sfollamento in sedi provvisorie e precarie e talvolta anche la penuria di adeguati mezzi di sostentamento.\nL'Ospizio e l'IPAI a San Rocco nel Novecento.\nNel primo decennio del Novecento la situazione del brefotrofio non era cambiata: la media delle accoglienze era intorno alle 200 l'anno, la mortalit\u00e0 restava altissima, sia per la debolezza costituzionale e le infermit\u00e0 congenite degli infanti abbandonati che per l'impossibilit\u00e0 di provvedere adeguatamente - con gli strumenti del tempo - a nutrire i bambini e ad impedire la diffusione dei contagi.\nL'affidamento all'esterno era diventato la regola, anche se di frequente i controlli evidenziavano casi di abuso da parte delle famiglie che accettavano il baliatico o l'affidamento solo per poterne trarre un modesto reddito, trascurando invece le condizioni igieniche o anche l'istruzione del fanciullo. Stava per\u00f2 prendendo piede un fenomeno che interessava il 25% circa degli esposti, e cio\u00e8 il riconoscimento dei lattanti da parte delle madri che prima li avevano abbandonati, allo scopo di ricevere il sussidio per l'allattamento, fenomeno che nei periodi successivi sarebbe diventato sempre pi\u00f9 abituale.\nNel secondo decennio del secolo l'istituto vide una continua trasformazione e miglioramento assistenziale: fu acquistata una incubatrice per i neonati, venne realizzato l'impianto di acqua calda, creata un'infermeria e locali per l'isolamento degli infettivi, si cominci\u00f2 a mandare i trovatelli in soggiorni montani o marini. Anche San Rocco sub\u00ec le conseguenze della guerra: nel 1918 fu requisito dall'autorit\u00e0 militare e utilizzato come ospedale da campo; fu anche danneggiato da un bombardamento ma, nel frattempo, i bambini erano stati trasferiti ad un altro istituto a Moncalieri.\nNel 1917 l'amministrazione dell'Ospizio prese l'importante decisione di non accettare pi\u00f9 incondizionatamente gli illegittimi, se non in casi eccezionali; la madre avrebbe dovuto consegnare di persona il bambino e avrebbe ricevuto il sussidio per l'allattamento soltanto se lo avesse riconosciuto o si fosse impegnata ad allattarlo per almeno sei mesi; questa nuova regolamentazione eliminava la figura giuridica dell'esposto, sostituendola con quella dell'illegittimo assistito; i casi di riconoscimento passarono cos\u00ec in pochi anni dal 30% all'80%. Con questo sistema - e anche per le migliorate condizioni igienico-sanitarie - il tasso di mortalit\u00e0 si abbatt\u00e9 radicalmente, portandosi al di sotto del 10%.\nDopo che, nel dicembre 1925, fu istituita l'ONMI (Opera Nazionale Maternit\u00e0 e Infanzia) le relazioni sull'istituto di Vicenza lo citano come esempio di buona assistenza, dotato di personale professionale specializzato, di attrezzature sanitarie adeguate e di ambienti anche per attivit\u00e0 ricreative. L'ONMI, oltre a svolgere funzioni di controllo, concorreva per un terzo alle spese di assistenza e forniva sussidi per libri e materiale didattico.\nNel secondo dopoguerra continu\u00f2 l'ammodernamento delle attrezzature e la formazione professionale del personale; l'Amministrazione provinciale di Vicenza acquist\u00f2 una villa di Asiago trasformandola nella colonia Aurora per i bambini dell'istituto. In esso nel 1955 erano ancora presenti 54 fanciulli e 55 fra lattanti e bambini piccoli. Un segnale delle migliorate condizioni degli assistiti fu il decremento del tasso di mortalit\u00e0, ormai pari a quello di tutta la popolazione infantile.\nNel 1958 il nome dell'istituto venne modificato in quello di Istituto Provinciale di Assistenza all'Infanzia della provincia di Vicenza (IPAI). In quel periodo il numero di accoglienze sub\u00ec un incremento di circa il 20%, non pi\u00f9 dovuto a ragioni di abbandono - i figli di ignoti rappresentavano ormai solo il 3-4% - ma al fatto che le madri nubili, pur riconoscendo il bambino, si trovavano in disagiate condizioni e senza lavoro.\nL'anno successivo fu aperto, all'interno del San Rocco, un reparto gestanti nubili di 8-10 letti, dove venivano accolte le donne a partire dal quinto mese di gravidanza; esso assorb\u00ec l'iniziativa privata in favore delle gestanti nubili, promossa qualche anno prima da don Giovanni Zarantonello, cappellano dell'istituto, e denominata Casa della Gran Madre. Venne infine deciso di riservare l'istituto ai soli bambini inferiori ai 6 anni di et\u00e0, trasferendo gli altri agli orfanotrofi della citt\u00e0 e provincia, in modo da mescolarli agli altri e togliere loro di dosso il marchio dell'illegittimit\u00e0: un ulteriore passo per dare attuazione a quella Dichiarazione dei diritti del bambino, approvata nel 1959 dall'Assemblea Generale delle Nazioni Unite e che affermava il diritto di ogni bambino a crescere in modo sano e normale sul piano fisico, intellettuale, morale, spirituale e sociale in condizioni di libert\u00e0 e dignit\u00e0.\nIl vero cambiamento venne per\u00f2 dall'approvazione della legge 431 del 1967 sull'adozione speciale - la prima delle leggi che si susseguirono sull'adozione - che abbatt\u00e9 radicalmente il numero dei bambini presenti in istituto, 139 dei quali furono dati in adozione nei primi 4 anni di attuazione della legge stessa. Seguirono altre innovazioni: nel 1972 furono istituiti sei gruppi famiglia con piccoli appartamenti autosufficienti; nello stesso anno fu istituito all'interno del San Rocco un asilo nido e poco fuori, la scuola materna San Rocco, entrambi aperti ai bambini esterni e interni. La presenza in istituto, che dal 1970 si era ridotta mediamente a circa una trentina di bambini, ormai divenne solo un momento transitorio di accoglienza in situazioni di emergenza, per il breve tempo necessario ai servizi sociali di trovare una sistemazione in ambito familiare. Ulteriori modifiche legislative da una parte, la possibilit\u00e0 di fruire di una rete di servizi sociali e sanitari sempre pi\u00f9 efficienti dall'altra, port\u00f2 infine all'estinzione dell'IPAI, che cess\u00f2 di esistere nel 1993.\nGli Orfanotrofi della citt\u00e0 di Vicenza.\nEt\u00e0 moderna.\nNella prima met\u00e0 del Cinquecento - in sintonia con il periodo di stabilit\u00e0 sociale e di relativo benessere garantito dalla Serenissima - sorsero in citt\u00e0 nuovi ospedali e ospizi e, nello stesso tempo, anche quelli esistenti passarono da un'accoglienza poco differenziata a una netta specializzazione delle loro funzioni.\nL'ospedale della Misericordia, pur continuando ad accogliere e curare gli infermi, divent\u00f2 a partire dal 1528 principalmente un asilo per orfani ed un ospizio per trovatelli: nel 1563 gli infermi vennero trasferiti nell'ospedale di Sant'Antonio e i trovatelli nell'ospedale di San Marcello.\nNella seconda met\u00e0 del Cinquecento, per eliminare il disturbo causato dal numero crescente di mendicanti e vagabondi, soprattutto fanciulli, che affollavano le strade, le piazze, le chiese - o meglio, per toglierlo da sotto gli occhi - il comune di Vicenza individuato un terreno e alcune case fuori della porta del Castello, fece costruire l'ospedale di San Valentino, progetto al quale aderirono il vescovo e ben 242 famiglie patrizie vicentine. Nel 1580 l'ospedale dei mendicanti era in funzione e risultava articolato in un dormitorio per i fanciulli e uno per le fanciulle; qualche decennio pi\u00f9 tardi accoglieva oltre 150 minori.\nIn et\u00e0 contemporanea.\nDopo il riordino del sistema assistenziale, avvenuto con il decreto vicereale del 1806, l'orfanotrofio della Misericordia - allora maschile e femminile - pass\u00f2 in gestione alla Congregazione di Carit\u00e0 cittadina.\nNel 1812 qui giunsero anche gli ultimi ragazzi ospiti dell'ospedale di San Valentino, che veniva chiuso, e alcuni decenni dopo, in seguito alla soppressione degli ospizi femminili del Soccorsetto nel 1859 e delle Zitelle nel 1865, vi arrivarono pure le rispettive ospiti.\nL'eccessivo affollamento della Misericordia rese perci\u00f2 necessaria una nuova sede per la sezione maschile dell'orfanotrofio, che fu trasferita dapprima nell'ex convento delle Cappuccine e poi a San Domenico.\nOrfanotrofio femminile della Misericordia.\nLa sezione femminile rimase nella sede storica della Misericordia, affidata a maestre ed educatrici alle quali, nel 1894, subentrarono le suore dorotee, le quali ne raccolsero l'eredit\u00e0 e ne continuarono l'opera anche nella nuova sede costruita ex novo, per una capienza di 90 posti, sul monte Crocetta, dove l'istituto fu trasferito nel 1966.\nIn veste moderna accoglieva, per darvi educazione ed istruzione, a convitto o a semiconvitto, fanciulle e giovinette \"orfane od in stato di abbandono o che versino in pericolo morale, le quali non possano essere convenientemente aiutate in seno alla loro famiglia\". Negli ultimi anni e fino alla soppressione avvenuta negli anni settanta, vi vennero accolti anche maschi, in particolare fratelli delle ragazze ospiti, in et\u00e0 di scuola elementare.\nOrfanotrofio maschile di San Domenico.\nL'orfanotrofio maschile, staccatosi dalla Misericordia, inizi\u00f2 la propria vita autonoma nel 1861. Dopo qualche anno trascorso nell'ex convento delle Cappuccine sotto la direzione dei padri Pavoniani, fu trasferito dal 1875 nell'attiguo ex convento di San Domenico, opportunamente risistemato.\nAveva lo scopo di accogliere, per darvi educazione ed istruzione, a convitto od a semiconvitto, ragazzi e giovani \"orfani od in stato di abbandono, i quali non possano essere convenientemente aiutati in seno alla loro famiglia\".\nDal 1943 l'Istituto assunse l'attuale denominazione di \"Istituto allievo ufficiale pilota Alessandro Rossi\" a seguito della donazione effettuata nel 1941 dal barone Carlo Rossi. Nell'Istituto venne fuso, nell'anno 1956, il Patronato Fanciulli fondato nel 1845 presso l'allora Casa di Ricovero (ora Istituto \"Ottavio Trento\") \"per accogliervi, durante il giorno, fanciulli e ragazzi per toglierli dall'ozio e dal vagabondaggio e dare loro lavoro, vitto ed istruzione\", e che gi\u00e0 era stato trasferito nella sede di Via San Domenico fin dal 1881.\nDal 1977 l'Istituto smise di funzionare come orfanotrofio e lo stabile divenne prima scuola pubblica, poi sede del Conservatorio Arrigo Pedrollo."}
{"id": "5461750", "revid": "767487", "url": "https://it.wikipedia.org/wiki?curid=5461750", "title": "Pseudophlegethontia turnbullorum", "text": "La pseudoflegetontia (Pseudophlegethontia turnbullorum) \u00e8 un anfibio estinto, appartenente agli aistopodi. Visse nel Carbonifero superiore (circa 310 milioni di anni fa) e i suoi resti fossili sono stati ritrovati in Nordamerica.\nDescrizione.\nCome tutti i membri del gruppo degli aistopodi, \"Pseudophlegethontia\" era dotato di un lungo corpo serpentiforme, privo di arti. Questo animale era morfologicamente intermedio tra gli aistopodi pi\u00f9 arcaici e il pi\u00f9 derivato \"Phlegethontia\". Come il primitivo \"Ophiderpeton\", anche \"Pseudophlegethontia\" era dotato di un corpo relativamente breve con 140 vertebre; le costole a forma di k accompagnavano le vertebre fino alla cinquantasettesima, ed erano presenti ossa distinte nel tetto cranico. L'apertura temporale, inoltre, era priva di barra inferiore.\nAltre caratteristiche, tuttavia, richiamavano quelle di \"Phlegethontia\": il muso appuntito, condili del quadrato molto anteriori alle capsule otiche, occhi posizionati pressoch\u00e9 a met\u00e0 del cranio; erano inoltre presenti costole ventrali (gastralia) sottili, un osso epipterigoide che sorgeva in alto sulla superficie laterale della scatola cranica. Infine, non vi erano osteodermi laterali. \"Pseudophlegethontia\", inoltre era caratterizzato da un osso quadrato estremamente allungato e da una regione postparietale estesa.\nClassificazione.\nLa descrizione di un singolo esemplare immaturo rinvenuto nel giacimento di Mazon Creek (Illinois) ha permesso di riconoscere un nuovo genere e una nuova specie di anfibio, \"Pseudophlegethontia turnbullorum\" (Anderson, 2003). Questo animale appartiene agli aistopodi, un gruppo di anfibi paleozoici dalle origini poco chiare, dal corpo serpentiforme e privo di arti. \"Pseudophlegethontia\" sembrerebbe essere una forma intermedia tra gli aistopodi pi\u00f9 basali come \"Ophiderpeton\", \"Lethiscus\" e \"Oestocephalus\", e gli aistopodi pi\u00f9 derivati (\"Phlegethontia\")."}
{"id": "5461759", "revid": "767487", "url": "https://it.wikipedia.org/wiki?curid=5461759", "title": "A Wartime Romance", "text": "A Wartime Romance \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche statunitensi il 26 luglio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"In Maoriland\"."}
{"id": "5461762", "revid": "22356", "url": "https://it.wikipedia.org/wiki?curid=5461762", "title": "Pseudophlegethontia", "text": ""}
{"id": "5461773", "revid": "287204", "url": "https://it.wikipedia.org/wiki?curid=5461773", "title": "Shuhei Nomura", "text": ""}
{"id": "5461778", "revid": "761672", "url": "https://it.wikipedia.org/wiki?curid=5461778", "title": "Antifascisti nella legione straniera", "text": ""}
{"id": "5461780", "revid": "1855146", "url": "https://it.wikipedia.org/wiki?curid=5461780", "title": "Via Merulana", "text": "Via Merulana \u00e8 una strada storica di Roma situata nel centro storico, che collega la basilica di Santa Maria Maggiore alla basilica di San Giovanni in Laterano, lungo i rioni Monti e Esquilino. \u00c8 anche famosa perch\u00e9 qui Carlo Emilio Gadda ambient\u00f2 il suo romanzo \"Quer pasticciaccio brutto de via Merulana\" (1946).\nStoria.\nLa via moderna segue il tracciato della cinquecentesca \"via Gregoriana\" tracciata dal papa Gregorio XIII e prolungata da papa Sisto V per offrire un adeguato scenario a processioni e cortei pontifici tra Santa Maria Maggiore, San Giovanni in Laterano, la Scala Santa e basilica di Santa Croce in Gerusalemme. Attorno sorsero dal XVII secolo ville patrizie suburbane, l'ultima delle quali (1830) fu villa Wolkonsky, l'unica conservatasi quasi integra mentre le altre cadevano sotto il piccone dell'urbanizzazione umbertina.\nIn passato era la via del Merli, che portava ai prata Meruli, che era una tenuta ove oggi sorge l'Ospedale San Giovanni in Laterano, la zona comprendeva sia parte della zona del Laterano che quella di Santa Maria Maggiore, la via tagliava il Cimbro.\n\u00c8 menzionata nell\"'Ordo Benedicti\", secondo cui andava dal Ninfeo di Alessandro (i cosiddetti \u00abTrofei di Mario\u00bb in piazza Vittorio Emanuele II) fino alle arcate neroniane dell'Aqua Claudia, sul Celio. Come toponimo era usato in tre antiche chiese: \"S. Bartholomaei de Merulana\" o \"in Capite Merulanae\", \"S. Basilidis in Merulana\" e \"S. Matthaei in Merulana\".\nDenominazione.\nFino al 1871 la strada era denominata \"via Coroncina\", per poi essere ridenominata \"via Merulana\" con proposta al Consiglio Comunale n. 16 del 30 novembre 1871.\nLuoghi d'interesse.\nLungo la moderna via Merulana, da via Labicana a piazza di San Giovanni in Laterano, si trovano la basilica di Sant'Antonio da Padova all'Esquilino e la chiesa dei Santi Marcellino e Pietro al Laterano, mentre nel tratto da via Labicana a piazza di Santa Maria Maggiore, si trovano il Palazzo Merulana, risultato della ristrutturazione dell'ex Ufficio d'Igiene del Comune di Roma, \u00e8 un museo che raccoglie la vasta collezione di quadri della Fondazione Cerasi, il teatro Brancaccio, il cosiddetto Auditorium di Mecenate, ovvero un ninfeo facente parte degli \"Horti Maecenatis\", e la chiesa di Sant'Alfonso all'Esquilino."}
{"id": "5461781", "revid": "785616", "url": "https://it.wikipedia.org/wiki?curid=5461781", "title": "Teen Court ~10-dai no Saiban~", "text": ""}
{"id": "5461782", "revid": "106696277", "url": "https://it.wikipedia.org/wiki?curid=5461782", "title": "Scuola pergamena", "text": "La scuola pergamena fu una scuola filologica e scientifica antica con sede a Pergamo. Uno dei suoi massimi direttori fu Cratete di Mallo.\nNel vivace contesto culturale pergameno si svilupp\u00f2 anche la scuola artistica di Pergamo.\nStoria.\nLa scuola, fondata durante l'apogeo del Regno di Pergamo, alleato di Roma (in quel momento la principale potenza del Mediterraneo), divenne una delle pi\u00f9 importanti dell'antichit\u00e0. \nNel contesto culturale della scuola esisteva una biblioteca, fondata nel 150 a.C., che era seconda solo a quella di Alessandria, diretta dal filosofo e geografo Cratete di Mallo. \nPi\u00f9 tardi la scuola visse un periodo di declino, cedendo il passo alla scuola di Rodi. "}
{"id": "5461784", "revid": "729019", "url": "https://it.wikipedia.org/wiki?curid=5461784", "title": "Sewar", "text": "Il Sewar (noto anche come Sejwa, Sivas, Siwah, Siwai, Siwar o Siwaz) \u00e8 un coltello-pugnale di origine indiana ma diffuso principalmente sull'isola di Sumatra, in Indonesia. L'arma \u00e8 chiamata sewah dai Gayonesi, seiva dai Minangkabau, siva dagli Alas e siwaih dagli Acehnesi.\nDescrizione.\nIl \"sewar\" \u00e8 un coltello-pugnale usato nelle tecniche tradizionali indonesiane di combattimento corpo a corpo. La lama \u00e8 leggermente ricurva e pu\u00f2 essere a taglio singolo o doppio, e pu\u00f2 allargarsi o restringersi verso la punta. Il filo pu\u00f2 essere concavo o piatto e l'arma non \u00e8 dotata di guardia. Una ghiera d'ottone \u00e8 solitamente montata per meglio assicurare la lama al manico; tale ghiera, detta \"tampo\", \u00e8 molto decorata nelle versioni cerimoniali del \"sewar\". La sua sezione pu\u00f2 essere rettangolare, esagonale, ottagonale o triangolare. L'impugnatura \u00e8 di legno e pu\u00f2 essere decorata con incisioni o ornamenti metallici. Il fodero, a sezione ovale, consiste in due pezzi di legno legati insieme con stringhe di rattan (o d'oro e argento nelle versioni pi\u00f9 preziose) ed \u00e8 decorato con incisioni, ma gli esemplari particolarmente pregiati sono spesso ornati da metalli preziosi o gemme incastonate. Non mancano inoltre i casi di foderi decorati a smalto. Il \"sewar\" \u00e8 piuttosto simile al \"rencong\", pur avendo una lama pi\u00f9 lunga e pesante e un fodero differente. Le caratteristiche della lama lo rendono un'arma adatta per squarciare. Presenta delle somiglianze funzionali e culturali con il \"kriss\".\nImpiego cerimoniale.\nIl \"sewar\" ha una funzione cerimoniale presso i Minangkabau, che lo usano nel \"tari sewah\" (letteralmente \"danza del \"sewah\"\"), praticata da due o tre danzatori. Nel caso in cui essi siano solo due, uno solo di loro porta il \"sewar\"; se invece essi sono in tre, gli armati sono due ed eseguono dei movimenti che rappresentano attacchi rivolti al danzatore disarmato. Tale danza, che non \u00e8 praticata da persone che provino dei risentimenti personali verso il danzatore disarmato, fa parte del \"tarian pancak\", una categoria di danze tradizionali influenzate dal silat, un'arte marziale originaria dell'Indonesia."}
{"id": "5461811", "revid": "767487", "url": "https://it.wikipedia.org/wiki?curid=5461811", "title": "In Maoriland", "text": "In Maoriland \u00e8 un cortometraggio muto del 1912. Il nome del regista non viene riportato nei credit del film, un documentario sulla Nuova Zelanda prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 100 metri - usc\u00ec nelle sale cinematografiche statunitensi il 26 luglio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, \"A Wartime Romance\"."}
{"id": "5461813", "revid": "228587", "url": "https://it.wikipedia.org/wiki?curid=5461813", "title": "Giuseppe Pizzirani", "text": "Biografia.\nGi\u00e0 ardito di guerra con il grado di tenente durante il primo conflitto mondiale ader\u00ec all'associazione Arditi d'Italia. Quando si svolse il congresso nazionale di Bologna fra il 22 e il 23 ottobre 1922 venne fondata la nuova Federazione nazionale Arditi d'Italia di cui Pizzirani divenne segretario generale. Durante il regime fascista ricopr\u00ec il ruolo di federale fascista di Rovigo e Padova fino a diventare deputato alla Camera dei Fasci e delle Corporazioni nella XXX Legislatura.\nCon la proclamazione della Repubblica Sociale Italiana divenne federale di Roma dove fu chiamato inizialmente a svolgere l'incarico di ispettore dei Fasci e in seguito a sostituire il federale Gino Bardi, il quale aveva costituito una banda dedita a rapine e di cui aveva guidato l'arresto dopo un'irruzione in Palazzo Braschi il 26 novembre 1943. Il 18 febbraio 1944 sub\u00ec, uscendone illeso, un attentato gappista nel corso del quale morirono tre agenti di scorta, l'autista e il vice segretario federale Serafini.\nPoco prima della liberazione di Roma il 12 febbraio 1944 lasci\u00f2 l'incarico a Renato Pasqualucci per assumere l'incarico di vicesegretario nazionale del Partito Fascista Repubblicano, carica che mantenne fino al novembre dello stesso anno quando fu sostituito da Pino Romualdi. In questo periodo, mentre il segretario del partito Alessandro Pavolini si trasfer\u00ec in Toscana a ridosso del fronte per costituire le prime formazioni delle Brigate Nere, Pizzirani svolse analoga funzione nel nord Italia.\nNel novembre 1944 divenne per il Veneto fino alla fine della guerra in questo periodo appoggi\u00f2 l'azione del ministro dell'Interno volta a riorganizzare le forze di polizia della RSI e i reparti autonomi ponendoli tutti sotto il comando delle questure. A tal fine in una riunione tenuta a Padova il 5 gennaio 1945 alla presenza dei questori del Veneto, degli uffici provinciali della Guardia Nazionale Repubblicana e degli stati maggiori delle Brigate Nere tent\u00f2 inutilmente di portare sotto l'esclusiva responsabilit\u00e0 delle questure la tutela dell'ordine pubblico scontrandosi per\u00f2 con la GNR e le Brigate Nere che non nutrivano fiducia nella polizia. Pizzirani, scontento del clima di reciproca sfiducia, trov\u00f2 comunque un compromesso in Veneto delegando l'ordine pubblico alle questure e i reati politici agli UPI della GNR mentre le Brigate Nere avrebbero avuto ruolo esclusivamente militare. La sera del 27 aprile 1945 firm\u00f2 la resa delle autorit\u00e0 civili di Padova al CLN.\nProcessato in contumacia dalla corte di assise speciale di Padova fu condannato a venticinque anni per collaborazionismo. L'11 novembre 1946 Pizzirani fu amnistiato e poco tempo dopo prese parte alla nascita del Movimento Sociale Italiano.\nNel dopoguerra organizz\u00f2 alcuni gruppi neofascisti clandestini. Referente a Roma dei Fasci di azione rivoluzionaria fece parte del direttorio e il 21 giugno 1947 nell'ambito di una estesa serie di perquisizioni svolte in tutta Italia fu arrestato dalle forze dell'ordine. Nonostante la perdita di Pizzirani la guida dell'organizzazione rimase intatta anche se alcuni mesi pi\u00f9 tardi si sciolse. Lo storico Giuseppe Parlato definisce Pizzirani \u00abpersonaggio non marginale nelle vicende del passaggio dalla RSI al neofascismo\u00bb.\nIn seguito si candid\u00f2 alla Camera alle elezioni politiche italiane del 1958 nelle liste del Movimento Sociale Italiano senza essere eletto."}
{"id": "5461817", "revid": "599013", "url": "https://it.wikipedia.org/wiki?curid=5461817", "title": "Canonici regolari della penitenza dei Beati Martiri", "text": "I Canonici regolari della penitenza e dei Beati Martiri sono un antico ordine di chierici sotto la regola di sant'Agostino. Sorto probabilmente nel Duecento, sopravvisse in Polonia e Lituania fino alla met\u00e0 dell'Ottocento.\nStoria.\nLe origini dell'ordine sono abbastanza oscure. In alcuni documenti si accenna all'esistenza di loro monasteri gi\u00e0 sotto il pontificato di Gregorio IX (1227-1241), ma il primo atto papale riguardante questa famiglia religiosa risale al pontificato di Alessandro IV e porta la data del 9 aprile 1256: esso \u00e8 indirizzato al priore, alla chiesa e ai frati di Santa Maria de Metrio in Roma che, insieme ai monasteri di Sant'Elisabetta ad Alsfeld e di San Pietro di Kujawy, venivano posti sotto la protezione apostolica.\nNel 1274, alla vigilia del Concilio di Lione II, l'ordine contava case a Roma, in Inghilterra, in Germania, in Boemia, in Polonia e, forse, in Francia e Spagna; i religiosi esercitavano il loro apostolato in parrocchie, in cappellanie e, soprattutto, in ospizi per pellegrini; il loro abito era bianco, costituito da veste e scapolare con l'emblema, in rosso, di una croce sormontata da un cuore ricamato sul petto.\nL'osservanza della regola di sant'Agostino \u00e8 documentata sin dai pontificati di Alessandro IV e Bonifacio VIII; delle costituzioni esistono solo redazioni tardive (1612 e 1750) che sono sostanzialmente identiche a quelle dei frati predicatori.\nDella casa-madre di Santa Maria de Metrio in Roma si erano perse le tracce gi\u00e0 agli inizi del Cinquecento. L'ordine si svilupp\u00f2 soprattutto in Boemia (il monastero di Santa Croce Maggiore a Praga, fondato nel 1256, sopravvisse fino all'Ottocento; le altre case andarono distrutte durante le guerre hussite), Polonia e Lituania: il monastero di San Marco a Cracovia fu fondato nel 1263 da Boleslao V e, nel 1470, divenne casa generalizia dell'ordine; i religiosi di Cracovia fecero fondazioni nei dintorni Vilnius gi\u00e0 nei primi anni della cristianizzazione della Lituania.\nI monasteri in Polonia furono soppressi da Giuseppe II (ma gli ultimi tre religiosi abbandonarono la comunit\u00e0 di San Marco di Cracovia nel 1807); in Lituania i monasteri furono soppressi dal governo russo nel 1832 (i canonici furono concentrati a Vilnius nel 1845 e condannati all'estinzione)."}
{"id": "5461818", "revid": "481666", "url": "https://it.wikipedia.org/wiki?curid=5461818", "title": "A Day Off", "text": ""}
{"id": "5461821", "revid": "985469", "url": "https://it.wikipedia.org/wiki?curid=5461821", "title": "Elisabeth Voskuijl", "text": ""}
{"id": "5461824", "revid": "1149807", "url": "https://it.wikipedia.org/wiki?curid=5461824", "title": "L'epopea del cavaliere ripetente", "text": " \u00e8 una serie di light novel scritta da Riku Misora e illustrata da Won, edita da SB Creative, sotto l'etichetta GA Bunko, da luglio 2013. Un adattamento manga di Megumi Soramichi \u00e8 stato serializzato sulla rivista \"Gangan Online\" di Square Enix tra il 3 aprile 2014 e il 7 dicembre 2017, mentre un adattamento anime, coprodotto da Silver Link e Nexus e acquistato in Italia da Yamato Video, \u00e8 stato trasmesso in Giappone tra il 3 ottobre e il 19 dicembre 2015.\nTrama.\nIn un universo alternativo, gli esseri umani dotati di poteri soprannaturali, noti come Blazer, possono manifestare le proprie anime sotto forma di armi chiamate Device. Ikki Kurogane, soprannominato da tutti il \"cavaliere ripetente\", un giorno si imbatte in una ragazza seminuda, Stella Vermillion, mentre questi si cambia nella sua stanza. L'incontro fatale incider\u00e0 profondamente sulla vita di Ikki, il quale nel frattempo tenter\u00e0 di raggiungere la vetta del Festival di combattimento delle sette stelle per diventare un vero cavaliere mago. Il festival \u00e8 un evento annuale organizzato dalle sette accademie di cavalieri maghi del Giappone per determinare chi \u00e8 l'apprendista cavaliere pi\u00f9 forte tra le varie scuole. Il vincitore diventer\u00e0 il nuovo \"re spadaccino delle sette stelle\", ma gli scontri da affrontare sono piuttosto combattuti, pur essendo di livello nazionale e giovanile, e nel peggiore dei casi i concorrenti potrebbero addirittura morire.\nMedia.\nLight novel.\nLa serie di light novel \u00e8 stata scritta da Riku Misora con le illustrazioni di Won. Il primo volume \u00e8 stato pubblicato da SB Creative, sotto l'etichetta GA Bunko, il 13 luglio 2013 e al 12 giugno 2020 ne sono stati messi in vendita in tutto diciotto. Il 24 dicembre 2021, lo sceneggiatore ha rivelato sul proprio profilo Twitter che la serie si concluder\u00e0 a fine 2022.\nManga.\nUn adattamento manga di Megumi Soramichi \u00e8 stato serializzato sulla webzine \"Gangan Online\" di Square Enix tra il 3 aprile 2014 e il 7 dicembre 2017. I vari capitoli sono stati raccolti in undici volumi \"tank\u014dbon\", pubblicati tra il 12 dicembre 2014 e il 12 aprile 2018.\nAnime.\nAnnunciato sul numero di aprile 2015 della rivista \"Monthly Sh\u014dnen Magazine\" di Square Enix, un adattamento anime di dodici episodi, coprodotto da Silver Link e Nexus per la regia di Shin \u014cnuma e Jin Tamamura, \u00e8 andato in onda dal 3 ottobre al 19 dicembre 2015. Le sigle di apertura e chiusura sono rispettivamente \"Identity\" di Mikio Sakai e degli Ali Project. In Italia la serie \u00e8 stata caricata da Yamato Video sulla piattaforma web PlayYamato, mentre in Australia e Nuova Zelanda gli episodi sono stati trasmessi in streaming in simulcast da AnimeLab. In America del Nord e nel Regno Unito, invece, i diritti sono stati acquistati rispettivamente da Sentai Filmworks per Hulu e da Viewster."}
{"id": "5461835", "revid": "767487", "url": "https://it.wikipedia.org/wiki?curid=5461835", "title": "A Day Off (film 1912)", "text": "A Day Off \u00e8 un cortometraggio muto del 1912 diretto da Chauncy D. Herbert.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 19 luglio 1912."}
{"id": "5461838", "revid": "125429285", "url": "https://it.wikipedia.org/wiki?curid=5461838", "title": "Laura Pigossi", "text": "Carriera.\nVincitrice di due titoli nel singolare e dodici titoli nel doppio nel circuito ITF, il 31 gennaio 2022 ha raggiunto la sua migliore posizione nel singolare (numero 185). Il 03 febbraio 2020 ha raggiunto il miglior piazzamento mondiale nel doppio alla posizione n\u00b0 125.\nGiocando per il Brasile in Fed Cup, Laura Pigossi ha un record vittorie-sconfitte di 3-2.\nAlle Olimpiadi di Tokyo 2020, gareggia assieme a Luisa Stefani nel doppio femminile: le due brasiliane riescono ad arrivare fino in semifinale, battendo specialiste del doppio come Mattek-Sands e Dabrowski nel percorso; nel penultimo atto, cedono alle svizzere Bencic/Golubic in due set; tuttavia, nella finalina per il bronzo, Pigossi/Stefani riescono a sconfiggere le finaliste di Wimbledon in carica Kudermetova/Vesnina per [11-9] al match-tiebreak, conquistando cos\u00ec la medaglia di bronzo, la prima della storia del Brasile nel tennis olimpico."}
{"id": "5461839", "revid": "806654", "url": "https://it.wikipedia.org/wiki?curid=5461839", "title": "Kathekon", "text": ""}
{"id": "5461842", "revid": "648716", "url": "https://it.wikipedia.org/wiki?curid=5461842", "title": "Muro dello Scultore", "text": "Il Muro dello Scultore \u00e8 una superstruttura di galassie (\"muro di galassie\") relativamente vicino alla Via Lattea (redshift approssimativo di z=0,03), conosciuto anche come Superammassi dello Scultore.\nQuesta superstruttura \u00e8 anche chiamata in inglese \"\"Southern Great Wall\", \"Great Southern Wall\", \"Southern Wall\", facendo riferimento alla \"Northern Great Wall\"\", cio\u00e8 la Grande Muraglia CfA2, che \u00e8 la quarta pi\u00f9 grande struttura, al momento conosciuta, dell'universo osservabile. Dal momento che strutture come queste sono cos\u00ec grandi, conviene stimarne le dimensioni sulla base del loro redshift; in unit\u00e0 di redshift pertanto il Muro dello Scultore sarebbe lungo , largo e profondo . Utilizzando un valore di 67,8 per la Costante di Hubble, le dimensioni della struttura risultano approssimativamente di di lunghezza x di larghezza e di profondit\u00e0."}
{"id": "5461843", "revid": "553803", "url": "https://it.wikipedia.org/wiki?curid=5461843", "title": "Eduarda Piai", "text": "Vincitrice di un titolo nel singolare e nove titoli nel doppio nel circuito ITF, il 28 ottobre 2013 ha raggiunto la sua migliore posizione nel singolare WTA piazzandosi 359\u00ba. Il 15 dicembre 2014 ha raggiunto il miglior piazzamento mondiale nel doppio alla posizione n\u00ba 350."}
{"id": "5461844", "revid": "767487", "url": "https://it.wikipedia.org/wiki?curid=5461844", "title": "The Part of Her Life", "text": "The Part of Her Life \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 31 maggio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"They Go to School\"."}
{"id": "5461847", "revid": "287204", "url": "https://it.wikipedia.org/wiki?curid=5461847", "title": "Nathaly Kurata", "text": "Vincitrice di un titolo nel singolare e due titoli nel doppio nel circuito ITF, il 14 maggio 2012 ha raggiunto la sua migliore posizione nel singolare WTA piazzandosi 431\u00ba. Il 24 novembre 2014 ha raggiunto il miglior piazzamento mondiale nel doppio alla posizione n\u00b0 387."}
{"id": "5461851", "revid": "767487", "url": "https://it.wikipedia.org/wiki?curid=5461851", "title": "Modena Football Club 1980-1981", "text": "Questa pagina raccoglie le informazioni riguardanti il Modena Football Club nelle competizioni ufficiali della stagione 1980-1981.\nStagione.\nNella stagione 1980-81 il Modena ha disputato il girone A del campionato di Serie C1, con 32 punti in classifica si \u00e8 piazzato in dodicesima posizione, il torneo \u00e8 stato vinto con 46 punti dalla coppia Reggiana e Cremonese che hanno ottenuto la promozione in Serie B."}
{"id": "5461866", "revid": "2146321", "url": "https://it.wikipedia.org/wiki?curid=5461866", "title": "Grace and Frankie", "text": "Grace and Frankie \u00e8 una serie televisiva statunitense, creata da Marta Kauffman e Howard J. Morris e con protagoniste Jane Fonda e Lily Tomlin.\nTrama.\nGrace e Frankie sono due donne che hanno superato i settanta anni di et\u00e0, ed hanno da sempre un rapporto conflittuale per via dei loro differenti stili di vita; la prima snob e cinica, l'altra hippy e stravagante. La loro esistenza viene scombussolata quando i rispettivi mariti, soci in affari da oltre vent'anni, fanno coming out confessando di amarsi da anni e di volersi sposare. Tornate single, le due donne sono costrette a vivere assieme ed aiutarsi a vicenda, cos\u00ec da cominciare un nuovo capitolo della loro vita che le porter\u00e0 a riscoprirsi come donne e come amiche.\nProduzione.\nLa serie \u00e8 prodotta da Skydance Productions.\nIl brano della sigla iniziale \u00e8 \"Stuck in the Middle with You\" interpretato da Grace Potter.\nNel marzo 2014 il servizio streaming Netflix ha ordinato per la serie una prima stagione, le cui riprese hanno avuto luogo a Los Angeles da agosto a novembre 2014. Tutti e tredici gli episodi che la compongono sono disponibili negli Stati Uniti su Netflix dall'8 maggio 2015, e in Italia sempre su Netflix dal 22 ottobre dello stesso anno.\nIl 26 maggio 2015, Netflix ha rinnovato la serie per una seconda stagione, prodotta nel corso dello stesso anno e disponibile dal 6 maggio 2016.\nIl 10 dicembre 2015, Netflix ha rinnovato la serie per una terza stagione, disponibile dal 24 marzo 2017.\nIl 12 aprile 2017, la serie \u00e8 stata rinnovata per una quarta stagione, disponibile dal 19 gennaio 2018 e con la presenza di Lisa Kudrow nel cast principale.\nIl 15 febbraio 2018, la serie viene rinnovata per una quinta stagione, con RuPaul nel cast. \u00c8 disponibile dal 18 gennaio 2019. In concomitanza con l'uscita della quinta stagione, Netflix estende la serie anche ad una sesta stagione, disponibile dal 15 gennaio 2020.\nNell\u2019agosto 2019 la serie viene rinnovata anche per una settima e conclusiva stagione, in uscita nel 2021.\nCasting.\nNel mese di giugno del 2014, Martin Sheen entra nel cast della serie nel ruolo di Robert, il marito di Grace. Il mese seguente, Sam Waterston \u00e8 stato scelto nel ruolo di Sol, il marito di Frankie. June Diane Raphael e Baron Vaughn sono stati poi aggiunti al cast, con Raphael nel ruolo di Brianna, la figlia maggiore di Grace e Robert, mentre Vaughn nel ruolo di Nwabudike, figlio di Frankie e Sol. Poco dopo, Ethan Embry e Brooklyn Decker sono stati ingaggiati nei restanti ruoli della serie. Embry si un\u00ec al ruolo di Coyote, mentre Decker nel ruolo di Mallory, la figlia minore di Grace e Robert e sorella di Brianna. Nell'ottobre 2015 \u00e8 stato annunciato che Sam Elliott sarebbe apparso nella seconda stagione. Nell'aprile 2017 \u00e8 stato riferito che Lisa Kudrow apparir\u00e0 nella quarta stagione come Sheree. Il 15 febbraio 2018, RuPaul \u00e8 entrato nel cast della quinta stagione nel ruolo di Benjamin Le Day, un rivale di Grace e Frankie.\nRiprese.\nLa riprese della prima stagione sono iniziate a Los Angeles, all'inizio di agosto 2014 e si si sono concluse a fine novembre. La riprese della seconda stagione sono iniziate a luglio 2015 e si sono concluse a novembre dello stesso anno.\nAccoglienza.\nPrima stagione.\nLa prima stagione della serie \u00e8 stata accolta in maniera mista dalla critica. Sull'aggregatore di recensioni Rotten Tomatoes ha un indice di gradimento del 56% con un voto medio di 6,42 su 10, basato su 39 recensioni, mentre su Metacritic ha un punteggio di 58 su 100, basato su 27 recensioni.\nSeconda stagione.\nLa seconda stagione \u00e8 stata accolta positivamente dalla critica. Su Rotten Tomatoes ha un indice di gradimento dell'89% con un voto medio di 7,23 su 10, basato su 9 recensioni. Su Metacritic, invece, ha un punteggio di 62 su 100, basato su 6 recensioni. Jasef Wisener di \"TVOvermind\" ha dato alla seconda stagione un punteggio di 4,5 su 5, definendola \"\"sentita e esilarante\" e \"un enorme miglioramento rispetto alla prima stagione, a volte fiacca\".\nTerza stagione.\nLa terza stagione \u00e8 stata acclamata dalla critica. Su Rotten Tomatoes ha un indice di gradimento del 100% con un voto medio di 7,5 su 10, basato su 7 recensioni.\nQuarta stagione.\nBen Travers di \"Indiewire\" ha dato una recensione positiva alla quarta stagione scrivendo \"Tomlin e Fonda devono trovare dell'umorismo in momenti strazianti e viceversa. Sono ovviamente all'altezza del compito, soprattutto negli ultimi tre episodi, che hanno dato vita a un finale forte e sorprendente\"\".\nRiconoscimenti.\nLa serie ha ricevuto 31 nomination a vari premi tra cui: 7 candidature ai Premi Emmy nel 2015, 2016 e 2017 e 1 candidatura ai Golden Globe 2015."}
{"id": "5461870", "revid": "767487", "url": "https://it.wikipedia.org/wiki?curid=5461870", "title": "The Mystery of Room 29", "text": "The Mystery of Room 29 \u00e8 un cortometraggio muto del 1912 diretto da Otis B. Thayer. Prodotto dalla Selig Polyscope Company su un soggetto di Arthur Preston Hankins, il film aveva come interpreti Frank Weed, Edgar G. Wynn, Charles Clary.\nTrama.\nDue cercatori d'oro, Cardigan e Tiel, trovano un uomo morto. Avendolo perquisito, trovano la mappa di una miniera d'oro che non \u00e8 stata ancora registrata e decidono di tenerla per loro. Cardigan la mette in tasca ma di notte viene derubato da Tiel che fugge con la mappa. Il suo socio si mette a cercarlo, rintracciandolo registrato in un albergo, dove ha preso la stanza numero 29. Cardigan prende la stanza adiacente e, la mattina seguente, la cameriera trova Tiel morto.&lt;br&gt;\nLe indagini vengono affidate a due detective, Nave e Hardcastle, che interrogano Cardigan, ospite della stanza vicina. Il cercatore nega di aver mai conosciuto il morto, ma perde una busta dalla tasca del cappotto che viene raccolta dai poliziotti. Dentro ci sono scritti i nomi di Cardigan e Tiel. Cardigan allora fugge, inseguito dai due detective. Catturato, confessa il delitto.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 6 giugno 1912. Venne distribuito anche nel Regno Unito il 29 agosto 1912."}
{"id": "5461873", "revid": "339392", "url": "https://it.wikipedia.org/wiki?curid=5461873", "title": "V Dalai Lama", "text": ""}
{"id": "5461893", "revid": "322321", "url": "https://it.wikipedia.org/wiki?curid=5461893", "title": "Sono innocente", "text": ""}
{"id": "5461894", "revid": "767487", "url": "https://it.wikipedia.org/wiki?curid=5461894", "title": "Life with a Circus", "text": "Life with a Circus \u00e8 un cortometraggio muto del 1912. Il nome del regista non viene riportato nei credit del film, un documentario prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un documentario di una bobina - usc\u00ec nelle sale cinematografiche statunitensi il 3 giugno 1912."}
{"id": "5461899", "revid": "120209321", "url": "https://it.wikipedia.org/wiki?curid=5461899", "title": "Episodi di Grace and Frankie (prima stagione)", "text": "La prima stagione della serie televisiva Grace and Frankie, composta da 13 episodi, \u00e8 stata interamente pubblicata dal servizio on demand Netflix l'8 maggio 2015 negli Stati Uniti e il 22 ottobre dello stesso anno in Italia.\nLa fine.\nI mariti delle protagoniste, Grace e Frankie, due bravi avvocati con studio associato, fanno coming out: sono omosessuali, sono innamorati l'uno dell'altro, hanno una relazione segreta da circa 20 anni, vogliono separarsi dalle storiche mogli e vivere liberamente e alla luce del sole la loro relazione. \nLe mogli e i figli sono sorpresi ed esterrefatti. Le mogli sono distrutte, annullate dalla notizia e, bench\u00e9 molto diverse tra loro, provano entrambe lo stesso enorme dolore. Devono andare via di casa e riorganizzare la propria vita.\nLe carte di credito.\nGrace e Frankie sono appena state messe di fronte alla dura, incredibile realt\u00e0: i mariti, da sempre soci tra loro in un avviato studio legale, sono omosessuali, si amano e vogliono vivere insieme. Le protagoniste sono estremamente diverse tra loro. Grace \u00e8 una donna bellissima, in forma e cinica. Frankie invece \u00e8 una donna anticonvenzionale, sopra le righe, liberale e stravagante. Grace ha due figlie femmine, Frankie due figli maschi. Alla rivelazione a sorpresa da parte dei mariti, decidono di abbandonare le rispettive case coniugali e di rifugiarsi nella casa al mare. Ma la casa al mare \u00e8 una villa acquistata in societ\u00e0 dai mariti, pertanto Grace e Frankie, senza saperlo e non volendo, si ritrovano a condividere ancora qualcosa: lo stesso tetto. Frankie ha attrezzato per s\u00e9 un angolo orientaleggiante, com'\u00e8 nel suo stile, in cui fare yoga, cantare mantra e fumare marijuana. Grace \u00e8 infastidita e vorrebbe stare sola. Comunque appena vanno a fare acquisti si accorgono che i mariti hanno bloccato loro le ricche carte di credito.\nLa cena.\nGrace e Frankie decidono di tornare a lavorare mentre gli ex mariti, Robert e Sol, organizzano una cena con i rispettivi figli per ufficializzare la loro situazione.\nIl funerale.\nMuore un noto avvocato, collega dei mariti e amico di famiglia. Tutti, separatamente, si incontrano, per la prima volta dopo il coming out, al funerale e la cosa desta imbarazzo ed emozione.\nLa caduta.\nUna sera Grace va a prendere un frozen yogurt con Frankie e con la figlia Brianna. Scivola, cade e...immagina di finire fratturata in ospedale, di ricevere visite fugaci, di essere la paziente di un affascinante dottore e di ricevere le cure affettuose della sola Frankie che lei non sopporta per le evidenti differenze di carattere. Questo le fa comprendere le vere qualit\u00e0 della donna e quanto questa sia una brava e sincera amica.\nIl terremoto.\nA San Diego c'\u00e8 un violento spaventoso terremoto. Frankie ne ha la fobia, \u00e8 spaventata e si rifugia sotto un tavolo. Grace la lascia sola. Esce per il duo primo appuntamento preso grazie a contatti su un sito internet. Sol, che sa quanto Frankie si spaventa per i terremoti, corre da lei per tranquillizzarla. Ama Robert ma le vuole sempre bene. Coyote fa una visita a sorpresa a Mallory.\nLa gara di ortografia.\nLa nuova vita da single fa fare incontri inaspettati a Frankie, Grace e Brianna.\nIl sesso.\nGrace e Frankie cercano di riorganizzare la propria vita. Frankie ha un corteggiatore, Jacob, e comincia a vederlo sotto una diversa luce. Grace ha avuto incontri deludenti seguendo un sito internet per cuori soli nella terza et\u00e0 ma reincontra per caso un vecchio amico, Guy, che subito si mostra interessato a lei \u00e8 comincia a frequentarlo. Bud e Coyote fanno una chiacchierata. Sol occupa ormai la stanza di Brianna che va a casa del padre per riprendere le sue cose."}
{"id": "5461903", "revid": "599013", "url": "https://it.wikipedia.org/wiki?curid=5461903", "title": "H\u00e9ctor Blotto", "text": "Carriera.\nDifensore argentino componente della vittoriosa spedizione nella Coppa America del 1937."}
{"id": "5461904", "revid": "767487", "url": "https://it.wikipedia.org/wiki?curid=5461904", "title": "Justine Electra", "text": "Biografia.\nNata a Melbourne nel 1978, ha frequentato il Wesley College. Si trasferisce a Berlino nel 2000, dove compone canzoni e suona dal vivo.\nHa finora pubblicato due album, \"Soft Rock\" (2007) e \"Great Disco\" (2013), quest'ultimo anticipato dall'EP \"Great Skate Date\". \u00c8 sotto contratto con la piccola etichetta Neun Volt Records."}
{"id": "5461911", "revid": "287204", "url": "https://it.wikipedia.org/wiki?curid=5461911", "title": "You Only Live Once (singolo)", "text": ""}
{"id": "5461912", "revid": "31886", "url": "https://it.wikipedia.org/wiki?curid=5461912", "title": "Il mondo \u00e8 un teatro. La vita e l'epoca di William Shakespeare", "text": "Il mondo \u00e8 un teatro. La vita e l'epoca di William Shakespeare (titolo originale \"Shakespeare: The World as Stage\") \u00e8 un saggio del giornalista e scrittore statunitense Bill Bryson, edito in originale nel 2007 e pubblicato in Italia l'anno successivo.\nContenuto.\nLo scrittore e giornalista Bryson si assume il compito di riunire i pochi dati certi sul grande drammaturgo e poeta britannico William Shakespeare, evidenziando quanto poco in effetti ne sappiamo. A partire dal suo aspetto, di cui possediamo solo tre immagini, di cui una molto incerta e le due restanti di qualit\u00e0 scadente e dubbia attinenza all'originale. Una carenza che anche le pi\u00f9 scrupolose ricerche non sono riuscite a colmare, dati i pochi documenti giunti fino a noi, per lo pi\u00f9 difficilmente comprensibili, grazie alle consuetudini molto libere dell'epoca elisabettiana in tema di grammatica e ortografia. Delle sei firme autografe originali ritrovate del bardo di Stratford-upon-Avon non una riporta il nome completo per cui lo conosciamo oggi. Ecco perch\u00e9 gli studiosi hanno spesso lavorato di fantasia per cercare di colmare i molti vuoti della vita del grande autore, con risultati piuttosto discutibili.\nIn particolare riguardo agli anni precedenti la sua attivit\u00e0 teatrale possediamo una sola notizia sicura, quella del suo matrimonio, episodio a sua volta non privo di elementi controversi. Niente altro si sa su Shakespeare fino alla sua comparsa a Londra, come autore e attore gi\u00e0 degno di nota, in un periodo molto propizio per il teatro e la poesia, altra arte in cui seppe mettersi in evidenza. Il sodalizio duraturo con un gruppo teatrale di successo, The Lord Chamberlain's Men, divenne la base di partenza per una carriera costellata da una serie di capolavori assoluti, che ridefinirono la lingua stessa in cui vennero scritti.\nGli scritti sopravvissero in gran parte grazie all'opera di raccolta e riordino, non sempre impeccabile, dei suoi amici e colleghi John Heminges e Henry Condell, che sette anni dopo la morte di Shakespeare diedero alle stampe il celeberrimo primo in-folio, contenente quasi tutte le sue produzioni teatrali. Un lavoro fondamentale, che salv\u00f2 dall'oblio legato al mutare dei tempi e delle sensibilit\u00e0 del pubblico l'opera di un personaggio, la cui vita venne invece quasi completamente cancellata, lasciandoci moltissime domande senza risposta. L'ultima parte del libro prende in esame le varie teorie che, prendendo a pretesto la carenza di informazioni sulla persona, mettono in dubbio i legami tra il personaggio e la sua opera, cercando di attribuirla ad altri attraverso ricostruzioni alquanto fantasiose e prive di solide prove a supporto."}
{"id": "5461914", "revid": "63727", "url": "https://it.wikipedia.org/wiki?curid=5461914", "title": "Simca 1200 S", "text": ""}
{"id": "5461915", "revid": "63727", "url": "https://it.wikipedia.org/wiki?curid=5461915", "title": "Simca 1000 Coup\u00e9", "text": ""}
{"id": "5461916", "revid": "648716", "url": "https://it.wikipedia.org/wiki?curid=5461916", "title": "Charles Clarke", "text": "Biografia.\nEra il figlio del reverendo sir Charles Clarke, II baronetto, e sua moglie, Rosa Mary Alexander. Studi\u00f2 presso l'Eton College.\nCarriera.\nEntr\u00f2 nel 57th Regiment of Foot nel 1856. Divenne comandante generale delle forze coloniali del Capo di Buona Speranza (1880-1882). Ha ricoperto una serie di ruoli amministrativi prima di diventare comandante in capo della dell'esercito di Madras nel 1893.\n\u00c8 stato nominato comandante del Sixth Army Corps nella seconda guerra boera in Sudafrica nel dicembre 1899. Ha servito come Quartermaster-General to the Forces (1899-1903) e Governatore di Malta (1903-1907).\nSuccesse al titolo di III baronetto Clarke di Dunham Lodge il 25 aprile 1899.\nMatrimoni.\nPrimo Matrimonio.\nSpos\u00f2, il 19 dicembre 1867, Gemma Cecilia Adams (?-23 dicembre 1922), figlia di William Pitt Adams. Ebbero tre figli:\nSecondo Matrimonio.\nSpos\u00f2, il 26 aprile 1929, Constance Marion Warner (?-12 dicembre 1964), figlia di Herbert Warner. Non ebbero figli."}
{"id": "5461932", "revid": "767487", "url": "https://it.wikipedia.org/wiki?curid=5461932", "title": "Mistaken Identity (film 1912)", "text": "Mistaken Identity \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 7 giugno 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, \"School Days\", una comica appartenente alla Serie Katzenjammer, tratta dal fumetto di Rudolph Dirks."}
{"id": "5461937", "revid": "80030", "url": "https://it.wikipedia.org/wiki?curid=5461937", "title": "Moschea degli Omayyadi", "text": ""}
{"id": "5461946", "revid": "599013", "url": "https://it.wikipedia.org/wiki?curid=5461946", "title": "Fumi Nikaid\u00f4", "text": ""}
{"id": "5461947", "revid": "767487", "url": "https://it.wikipedia.org/wiki?curid=5461947", "title": "Meano (Corzano)", "text": "Meano (\"Me\u00e0\" in dialetto bresciano) \u00e8 una frazione del comune di Corzano, in provincia di Brescia.\nFu comune autonomo fino al 8 giugno 1805, quando fu aggregato al comune di Corzano.\nStoria.\nNel 1610 Giovanni da Lezze descrive il territorio di Meano:\nProgetto di riqualificazione.\n\u00c8 stato recentemente presentato un progetto per la riqualificazione e il riuso dell'antico borgo. La proposta punta a insediare attivit\u00e0 artistiche nel borgo e la riscoperta di tradizioni ed antichi lavori. Del progetto di riqualificazione \u00e8 stata realizzata la nuova piazza, e lo spazio polifunzionale all'interno dell'ex asilo.\nAmbiente e paesaggio.\nIl paesaggio di Meano \u00e8 prevalentemente agricolo. Nel territorio di Meano e di Corzano sorgono numerose risorgive che danno origine a rogge e canali tra cui la roggia Provaglia che parte da Corzano arrivando poi fino a Monticelli d'Oglio."}
{"id": "5461971", "revid": "287204", "url": "https://it.wikipedia.org/wiki?curid=5461971", "title": "Tomisaburo Wakayama", "text": ""}
{"id": "5461974", "revid": "287204", "url": "https://it.wikipedia.org/wiki?curid=5461974", "title": "Ciclo callippico", "text": "Il ciclo callippico \u00e8 il periodo necessario per il verificarsi di 940 lunazioni. La sua durata corrisponde quasi esattamente a 76 anni giuliani, con un errore soltanto di 5 ore e 53 minuti circa.\nOrigine storica.\nIl ciclo callippico venne proposto dall'astronomo greco Callippo di Cizico nel 330 a.C. Egli si accorse che dopo 940 lunazioni Sole Luna e Terra si ritrovavano nella stessa posizione relativa e pens\u00f2 che ci\u00f2 potesse essere utilizzato per costruire un calendario molto accurato. Il solstizio estivo del 330, corrispondente al 28 giugno nel calendario giuliano prolettico, era considerato l'epoca d'inizio dei cicli callippici. Oggi, quindi, ci troveremmo nel 30\u00b0 ciclo callippico e il prossimo comincerebbe nel 2025.\nLa scoperta del ciclo callippico sarebbe stata utilizzata dall'astronomo Sosigene di Alessandria per stabilire la durata dell'anno giuliano, introdotto sulla base dei suoi calcoli da Gaio Giulio Cesare.\nCicli callippici e cicli metonici.\nIl ciclo callippico venne proposto come un perfezionamento del ciclo metonico, scoperto circa un secolo prima e per definizione pari a 235 lunazioni, cio\u00e8 quasi esattamente 19 anni giuliani. Il ciclo callippico, quindi, dovrebbe avere la stessa durata di quattro cicli metonici. La durata del ciclo metonico, per\u00f2, era arrotondata per eccesso a 6940 giorni, mentre il ciclo callippico viene arrotondato per eccesso a 27759 giorni e, perci\u00f2, durava esattamente un giorno in meno di quattro cicli metonici.\nL'introduzione degli anni bisestili con il calendario giuliano ha semplificato i rapporti fra i due cicli. Il ciclo metonico di 19 anni, infatti, dura 6940 giorni solo se nel ciclo cadono 5 anni bisestili. Se, per\u00f2, il ciclo metonico inizia nell'anno successivo a un bisestile esso contiene solo 4 anni di 366 giorni e dura 6939 giorni. Ci\u00f2 si verifica una volta ogni quattro cicli, cio\u00e8 una volta per ogni ciclo callippico. Nel calendario giuliano, quindi, quattro cicli metonici consecutivi hanno esattamente lo stesso numero di giorni di un ciclo callippico.\nSe il primo anno del primo ciclo metonico \u00e8 bisestile, il ciclo metonico corto sar\u00e0 il quarto.\nIl ciclo di Ipparco.\nPoich\u00e9 940 lunazioni durano circa sei ore meno di un numero intero di giorni, Ipparco di Nicea pens\u00f2 di utilizzare un ciclo composto da 4 cicli callippici, cio\u00e8 304 anni. Se al calendario giuliano (a quel tempo detto \"alessandrino\" perch\u00e9 introdotto in Egitto col decreto di Canopo) si fosse sottratto un giorno per ciclo le lunazioni avrebbero ripercorso esattamente le stesse date durante il ciclo successivo.\nL'accorciamento della durata dell'anno calendariale proposta da Ipparco era per\u00f2 troppo limitata per approssimare adeguatamente l'anno tropico: secondo la riforma gregoriana occorrerebbe togliere tre giorni ogni 400 anni. In un calendario che approssimasse accuratamente l'anno tropico, per\u00f2, non si verificherebbe pi\u00f9 la corrispondenza con il ciclo lunare scoperta da Callippo o da Ipparco. La proposta di Ipparco non ebbe seguito n\u00e9 allora, quando non c'era motivo per variare il calendario giuliano, n\u00e9 in seguito, quando la sua modifica risult\u00f2 essere comunque insufficiente."}
{"id": "5461975", "revid": "729019", "url": "https://it.wikipedia.org/wiki?curid=5461975", "title": "75 mm M3 L/40", "text": "Il 75\u00a0mm M3 L/40 fu un cannone calibro 75 mm utilizzato nelle versioni del carro armato M4 Sherman, nelle successive M4A3E8 e, assieme alla versione M2, negli M3 Lee/Grant. La versione M6 equipaggi\u00f2 il successivo M24 Chaffee.\nLa selezione di questa arma fu dovuta non alla maggiore efficacia contro mezzi corazzati, ma per il maggiore effetto su truppe di fanteria, dato il maggior raggio di letalit\u00e0 del colpo da 75\u00a0mm nei confronti di un colpo del cannone da 76\u00a0mm: infatti il proiettile HE da 75\u00a0mm aveva una carica di esplosivo di 1,47\u00a0lb (666\u00a0g), contro le 0,86\u00a0lb (390\u00a0g) del corrispondente proiettile da 76\u00a0mm. Naturalmente nei confronti dei carri armati il cannone da 76\u00a0mm forniva risultati migliori (a parit\u00e0 di distanza pentrava di circa un pollice - 25\u00a0mm - in pi\u00f9)."}
{"id": "5461977", "revid": "599013", "url": "https://it.wikipedia.org/wiki?curid=5461977", "title": "Bartolom\u00e9 Colombo", "text": "Carriera.\nTerzino sinistro ricordato per i tanti anni al San Lorenzo con cui ha vinto un titolo. A lungo in nazionale ha vinto la Coppa America del 1937."}
{"id": "5461986", "revid": "599013", "url": "https://it.wikipedia.org/wiki?curid=5461986", "title": "Joseph Collins (generale)", "text": "Collins entr\u00f2 all'United States Military Academy di West Point nel giugno 1913 e si diplom\u00f2 nell'aprile 1917. Non partecip\u00f2 alla prima guerra mondiale ma arriv\u00f2 in Europa nel 1919 nelle file delle forze d'occupazione statunitensi in Germania, con il grado di capitano. Rimpatriato nel 1921, fu sino al 1925 istruttore a West Point, quindi si dedic\u00f2 ad approfondire le proprie competenze iscrivendosi alla United States Army Infantry School (1926-1927), alla United States Army Field Artillery School (1927) e, nel 1931, al Command &amp; General Staff College, dalla quale usc\u00ec nel 1933 con il grado di maggiore. Dal 1934 al 1937 serv\u00ec nelle Filippine come ufficiale addetto all'intelligence ed ebbe parte nelle esercitazioni delle forze militari in colonia per l'esecuzione del War Plan Orange. Tornato negli Stati Uniti, tra 1937 e 1938 intraprese altri studi e sino al giugno 1940 lavor\u00f2 allo United States Army War College. Quel mese fu promosso a tenente colonnello.\nNominato \"pro tempore\" colonnello e divenuto capo di stato maggiore del VII Corpo d'armata, Collins fu trasferito nelle Hawaii poco dopo l'attacco di Pearl Harbor e l'entrata degli Stati Uniti nella seconda guerra mondiale. Fu molto rapidamente portato al grado di maggior generale e gli fu assegnato il comando della 25\u00aa Divisione fanteria, che egli addestr\u00f2 e condusse sia nelle fasi finali della campagna di Guadalcanal, sia nella campagna della Nuova Georgia nell'estate 1943. A fine anno torn\u00f2 in patria e nel gennaio 1944 fu trasferito sul fronte europeo e posto a capo del VII Corpo d'armata, parte delle vaste forze riunite dagli Alleati per l'operazione Overlord. Il 7 giugno, dopo lo sbarco in Normandia, scese a terra e diresse vittoriose operazioni nella penisola del Cotentin, a Mortain e a Falaise; quindi irruppe a inizio settembre in Belgio e invest\u00ec la citt\u00e0 di Aquisgrana. Nel dicembre 1944-gennaio 1945 partecip\u00f2 ai duri scontri nelle Ardenne, poi guid\u00f2 il VII Corpo nella chiusura della sacca della Ruhr e nella conquista di Colonia. Nell'aprile 1945 fu promosso a tenente generale e a giugno, arresasi la Germania nazista, fu rimpatriato.\nNel dopoguerra Collins, ufficiale pluridecorato e di riconosciute capacit\u00e0, fu dapprima vicecapo di stato maggiore dell'esercito statunitense (1947-1949) e poi capo di stato maggiore (1949-1953), trovandosi perci\u00f2 a comandare le forze statunitensi durante la guerra di Corea; successivamente ebbe un incarico nella NATO e fu ambasciatore nel Vietnam del Sud tra 1954 e 1955. Nel 1956 lasci\u00f2 il servizio attivo con il grado, riconosciutogli nel 1948, di generale d'armata. Negli anni sessanta fu impegnato in numerose attivit\u00e0 di volontariato e sino al 1969 ebbe un posto di elevata responsabilit\u00e0 alla Pfizer. Mor\u00ec nel settembre 1987 a Washington e fu sepolto nel cimitero nazionale di Arlington.\nBiografia.\nGiovinezza.\nJoseph Lawton Collins nacque il 1\u00ba maggio 1896 nella citt\u00e0 di New Orleans, capitale della Louisiana, da Jeremiah Bernard Collins (irlandese emigrato che aveva servito come tamburino nell'esercito nordista) e Katherine Lawton, decimo di undici figli - sei sorelle e cinque fratelli lui compreso, dei quali due morti in giovane et\u00e0. I genitori gestivano, con l'aiuto dei figli pi\u00f9 grandi, una drogheria-birreria nell'isolato occidentale del quartiere di Algiers, presso la stazione pi\u00f9 orientale della Southern Pacific Transportation Company. Dopo aver frequentato la Boy's High School di New Orleans, nel 1912 vinse una borsa di studio per l'Universit\u00e0 statale della Louisiana a Baton Rouge: lasci\u00f2 dunque la sua casa natale e per un anno segu\u00ec i corsi dell'istituto. Nel frattempo, suo zio Martin Berhman, sindaco di New Orleans tra 1904 e 1920 e ancora tra 1925 e 1926, fece in modo di mettere il nipote nella graduatoria del 1913 per l'United States Military Academy di West Point con il sistema della \"nomina supplementare\": in pratica, significava che se il primo candidato in lizza avesse fallito l'esame d'ammissione, egli sarebbe automaticamente entrato. Ci\u00f2 si verific\u00f2 e il 2 giugno 1913 fu dunque ammesso all'Accademia, prima manifestazione della \"solita fortuna irlandese\" come Collins stesso ammise. Arrivato trentacinquesimo su una classe di 139 allievi si diplom\u00f2 il 20 aprile 1917, due settimane dopo l'entrata degli Stati Uniti nella prima guerra mondiale.\nInizio della carriera militare.\nCollins ebbe il brevetto di sottotenente e fu assegnato al comando temporaneo della Compagnia M del 3\u00ba Battaglione, dipendente dal 22\u00ba Reggimento stanziato a Fort Hamilton (New York); il 30 aprile fu assegnato definitivamente alla Compagnia K, della quale tenne brevemente il comando a causa dell'espansione dell'esercito e della conseguente penuria di ufficiali inferiori. Nel maggio 1917 ebbe la nomina a tenente e ad agosto fu inoltre investito della carica provvisoria di capitano; questo grado gli fu riconosciuto permanente nel giugno 1918, quando fu trasferito alle dirette dipendenze del 22\u00ba Reggimento in qualit\u00e0 di ufficiale addetto ai rifornimenti. Dopo pochi giorni, per\u00f2, fu inviato in un campo reclute vicino Syracuse, formato interamente da tende da campo: qui Collins si ammal\u00f2 di influenza spagnola durante la pandemia del 1918 e riusc\u00ec a sopravvivere. Nel settembre 1918, rimessosi, ricevette la promozione temporanea a maggiore e il comando del 3\u00ba Battaglione. L'11 novembre il conflitto ebbe termine e, nel maggio 1919, Collins ebbe disposizioni di presentarsi al quartier generale delle forze d'occupazione statunitensi in Germania (\"American Forces in Germany\" - AGF) e di operare col proprio reparto alle dipendenze del 18\u00ba Reggimento, 1\u00aa Divisione fanteria; quando la divisione torn\u00f2 in patria (poco dopo la firma del trattato di Versailles), egli pass\u00f2 sotto la giurisdizione dell'8\u00ba Reggimento, uno dei tre a disposizione delle forze d'occupazione e dislocato in Renania. Tornato al grado di capitano, Collins fu per\u00f2 nominato assistente del capo di stato maggiore alle operazioni delle AGF.\nAnni venti e trenta.\nCollins torn\u00f2 negli Stati Uniti nel 1921 e sino al 1925 ricopr\u00ec il ruolo di istruttore presso il dipartimento di chimica all'Accademia di West Point. Frequent\u00f2 poi il corso d'addestramento per ufficiali alla United States Army Infantry School di Fort Benning (Georgia), diplomandosi nel 1926, e per un altro anno segu\u00ec il corso avanzato alla United States Army Field Artillery School presso Fort Sill, in Alabama, ottenendo il diploma nel 1927. Fu dunque ridestinato a Fort Benning come istruttore alle sezioni di armi e tattiche, posti che mantenne sino al 1931, quando inizi\u00f2 a seguire un corso biennale al Command &amp; General Staff College, l'istituzione dell'Esercito statunitense rivolta alla formazione di ufficiali di stato maggiore. Collins ebbe la nomina permanente a maggiore nell'agosto 1932 e si laure\u00f2 nel tempo previsto, uscendo dal collegio nel 1933. Fu dunque destinato a Fort William McKinley a Manila, capitale della colonia delle Filippine, dove assunse il posto di vice-comandante della 23\u00aa Brigata filippina e, anche, il ruolo di ufficiale addetto alle informazioni e alla sicurezza della Divisione filippina. Nel corso del servizio oltremare, Collins fu coinvolto attivamente nelle esercitazioni campali del 1934-1936 per il War Plan Orange, che ipotizzava un conflitto (sempre pi\u00f9 probabile) contro l'Impero giapponese: la Divisione filippina, in particolare, s'occup\u00f2 di mappare la rete stradale e di sentieri nella penisola di Bataan, un lavoro che si sarebbe rivelato prezioso per la futura resistenza all'invasione nipponica.\nNel 1937, Collins torn\u00f2 negli Stati Uniti e studi\u00f2 all'Army Industrial College di Washington per un anno. Subito dopo aver guadagnato il diploma, s'impegn\u00f2 in un altro corso annuale presso lo United States Army War College di Carlisle (Pennsylvania), che termin\u00f2 alla fine del 1938. Rimase quindi nell'istituto in qualit\u00e0 di istruttore alla Divisione Pianificazioni fino al giugno 1940, quando il collegio fu chiuso: infatti il governo statunitense, preoccupato dall'evolversi della situazione politico-militare in Europa (la Francia era stata conquistata dalle armate di Adolf Hitler), ritenne imperativo preparare per tempo il paese a un intervento diretto nella seconda guerra mondiale. Divenuto tenente colonnello quello stesso mese, Collins fu trasferito temporaneamente al segretariato dello stato maggiore generale.\nLa seconda guerra mondiale.\nNel gennaio 1941, Collins ebbe la nomina provvisoria a colonnello e l'incarico di capo di stato maggiore del VII Corpo d'armata, incluso nella 2\u00aa Armata: in questa posizione, contribu\u00ec alla pianificazione ed esecuzione delle manovre del Tennessee svoltesi nel giugno 1941, delle manovre dell'Arkansas (agosto) e infine delle manovre della Louisiana (settembre). Il 7 dicembre 1941 l'Impero giapponese attacc\u00f2 di sorpresa Pearl Harbor e pochi giorni dopo sia la Germania nazista, sia l'Italia fascista dichiararono guerra agli Stati Uniti. Il 12 dicembre il VII Corpo d'armata ebbe ordine di spostarsi nella California settentrionale per assicurarne la difesa; il 16 dicembre, giunto a San Francisco, Collins fu riassegnato al dipartimento militare delle Hawaii in qualit\u00e0 di capo di stato maggiore del generale Delos Emmons: i due ufficiali salirono a bordo, la sera di quello stesso giorno, su un bombardiere Martin B-26 Marauder che li port\u00f2 a Honolulu. Questo incarico imped\u00ec a Collins di vedere moglie e figli per due anni.\nGiunto nell'arcipelago, Collins si dedic\u00f2 a potenziarne le difese nel caso che il Giappone avesse tentato uno sbarco. Nel febbraio 1942 fu portato temporaneamente al grado di brigadier generale e, a maggio, a maggior generale allo scopo di consentirgli di prendere il comando della 25\u00aa Divisione fanteria, stanziata a Oahu e nota come \"Tropic Lightning Division\". La grande unit\u00e0 segu\u00ec un intenso regime d'addestramento per sei mesi e il 25 novembre 1942 inizi\u00f2 il viaggio per l'Australia; durante la traversata gli ordini furono cambiati e la divisione dirottata sull'isola di Guadalcanal per rimpiazzare l'esausta 1\u00aa Divisione marine nella logorante campagna. Sbarcata e schierata la divisione, Collins guid\u00f2 i propri uomini all'attacco delle linee giapponesi il 10 gennaio 1943 con il supporto del resto del XIV Corpo d'armata: il 9 febbraio, con l'evacuazione in massa della guarnigione nipponica, la campagna ebbe termine. In questi giorni Collins si guadagn\u00f2 il soprannome \"Lightning Joe\", a causa dell'identificativo in codice di chiamata del quartier generale della divisione e del soprannome della medesima unit\u00e0. Poco dopo la vittoria, fu punto da zanzare anofele e contrasse la malaria, rimanendo per oltre tre settimane in isolamento e sotto cure mediche. Una volta guarito, Collins riprese il comando della 25\u00aa Divisione e la condusse nella seconda parte della dura campagna della Nuova Georgia, conclusasi vittoriosamente a met\u00e0 agosto; nel corso delle operazioni, per\u00f2, accus\u00f2 una recrudescenza della malattia. Nel novembre 1943 Collins segu\u00ec la divisione in Nuova Zelanda per riposo e riorganizzazione e, da l\u00ec, torn\u00f2 negli Stati Uniti nel corso delle feste natalizie. Durante il comando nel Pacifico, Collins ebbe alcuni screzi con il suo superiore, il generale Douglas MacArthur, che lo riteneva un ufficiale non del tutto preparato e incapace di gestire un corpo d'armata, posto per il quale era stato proposto.\nIl 19 gennaio 1944 ebbe notifica del suo trasferimento dal teatro del Pacifico a quello europeo. Su raccomandazione del generale Omar Bradley il comandante supremo dello SHAEF, generale Dwight D. Eisenhower, promosse Collins a comandante in capo del VII Corpo d'armata, dipendente dalla 1\u00aa Armata statunitense che era stata destinata all'operazione Overlord. Giunto nel Regno Unito via aereo, Collins prese il comando il 12 febbraio e gest\u00ec le intensive esercitazioni del VII Corpo nei successivi tre mesi. Nella prima mattina del 6 giugno 1944, le divisioni del VII Corpo (4\u00aa e 90\u00aa) presero terra a Utah Beach senza particolari difficolt\u00e0; Collins, sceso a terra il 7 giugno, pot\u00e9 cos\u00ec procedere con la metodica conquista della penisola del Cotentin. Il 18 tagli\u00f2 ne tagli\u00f2 la base e il 27 giugno occup\u00f2, dopo ripetuti scontri, il grande porto di Cherbourg. Nel corso di luglio, il VII Corpo fu coinvolto nella vasta operazione Cobra, che sfond\u00f2 presso Saint-L\u00f4 il fronte della 7\u00aa Armata tedesca, quindi ad agosto contribu\u00ec a respingere la disperata controffensiva tedesca presso Mortain e a chiudere la sacca di Falaise. Dopo la liberazione di Parigi il 25 agosto, Collins intraprese una fulminea avanzata che il 2 settembre port\u00f2 il VII Corpo oltre i confini del Belgio, inseguendo le divisioni tedesche in rotta; lo slancio fu per\u00f2 frenato dal sovraccarico del sistema logistico alleato e dalla caparbia resistenza nemica sulla Linea Sigfrido, in particolare intorno ad Aquisgrana. A partire da ottobre, Collins ebbe ordine di intervenire nella battaglia della Foresta di H\u00fcrtgen, un confronto sfibrante e inutile in una regione impervia che cost\u00f2 perdite pesanti. Tra la met\u00e0 del dicembre 1944 e la met\u00e0 del gennaio 1945, Collins diresse le operazioni su una porzione del lato settentrionale del saliente creato dall'improvvisa offensiva delle Ardenne e contribu\u00ec al contrattacco generale anglo-statunitense che respinse i tedeschi entro i confini della Germania; quindi, sfruttando il successo, avanz\u00f2 in profondit\u00e0 nel territorio e il 7 marzo, dopo duri scontri, il generale pot\u00e9 dichiarare sicura la citt\u00e0 di Colonia. Nelle settimane seguenti marci\u00f2 su Paderborn e aiut\u00f2 a completare l'accerchiamento del Gruppo d'armate B nella Ruhr.\nNella prima met\u00e0 d'aprile, nel corso del rastrellamento della catena dello Harz, elementi del VII Corpo d'armata s'imbatterono nel campo di concentramento di Nordhausen il 12 aprile. Il 20 aprile, in riconoscimento del suo comando, aggressivo e dinamico, Collins fu portato temporaneamente al grado di tenente generale e sei giorni pi\u00f9 tardi furono soldati sotto il suo comando che incontrarono una delle punte avanzate del 1\u00aa Fronte ucraino, a Torgau sul fiume Elba. La Germania nazista si arrese infine l'8 maggio e l'11 giugno Collins e il VII Corpo lasciarono l'Europa: quello stesso mese gli fu confermato il rango di brigadier generale.\nIncarichi postbellici e ritiro.\nUna volta tornato in patria, Collins fu nominato in agosto capo di stato maggiore delle forze armate di terra, sottoposto al generale Jacob Devers: questo incarico lo tenne impegnato a Washington. A dicembre assunse la carica di Direttore delle informazioni nell'ufficio del capo di stato maggiore, mansione che ricopr\u00ec a lungo. Il 29 luglio 1947 divenne vicecapo di stato maggiore dell'esercito statunitense e fu coinvolto nella fusione dei Dipartimenti della Guerra e della Marina, assieme alle neonate forze aeree indipendenti, nel Dipartimento alla Difesa. Nel biennio 1948-1949, Collins fu capo di stato maggiore sostitutivo e poi vicecapo nel corso del mandato del generale Bradley; proprio nel gennaio 1948 fu informato del conferimento permanente del grado di maggior generale e di quello, temporaneo, di generale d'armata. Il 16 agosto 1949 Bradley divenne presidente del Joint Chiefs of Staff e Collins gli successe nella carica di capo di stato maggiore dell'esercito.\nNella veste di comandante supremo, Collins s'impegn\u00f2 per integrare le strutture militari statunitensi nella NATO e promosse la desegregazione; nel corso del suo mandato, inoltre, collabor\u00f2 con le alte cariche politico-militari americane per gestire la crisi della guerra di Corea. In patria, invece, ebbe ordine da parte del presidente Harry Truman di prendere il controllo di tutte le maggiori ferrovie come risposta a un incombente sciopero delle manovalanze, che avrebbe avuto effetti disastrosi sui rifornimenti delle divisioni in Corea: alla fine, i lavoratori e i proprietari accettarono la supervisione dell'esercito (che costitu\u00ec appositamente uno \"Special Forces group\") mentre si cercava un accordo. Il 15 agosto 1953, concluso il mandato di quattro anni, fu contattato dal presidente Eisenhower che lo volle come rappresentante statunitense all'interno della struttura militare della NATO: Collins accett\u00f2 e serv\u00ec in tale ruolo sino al novembre 1954, quando fu inviato nel Vietnam del Sud in qualit\u00e0 di rappresentante speciale con il rango di ambasciatore. Rimase nel paese fino al maggio 1955, quando torn\u00f2 a Washington e riprese il posto di rappresentante nella NATO. Il 31 marzo 1956, dopo quarantatr\u00e9 anni nell'esercito, Collins si ritir\u00f2 dal servizio attivo.\nNella sua lunga carriera militare, Collins si dimostr\u00f2 un comandante capace ed esperto, abile condottiero e autore di diverse imprese notevoli. Si guadagn\u00f2 la stima sia di colleghi ufficiali (primo tra tutti il generale Bradley), sia di diversi omologhi tedeschi, che lo reputavano il miglior comandante di corpo d'armata tra i militari anglo-statunitensi, al pari del tenente generale Troy Middleton. Collins fu anche uno dei pochissimi ufficiali americani a combattere su entrambi i fronti asiatico ed europeo, assieme ad Alexander Patch e Charles Corlett.\nUltimi anni e morte.\nTornato alla vita civile, dal 12 dicembre 1956 Collins fu vicepresidente del Presidential Committee for Hungarian Refugee Relief, assumendone in seguito la presidenza generale. Lasci\u00f2 l'incarico il 14 maggio 1957. Subito dopo, tra il 1957 e il 1965, fu direttore del Foreign Student Service Council e del comitato di credito in seno all'Institute of International Education. Sempre nel 1957 inizi\u00f2 a lavorare presso la ditta farmaceutica Pfizer come vicepresidente della divisione estera: tale ultima mansione lo tenne impegnato sino al 1969. Fond\u00f2 anche, assieme alla sorella primogenita May, la Society for the Prevention of Blindness of Metropolitan Washington. Nonostante le molteplici occupazioni, Collins trov\u00f2 sempre del tempo da dedicare alle sue passioni, ovvero la musica e gli animali. Il 17 maggio 1983 il suo nome fu aggiunto alla Hall of Fame del Fort Leavenworth Memorial, che rende onore ai militari statunitensi che si sono distinti nella difesa della propria nazione.\nJoseph Lawton Collins mor\u00ec il 12 settembre 1987 a casa sua a Washington, all'et\u00e0 di 91 anni, colpito da arresto cardiaco. Fu sepolto nel cimitero nazionale di Arlington con i massimi onori militari: la sua tomba, che si trova nella sezione 30, ospit\u00f2 anche la salma della moglie, che venne a mancare nel 1989. Il generale Collins \u00e8 stato inserito postumo nella Louisiana Veterans Hall of Honor l'11 novembre 2008, ente che ricorda i cittadini e le cittadine della Louisiana la cui carriera militare \u00e8 stata unica o eccellente.\nVita familiare.\nMentre prestava servizio in Europa dopo la prima guerra mondiale, Collins incontr\u00f2 Gladys Easterbrook (1894-1989), figlia del cappellano colonnello Edmund P. Easterbrook. I due si innamorarono e si sposarono il 15 luglio 1921. Ebbero tre figli: Joseph Easterbrook Collins, Gladys Collins Stengler e Nancy Collins Rubino.\nUno dei suoi fratelli (James Lawton Collins) intraprese la carriera militare: serv\u00ec in patria come comandante della divisione a difesa di Porto Rico e, in seguito, del 5th Service Command a Columbus, ritirandosi nel 1946 dal servizio attivo come maggior generale. Mor\u00ec il 30 giugno 1963 e fu seppellito ad Arlington. Anche il nipote di Collins, James Lawton Collins jr., combatt\u00e9 nel corso della seconda guerra mondiale come artigliere e partecip\u00f2 allo sbarco in Normandia sotto il comando dello zio. Nei decenni seguenti, serv\u00ec al quartier generale NATO in Europa e anche in Vietnam, alle dipendenze del generale Westmoreland. Nel 1969 lasci\u00f2 le forze armate come brigadier generale, ma nel 1970 fu richiamato per ricoprire il posto di Capo del Servizio storico dell'esercito. \u00c8 morto il 5 maggio 2002 ed \u00e8 stato sepolto nel cimitero di Arlington.\nOpere.\nDati tratti da:\nOnorificenze.\nDati tratti da:"}
{"id": "5461996", "revid": "1442080", "url": "https://it.wikipedia.org/wiki?curid=5461996", "title": "Ra\u00fal Emeal", "text": "Carriera.\nAttaccante mancino abile e rapido ricordato per i tanti anni al Ferro Carril che lo ha lanciato nel grande calcio argentino di fine anni trenta insieme a Maril, Borgnia, Sarlanga e Gandulla con i quali formava un'offensiva chiamata \"pandilla\" cio\u00e8 la banda. Tanto da arrivare a giocare in Brasile col Vasco da Gama e con la nazionale con cui ha vinto la Coppa America del 1937."}
{"id": "5461997", "revid": "1245083", "url": "https://it.wikipedia.org/wiki?curid=5461997", "title": "Marina militare della Repubblica Socialista del Vietnam", "text": ""}
{"id": "5461998", "revid": "85053", "url": "https://it.wikipedia.org/wiki?curid=5461998", "title": "Vietnam People's Navy", "text": ""}
{"id": "5462008", "revid": "298229", "url": "https://it.wikipedia.org/wiki?curid=5462008", "title": "Rimini-Corf\u00f9-Rimini", "text": "La Rimini-Corf\u00f9-Rimini \u00e8 una regata d'altura organizzata dal Circolo Velico Riminese, conosciuta anche come la \"Mille Miglia dell'Adriatico\", e la pi\u00f9 lunga regata che si svolge nel mar Mediterraneo La prima edizione si disput\u00f2 nel 1984, parteciparono 24 barche partecipanti e vinse Condor (15,24 m) in 157 ore, alla media di 6,6 nodi. Dopo 14 anni di interruzione, nel luglio 2015 si \u00e8 effettuata una nuova edizione della regata\nNell'albo d'oro della regata, con tre vittorie figura lo skipper Francesco Battiston, con due Bert Mauri, Paolo Cori e Dusan Puh. Vittorioso nel 1996 anche Mauro Pelaschier, skipper di Azzurra nel 1983 in America's Cup."}
{"id": "5462010", "revid": "767487", "url": "https://it.wikipedia.org/wiki?curid=5462010", "title": "The Old Stagecoach", "text": "The Old Stagecoach \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensil'11 giugno 1912. Nel Regno Unito, venne distribuito il 22 agosto 1912."}
{"id": "5462011", "revid": "729019", "url": "https://it.wikipedia.org/wiki?curid=5462011", "title": "Lao People's Navy", "text": "La Lao People's Navy (LPN) \u00e8 la marina militare del Laos, fondata nel 1975 con i resti della Royal Lao Navy. La Lao People's Navy opera con vedette sul fiume Mekong, che ha un ruolo importante nella geografia del paese. Poich\u00e9 il Mekong costituisce una porzione rilevante del confine laotiano, la marina \u00e8 coinvolta in modo significativo nel ruolo di controllo della frontiera. La marina, alla met\u00e0 degli anni novanta del ventesimo secolo, aveva una forza di circa 500 membri, ed una flotta di circa cinquanta imbarcazioni di pattuglia fluviali.\nQuasi tutti gli ufficiali della marina venivano addestrati nella Vietnam Naval Academy."}
{"id": "5462014", "revid": "85053", "url": "https://it.wikipedia.org/wiki?curid=5462014", "title": "Lao's People Navy", "text": ""}
{"id": "5462015", "revid": "1543377", "url": "https://it.wikipedia.org/wiki?curid=5462015", "title": "Elisa Puricelli Guerra", "text": " ma vive a Londra da diversi anni. Si \u00e8 laureata in Storia Medioevale di Milano, ma nel 1988 ha scoperto la letteratura per ragazzi e da allora ha intrapreso la carriera di scrittrice. Attualmente lavora dalla sua casa di Londra come editor e traduttrice. Nel 2012 ha pubblicato i romanzi Il caso Romeo edito da Rizzoli e Cuori di carta da Einaudi Ragazzi. Ha anche scritto per le collane \"Grandissimi\" e \"Classicini\".\nRomanzi.\nTrilogia con protagonista Olivia:\nDomitilla Dramma\nSerie di \"Minerva Mint\":\nSerie \"Un divano per dodici\":\nSerie \"Cuorenero\":\nIl seguito del libro \"Cuorenero\", in Italia, non \u00e8 stato mai pubblicato. In Messico \u00e8 stato pubblicato dall'editore Alfaguara juvenil sotto il nome di \"Corazon Negro 2. El chico sin destino\"(Cuore nero 2. Il ragazzo senza destino), in lingua spagnola.\nLibri autoconclusivi:\nTradotti in altri paesi:\nMinerva Mint(in inglese):\nMinerva mint(in Spagnolo):\nSerie Cuorenero(in spagnolo, Messico):\nCuori di carta:"}
{"id": "5462016", "revid": "580", "url": "https://it.wikipedia.org/wiki?curid=5462016", "title": "Marina militare laotiana", "text": ""}
{"id": "5462017", "revid": "287204", "url": "https://it.wikipedia.org/wiki?curid=5462017", "title": "MACS J0717.5+3745", "text": "MACS J0717.5+3745 (MACS J0717 o abbreviato MACS 0717) \u00e8 un grande ammasso di galassie posto a 5,4 miliardi di anni luce dalla Terra nella costellazione dell'Auriga, evidenziato dal MAssive Cluster Survey (MACS).\nDescrizione.\nL'ammasso era formato da quattro ammassi galattici separati che sono andati incontro ad una collisione. \u00c8 la prima volta che si osserva un fenomeno di questo tipo. Le ripetute collisioni in MACSJ0717 sono la causa di una scia di galassie, gas e materia oscura lunga 13 milioni di anni luce, definita filamento, che scorre in una regione gi\u00e0 piena di materia. Quando due o pi\u00f9 ammassi di galassie si scontrano, il gas caldo presente nel mezzo interstellare rallenta, ma le galassie, composte per lo pi\u00f9 da spazio vuoto, non rallentano altrettanto velocemente. La velocit\u00e0 e la direzione di ognuno degli ammassi coinvolti nella collisione possono cos\u00ec essere approssimativamente calcolate attraverso l'esame dello scostamento tra le galassie e il gas.\nDei quattro sottoammassi, A, B, C, D, il sottoammasso B si sta muovendo rapidamente rispetto agli altri tre, relativamente fermi tra di loro. Il rapido movimento di B presenta l'effetto Sunyaev-Zel\u2019dovich cinetico, ed \u00e8 la prima volta che, contrariamente all'andamento statistico, viene osservato in un oggetto. L'effetto S-Z cinematico del sottoammasso fu scoperto grazie all'assenza dell'effetto S-Z termico, diversamente dagli altri tre sottoammassi."}
{"id": "5462024", "revid": "203463", "url": "https://it.wikipedia.org/wiki?curid=5462024", "title": "Mary Woodard Lasker", "text": ""}
{"id": "5462026", "revid": "287204", "url": "https://it.wikipedia.org/wiki?curid=5462026", "title": "Mari (palla)", "text": "Il \u00e8 la palla utilizzata nello sport tradizionale giapponese del kemari. \nQuesto tipo di palla \u00e8 lo shintai, ovvero l'oggetto in cui un kami risiederebbe e che viene portato in giro nelle processioni, di Seidaimy\u014djin, divinit\u00e0 protettrice di tutti i giochi con la palla, presso il santuario di Hirano a \u014ctsu.\nDescrizione.\nLa palla \u00e8 fatta con pelle di cervo, con il pelo rivolto verso l'interno, in modo da non disturbare il palleggio del giocatore di kemari, ovvero il \"mariashi\". Per renderla sferica, la pelle viene riempita di chicchi di orzo che vengono tolti una volta ottenuta la forma desiderata venendo poi ricucita con pelle di cavallo.\nChijiko.\nAl mari \u00e8 collegata la leggenda del \"chijiko\", uno y\u014dkai che appariva ogni notte nei pressi di un castello volando e rimbalzando, seguendo un percorso da oriente ad occidente. Questo yokai terrorizz\u00f2 la popolazione locale per molto tempo, sinch\u00e9 un samurai, Ogawa Tasuke, riusc\u00ec a catturarlo gettandovisi sopra. Il chijiko catturato si rivel\u00f2 come un semplice mari, con al suo interno un campanellino."}
{"id": "5462027", "revid": "74801", "url": "https://it.wikipedia.org/wiki?curid=5462027", "title": "Ivone Kirkpatrick", "text": "Biografia.\nNel maggio 1941 procedette nel carcere di Glasgow al riconoscimento di Rudolf Hess, che si era gettato con il paracadute in Scozia per la sua impossibile missione di pace. Kirkpatrick lo aveva conosciuto prima della guerra in Germania.\nNel settembre dello stesso anno Kirkpatrick divenne direttore dei servizi europei della BBC, dopo essere stato direttore della divisione esteri del ministero dell'informazione e consigliere della stessa BBC.\nNel 1944 fu incaricato di organizzare il gruppo che rappresent\u00f2 la Gran Bretagna in seno alla commissione alleata di controllo per l'occupazione della Germania, a conflitto concluso."}
{"id": "5462044", "revid": "767487", "url": "https://it.wikipedia.org/wiki?curid=5462044", "title": "A Child of the Wilderness", "text": "A Child of the Wilderness \u00e8 un cortometraggio muto del 1912 scritto, diretto e interpretato da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 28 maggio 1912."}
{"id": "5462045", "revid": "217591", "url": "https://it.wikipedia.org/wiki?curid=5462045", "title": "Santa Maria di Ges\u00f9 Crocifisso", "text": ""}
{"id": "5462049", "revid": "217591", "url": "https://it.wikipedia.org/wiki?curid=5462049", "title": "Beata Maria di Ges\u00f9 Crocifisso", "text": ""}
{"id": "5462050", "revid": "22356", "url": "https://it.wikipedia.org/wiki?curid=5462050", "title": "Phlegethontiidae", "text": ""}
{"id": "5462051", "revid": "293377", "url": "https://it.wikipedia.org/wiki?curid=5462051", "title": "Chijiko", "text": ""}
{"id": "5462052", "revid": "1305772", "url": "https://it.wikipedia.org/wiki?curid=5462052", "title": "Abd Allah ibn Buluggin", "text": "Biografia.\nEra il figlio di Bulugg\u012bn Sayf al-Dawla, assassinato nel 1064, e nipote di B\u0101d\u012bs ibn \u1e24ab\u016bs. Alla morte di quest'ultimo, avvenuta nel 1073, \u02bfAbd All\u0101h fu nominato sultano, mentre il fratello Tam\u012bm si cre\u00f2 un regno indipendente nella Ta'ifa di Malaga.\nGiovane e inesperto, per i primi anni del regno di \u02bfAbd All\u0101h il potere fu nelle mani del visir Simaja al-\u1e62anh\u0101j\u012b, che cerc\u00f2 di aumentare il proprio potere complottando con i governatori di alcune citt\u00e0 e confinando il giovane sultano nel harem.\nQuando inizi\u00f2 a governare, dovette affrontare le continue pressioni di Alfonso VI di Le\u00f3n e le dispute territoriali con il sovrano abbadide della Tai'fa di Siviglia, Mu\u1e25ammad al-Mu\u02bftamid.&lt;br&gt;\n\u02bfAbd All\u0101h si rifiut\u00f2 di pagare dei tributi ad Alfonso VI. Quest'ultimo stipul\u00f2 un patto con al-Mu\u02bftamid che prevedeva che questi costruisse la fortezza di \u1e24i\u1e63n al-Bal\u012bllush (Castell de Velillos) per premere sui confini della Ta'ifa di Granada, mentre Alfonso VI avrebbe conquistato Alcal\u00e1 la Real e Bedmar y Garc\u00edez. Questo patto costrinse \u02bfAbd All\u0101h a firmare un patto di non aggressione con al-Mu\u02bftamid e Alfonso VI, cedendo al primo Martos, Estepa e Castro del R\u00edo, e al secondo Alcal\u00e1 la Real e Bedmar.&lt;br&gt;\nApprofittando di questo periodo di instabilit\u00e0, il signore della Ta'ifa di Almeria, al-Mu\u02bfta\u1e63im occup\u00f2 Baza e Sh\u012blesh. Poco dopo i due monarchi firmarono un trattato di pace. In quegli anni \u02bfAbd All\u0101h destitu\u00ec il visir Simaja al-\u1e62anh\u0101j\u012b dalla carica di visir e nomin\u00f2 al suo posto al-Mu\u02bfammal, un ex schiavo di B\u0101d\u012bs ibn \u1e24ab\u016bs.\n\u02bfAbd All\u0101h dovette affrontare anche varie ribellioni interne al regno, come quella di Kabb\u0101b ibn Tamita ad Archidona e Antequera e quella dei Banu T\u0101gnawt a Yar\u012bsha e N\u012bmash.\nDopo la conquista di Toledo da parte di Alfonso VI nel 1085, la situazione in al-Andalus si fece preoccupante per i musulmani. I sovrani andalusi chiesero aiuto al sultano almoravide Y\u016bsuf ibn T\u0101shf\u012bn, signore del Maghreb al-Aqsa (attuale Marocco). Y\u016bsuf ibn T\u0101shf\u012bn il 23 ottobre del 1086 sconfisse l'esercito di Alfonso VI nella battaglia di al-Zallaqa. Poco dopo torn\u00f2 in Maghreb, tornando poi nel 1090 e iniziando l'assedio del castello di Aledo, con il sostegno dei vari sovrani delle ta'ife andaluse. Ma la disunione dei vari sovrani port\u00f2 al fallimento dell'assedio.\n\u02bfAbd All\u0101h cerc\u00f2 di mantenere buoni i rapporti con il Regno di Castiglia, mantenendo il pagamento dei tributi. La situazione interna del regn\u00f2 si deterior\u00f2 ulteriormente dopo lo scoppio di altre rivolte: quella di una parte dell'esercito, quella del visir al-Mu\u02bfammal a Loja e quella degli ebrei di Lucena.\nNel 1090 Y\u016bsuf ibn T\u0101shf\u012bn inizi\u00f2 la conquista delle varie ta'ife islamiche di al-Andalus. Granada si arrese l'8 settembre del 1090 e il 10 novembre \u02bfAbd All\u0101h fu detronizzato in base a una fatw\u0101 di alcuni \u02bfulam\u0101\u02be e inviato in esilio ad Aghmat, in Marocco, dove mor\u00ec in una data incerta, dopo 1095. Il fratello Tam\u012bm dopo la presa di Malaga venne mandato in esilio nel sud della regione di Sous.\nOpere.\nDurante il suo esilio ad Aghmat, \u02bfAbd All\u0101h scrisse le sue memorie e la storia degli dinastia degli Ziridi di Granada, l'opera, intitolata \"Kit\u0101b al-tiby\u0101n \u02bfan al-\u1e25\u0101ditha al-k\u0101\u02beina bi-dawlat Ban\u012b Z\u012br\u012b f\u012b Gharn\u0101\u1e6da\" (Libro della mostra degli eventi della dinastia degli Ziridi a Granada), fu conclusa nel 1094 o nel 1095, e fu scoperta e pubblicata da \u00c9variste L\u00e9vi-Proven\u00e7al.\nSi tratta di una delle prime memorie di un governante musulmano, atte soprattutto a giustificare le azioni del proprio governo. Il lavoro \u00e8 scritto in forma epistolare (\"ris\u0101la\"), in semplice prosa, dando un senso di semplicit\u00e0 e chiarezza, anche se in certi casi i fatti non seguono un ordine cronologico."}
{"id": "5462055", "revid": "228587", "url": "https://it.wikipedia.org/wiki?curid=5462055", "title": "Ductilodon pruitti", "text": "Il duttilodonte (Ductilodon pruitti) \u00e8 un anfibio estinto, appartenente ai nectridei. Visse nel Permiano inferiore (circa 299 - 280 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale doveva essere vagamente simile a una grossa salamandra, ma il cranio era completamente differente. Era infatti caratterizzato da lunghe corna dirette all'indietro, simili a quelle che si riscontrano in forme analoghe ma pi\u00f9 derivate (\"Diploceraspis\", \"Diplocaulus\"). \"Ductilodon\" era inoltre ben distinto da queste forme da una combinazione di caratteristiche, che includevano la presenza di orbite ovali, ossa frontali e lacrimali che andavano a formare parte dell'orbita, grandi fosse interpterigoidee, e una fila ricurva di denti paracoanali.\nClassificazione.\nDescritto per la prima volta nel 1999 da Gubin, \"Ductilodon\" \u00e8 noto per fossili ritrovati in Kansas in terreni del Permiano inferiore (Wolfcampiano). \"Ductilodon\" \u00e8 considerato un rappresentante dei nectridei, un gruppo di anfibi lepospondili adatti alla vita acquatica. In particolare, questo animale dotato di corna sembrerebbe essere stato basale ad altri membri del gruppo pi\u00f9 derivati, come \"Diplocaulus\" e \"Diploceraspis\". "}
{"id": "5462056", "revid": "22356", "url": "https://it.wikipedia.org/wiki?curid=5462056", "title": "Ductilodon", "text": ""}
{"id": "5462057", "revid": "767487", "url": "https://it.wikipedia.org/wiki?curid=5462057", "title": "The Tree of Knowledge (film 1912)", "text": "The Tree of Knowledge \u00e8 un cortometraggio muto del 1912 diretto da George L. Cox che ne firma anche la sceneggiatura. Prodotto dalla Selig Polyscope Company, aveva come interpreti Walter Roberts, Winifred Greenwood, John Sherman.\nTrama.\nLa famiglia Watkins \u00e8 formata dal padre, un finanziere magnate delle ferrovie, dalla madre, amante della vita di societ\u00e0, e dal figlio, un giovanotto vissuto nel lusso ma senza alcuna guida. Il figlio, testardo e ribelle, entra in contrasto con il padre, ribellandosi e andandosene da casa. Abituato a una vita facile, il ragazzo ben presto cade in miseria, mentre i suoi genitori sono pentiti e infelici a causa del loro figlio perduto.&lt;br&gt;\nWatkins padre, dopo aver letto di un grande scienziato che dedica la vita ai poveri, decide di seguirne l'esempio. Travestito da comune operaio, si mescola alla povera gente, ai relitti. Incontra cos\u00ec anche suo figlio che, ormai disperato, pensa di farla finita. L'incontro tra i due li porta a riconciliarsi e il giovane, passato per quella dura prova, decide di diventare un uomo.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 27 maggio 1912. Il 22 agosto di quello stesso anno, fu distribuito in sala anche nel Regno Unito."}
{"id": "5462071", "revid": "217591", "url": "https://it.wikipedia.org/wiki?curid=5462071", "title": "Beata Maria Kar\u0142owska", "text": ""}
{"id": "5462072", "revid": "767487", "url": "https://it.wikipedia.org/wiki?curid=5462072", "title": "The Girl with the Lantern", "text": "The Girl with the Lantern \u00e8 un cortometraggio muto del 1912 diretto da Frank Beal.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 23 maggio 1912."}
{"id": "5462073", "revid": "767487", "url": "https://it.wikipedia.org/wiki?curid=5462073", "title": "Brains and Brawn", "text": ""}
{"id": "5462074", "revid": "322321", "url": "https://it.wikipedia.org/wiki?curid=5462074", "title": "Pierre-Armand du Cambout de Coislin", "text": "Biografia.\nNacque a Parigi il 14 novembre 1636.\nPapa Innocenzo XII lo elev\u00f2 al rango di cardinale nel concistoro del 22 luglio 1697.\nMor\u00ec il 5 febbraio 1706, all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "5462077", "revid": "767487", "url": "https://it.wikipedia.org/wiki?curid=5462077", "title": "Brains and Brawn (film 1912)", "text": "Brains and Brawn \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 17 maggio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"They Plan a Trip to Germany\"."}
{"id": "5462083", "revid": "1518223", "url": "https://it.wikipedia.org/wiki?curid=5462083", "title": "Ospedale Papa Giovanni XXIII di Bergamo", "text": ""}
{"id": "5462085", "revid": "104458", "url": "https://it.wikipedia.org/wiki?curid=5462085", "title": "Flumserberg", "text": ""}
{"id": "5462086", "revid": "1157727", "url": "https://it.wikipedia.org/wiki?curid=5462086", "title": "Timido", "text": ""}
{"id": "5462087", "revid": "767487", "url": "https://it.wikipedia.org/wiki?curid=5462087", "title": "A Citizen in the Making", "text": "A Citizen in the Making \u00e8 un cortometraggio muto del 1912 diretto da Otis B. Thayer.\nTrama.\nImmigrati dall'Europa, Itze e Esther, due fidanzati giunti a Ellis Island, vengono separati dalle autorit\u00e0 di immigrazione. Lui parte per Chicago, lei resta a New York. Itze, aiutato dai suoi parenti, si mette in contatto con una societ\u00e0 che si occupa degli immigrati ebrei. Esther, nel frattempo, trova protezione in un ufficiale che le trova un posto dove vivere. I due innamorati alla fine riusciranno a ritrovarsi e a cominciare la loro nuova vita insieme.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 20 maggio 1912."}
{"id": "5462093", "revid": "767487", "url": "https://it.wikipedia.org/wiki?curid=5462093", "title": "Uncle Sam's Tribute to the Heroes of the Maine", "text": "Uncle Sam's Tribute to the Heroes of the Maine \u00e8 un cortometraggio muto del 1912.\nLa Maine \u00e8 ricordata per il suo affondamento nel porto de L'Avana avvenuto il 15 febbraio 1898 provocato da un'esplosione che uccise gran parte dell'equipaggio. Le cause non furono mai chiarite, ma la stampa americana, specie quella dei giornali di William Randolph Hearst, accus\u00f2 gli spagnoli del disastro, infiammando con articoli di fuoco l'opinione pubblica che si schier\u00f2 per un intervento contro la Spagna. Durante la guerra ispano-americana, il grido di battaglia divent\u00f2 \"Remember the Maine, to Hell with Spain\" (ricordatevi della Maine, al diavolo la Spagna).\nProduzione.\nIl film fu prodotto dalla Selig Polyscope Company. Venne girato a Washington, District of Columbia.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 3 maggio 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la comica \"The Katzenjammer Kids\"."}
{"id": "5462094", "revid": "1566286", "url": "https://it.wikipedia.org/wiki?curid=5462094", "title": "Richard Wattis", "text": ""}
{"id": "5462095", "revid": "481666", "url": "https://it.wikipedia.org/wiki?curid=5462095", "title": "Uncle Sam's Tribute to Heroes of the Maine", "text": ""}
{"id": "5462104", "revid": "339392", "url": "https://it.wikipedia.org/wiki?curid=5462104", "title": "Museo storico degli Alpini", "text": ""}
{"id": "5462112", "revid": "767487", "url": "https://it.wikipedia.org/wiki?curid=5462112", "title": "An Unexpected Fortune", "text": "An Unexpected Fortune \u00e8 un cortometraggio muto del 1912 diretto da Otis B. Thayer. Prodotto dalla Selig Polyscope Company e sceneggiato da William V. Mong, il film aveva come interpreti Charles Clary, William Duncan, Frank Weed, Kathlyn Williams, Lester Cuneo.\nTrama.\nI giornalisti della Franklyn Gazette, rilevata dallo sceriffo la vigilia di Natale, si trovano in guai seri e senza mezzi. E quando Dorothy Cremer, la fidanzata di Bruce, uno dei giornalisti, li invita, ignorando la loro difficile situazione, a casa dei suoi per conoscere due aristocratici inglesi loro ospiti, i giornalisti si trovano davanti al problema di presentarsi vestiti in maniera appropriata, visto che in tre hanno un solo abito e neanche un soldo. Alla fine i tre, accompagnati dal tipografo, si presentano a casa Cremer dove intendono fare buona impressione presso gli illustri ospiti, lord Lonsdale e sua sorella, lady Margaret. Lord Lonsdale offre di vendere al povero Bruce un pezzo di terra nella Columbia Britannica per 15.000 dollari. Il modo in cui l'offerta viene accettata, la terra ceduta e una grande somma di denaro fatta con l'accordo \u00e8 la storia di \"una fortuna inaspettata\".\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 5 agosto 1912."}
{"id": "5462115", "revid": "767487", "url": "https://it.wikipedia.org/wiki?curid=5462115", "title": "The Man from Dragon Land", "text": "The Man from Dragon Land \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 6 agosto 1912."}
{"id": "5462116", "revid": "767487", "url": "https://it.wikipedia.org/wiki?curid=5462116", "title": "Officer Murray", "text": "Officer Murray \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 1\u00ba agosto 1912."}
{"id": "5462117", "revid": "767487", "url": "https://it.wikipedia.org/wiki?curid=5462117", "title": "The Wreck of the Vega", "text": "The Wreck of the Vega \u00e8 un cortometraggio muto del 1912 scritto, diretto e interpretato da George L. Cox.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 2 agosto 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"The Right Way and the Wrong Way\"."}
{"id": "5462119", "revid": "767487", "url": "https://it.wikipedia.org/wiki?curid=5462119", "title": "The Right Way and the Wrong Way", "text": "The Right Way and the Wrong Way \u00e8 un cortometraggio muto del 1912. Il nome del regista non viene riportato nei credit del film, un documentario prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 2 agosto 1912. Nelle proiezioni, veniva programmato con il sistema dello \"split reel\", accorpato in un'unica bobina con un altro cortometraggio prodotto dalla Selig, il drammatico \"The Wreck of the Vega\"."}
{"id": "5462121", "revid": "767487", "url": "https://it.wikipedia.org/wiki?curid=5462121", "title": "A Messenger to Kearney", "text": "A Messenger to Kearney \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 12 agosto 1912."}
{"id": "5462123", "revid": "767487", "url": "https://it.wikipedia.org/wiki?curid=5462123", "title": "Two Gay Dogs", "text": "Two Gay Dogs \u00e8 un cortometraggio muto del 1912 diretto da Chauncy D. Herbert.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 16 agosto 1912."}
{"id": "5462130", "revid": "287204", "url": "https://it.wikipedia.org/wiki?curid=5462130", "title": "Koun Ejo", "text": ""}
{"id": "5462132", "revid": "339392", "url": "https://it.wikipedia.org/wiki?curid=5462132", "title": "Jalalabad (Pakistan)", "text": ""}
{"id": "5462134", "revid": "599013", "url": "https://it.wikipedia.org/wiki?curid=5462134", "title": "Sara Quadrelli", "text": ""}
{"id": "5462139", "revid": "1305772", "url": "https://it.wikipedia.org/wiki?curid=5462139", "title": "Antonio di Simone Petrarca", "text": "Biografia.\nAntonio (di Simone o Simeone) Petrarca, figlio di Simone e di Angela De Advocatis, esercit\u00f2 a Tivoli la professione di notaio. Radun\u00f2 e scrisse in un codice membranaceo tutti i diritti, privilegi, diplomi, bolle imperiali e pontificie, riguardanti la citt\u00e0 di Tivoli dal 1200 al 1533 e form\u00f2 per incarico del Consiglio Comunale il nuovo Catasto del Territorio Tiburtino nell'anno 1535, affinch\u00e9 si potesse ripartire equamente la tassa detta delle mille libre, che costituiva la somma di 200 scudi che la Comunit\u00e0 Tiburtina, nel giorno di Ognissanti, doveva corrispondere da antichissima data alla Camera Apostolica di Roma.\nEbbe anche l'incarico, soprattutto per l'esortazione del capomilizia Antonio Viscanti, di correggere, riordinare, modificare le leggi statuarie di Tivoli e formarne cos\u00ec un corpo regolare, anche perch\u00e9 in tal modo lo Statuto cittadino potesse essere meglio osservato nella sua integrit\u00e0."}
{"id": "5462141", "revid": "76963", "url": "https://it.wikipedia.org/wiki?curid=5462141", "title": "Pierre Kast", "text": "Pierre Kast condivise i canoni estetici della \"Nouvelle vague\" che applic\u00f2 nella regia di alcuni cortometraggi di valore tra i quali nel 1949, in collaborazione con Jean Gr\u00e9millon, \"Les Charmes de l'existence\" (\"I piaceri della vita\"), che ebbe nel 1950 il Gran premio del cortometraggio alla Mostra del cinema di Venezia.\nI suoi successivi film, incentrati sui temi dell'amore, si distinguono per la descrizione analitica delle caratteristiche psicologiche dei personaggi e per una originale visione di fondo ispirata ai moralisti e libertini francesi. \nBiografia.\nFrequent\u00f2 la facolt\u00e0 di Lettere che abbandon\u00f2 dopo qualche anno per dedicarsi all'attivit\u00e0 di critico cinematografico sulle riviste \"Action\", \"La revue du cin\u00e9ma\", \"L'\u00e9cran fran\u00e7ais\", \"Positif\". Nel 1946 partecip\u00f2 alla direzione della Cin\u00e9math\u00e8que fran\u00e7aise. Decisiva per la sua formazione culturale fu la partecipazione alla redazione dei \"Cahiers du cin\u00e9ma\", dove collabor\u00f2 ad elaborare il nuovo canone estetico cinematografico della \"Nouvelle vague\".\nFrequent\u00f2 e fu amico di scrittori come Roger Vailland e Boris Vian dal cui romanzo \"L'herbe rouge\" Kast trasse la sceneggiatura dell'omonimo film del 1985, proiettato postumo.\nAssistente alla regia di Gr\u00e9millon, Ren\u00e9 Cl\u00e9ment, Jean Renoir e Preston Sturges, pass\u00f2 nel 1957 alla direzione personale con il primo lungometraggio \"Amour de poche\" (\"Un amore tascabile\") che non fu molto apprezzato mentre ebbe invece molto successo il secondo film del 1960 \"Le Bel \u00c2ge\" (La dolce et\u00e0), che esaltava la libert\u00e0 dell'amore.\nI successivi lungometraggi confermano l'interesse del regista per i pi\u00f9 svariati aspetti dell'amore analizzato da un punto di vista psicologico: oltre al gi\u00e0 citato \"Le bel \u00e2ge\", diresse \"La morte-saison des amours\" (1961) (\"La morta stagione dell'amore\"), in cui Kast s'impegna nel delineare i complessi sentimenti che si agitano in un rapporto amoroso a tre. Stessi temi e canoni estetici mantenuti nel film seguenti arricchiti dalla descrizione di atmosfere esotiche di paesi lontani: \"Vacances portugaises\" (1963) (\"Antologia sessuale\"), \"Le grain de sable\" (1965) (\"Il triangolo circolare\"), \"Dr\u00f4le de jeu\" (1968) (\"Un buffo gioco\") e \"Les soleils de l'\u00eele de P\u00e2ques\" (1972).\nNegli anni settanta si impegn\u00f2 nella scrittura di opere letterarie che affianc\u00f2 all'attivit\u00e0 di regista per i film \"Un animal dou\u00e9 de d\u00e9raison\", noto anche con il titolo \"A nudez de Alexandra\" (1976) (\"Un animale irragionevole\"), girato in Brasile; \"Le soleil en face\" (1980) (\"Il sole in faccia\") e \"La guerillera\" (1982) (\"La guerrigliera\"), un film con protagonista Agostina Belli dove Kast tratta i temi sociali e politici dell'America Latina."}
{"id": "5462142", "revid": "1123126", "url": "https://it.wikipedia.org/wiki?curid=5462142", "title": "Porta di Santo Stefano", "text": ""}
{"id": "5462144", "revid": "287204", "url": "https://it.wikipedia.org/wiki?curid=5462144", "title": "Porta Leoni", "text": ""}
{"id": "5462145", "revid": "1123126", "url": "https://it.wikipedia.org/wiki?curid=5462145", "title": "Porta dei Leoni", "text": ""}
{"id": "5462151", "revid": "125365119", "url": "https://it.wikipedia.org/wiki?curid=5462151", "title": "AIDA (missione spaziale)", "text": "La missione AIDA (in inglese \"Asteroid Impact &amp; Deflection Assessment\") \u00e8 una missione spaziale dell'Agenzia Spaziale Europea in collaborazione con la NASA con l'obiettivo di migliorare e validare la tecnologia necessaria per variare l'orbita di un asteroide in rotta di collisione con la terra sfruttando l'impatto cinetico di un veicolo-proiettile lanciato dalla Terra. \nOrigine della missione.\nLa missione nasce come prodotto congiunto di due missioni proposte:\nLe due agenzie spaziali hanno convenuto che unire le missioni avrebbe fatto risparmiare i costi e incrementato i risultati scientifici. Verranno mandati ben quattro veicoli spaziali sullo stesso asteroide per questa missione.\nBersaglio.\nL'asteroide scelto come obiettivo della missione \u00e8 65803 Didymos, scoperto nel 1996 \u00e8 in realt\u00e0 un sistema binario di asteroidi formato da Didymos A, che misura circa 800 metri di diametro, e Didymos B, largo 160 metri. La coppia \u00e8 separata da appena 1,18 km, con l\u2019asteroide minore che ruota intorno al maggiore in poco meno di 12 ore. I due corpi compiono un\u2019orbita completa intorno al Sole in 2,11 anni. La massa complessiva del sistema \u00e8 di 528 milioni di tonnellate, con una densit\u00e0 media di 1,7 g/cm\u00b3 (meno di 1/3 della densit\u00e0 terrestre). Didymos A \u00e8 un asteroide di tipo S: ha cio\u00e8 una composizione rocciosa, a base di silicati, con presenza di metalli. La composizione di Didymos B \u00e8 per il momento sconosciuta.\nLa scelta \u00e8 ricaduta su questa coppia di asteroidi perch\u00e9 \u00e8 molto pi\u00f9 facile verificare l\u2019effetto di una minima variazione orbitale su un sistema binario piuttosto che su un oggetto singolo: lo ha stimato, infatti, che, dopo l\u2019impatto della sonda DART su Didymos B, il pi\u00f9 piccolo dei due asteroidi, ci sar\u00e0 un cambiamento di 4,4 minuti nel periodo del sistema binario.\nNel 2022 passerrano a soli 0,11 UA dalla Terra consentendo al momento dell'impatto un'ottima possibilit\u00e0 di osservazione radio dalla Terra.\nObiettivi scientifici.\nLa missione sar\u00e0 la prima della storia dell'umanit\u00e0 ad alterare l'equilibrio del sistema solare, cambiando l'orbita di due corpi celesti. Tra gli obiettivi, oltre a quelli scientifici comuni a molte missioni spaziali, come lo studio geologico di un asteroide, c'\u00e8 anche la dimostrazione della possibilit\u00e0 di difesa planetaria da un evento di impatto astronomico con gravi conseguenze per la Terra.\nBudget e rischi di annullamento.\nNel 2017, a seguito della revisione del budget dell'ESA, il finanziamento di 250 milioni di euro richiesto per la missione \u00e8 stato rifiutato. Questo non vuol dire che la missione sia stata cancellata, ma che deve essere sottoposta a una revisione per limitare in qualche modo il budget, per esempio riducendo il numero di strumenti scientifici a bordo."}
{"id": "5462152", "revid": "761672", "url": "https://it.wikipedia.org/wiki?curid=5462152", "title": "Ordine per il servizio alla madrepatria", "text": ""}
{"id": "5462161", "revid": "44876", "url": "https://it.wikipedia.org/wiki?curid=5462161", "title": "Societ\u00e0 Sportiva Vittoria Roma", "text": ""}
{"id": "5462164", "revid": "46291", "url": "https://it.wikipedia.org/wiki?curid=5462164", "title": "Chamaedorea ernesti-augusti", "text": "Chamaedorea ernesti-augusti \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae).\nDescrizione.\n\u00c8 una palma a fusto unico, eretto, alto circa 2\u00a0m., con foglie singole con lamina ampiamente cuneato-obovata, profondamente bifida all'apice. In natura fiorisce da novembre ad aprile con un'infiorescenza interfoliare. Il frutto \u00e8 di forma ovoidale, nero.\nDistribuzione e habitat.\nCresce in Messico meridionale, Guatemala, Belize e Honduras."}
{"id": "5462168", "revid": "287204", "url": "https://it.wikipedia.org/wiki?curid=5462168", "title": "Orobanche ramosa", "text": "Il succiamele ramoso (nome scientifico Orobanche ramosa ) \u00e8 una pianta parassita, appartenente alla famiglia delle Orobanchaceae.\nEtimologia.\nIl nome generico (\"Orobanche\") deriva da due termini greci \"\u00f2robos\" (= legume) e \"anch\u00e9in\" (= strozzare) e indicano il carattere parassitario di buona parte delle piante del genere di questa specie soprattutto a danno delle Leguminose (nell'antica Grecia questo nome era usato per una pianta parassita della \"veccia\" - \"Vicia sativa\"). L'epiteto specifico (\"ramosa\") fa riferimento al portamento ramificato della pianta.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nQueste piante sono alte da 15 a 25\u00a0cm (massimo 40\u00a0cm). La forma biologica \u00e8 terofita parassita (T par), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Non contengono clorofilla per cui nel secco si colorano di bruno.\nRadici.\nLe radici sono fascicolate e si diramano da un bulbo o rizoma centrale. Nella parte finale sono provviste di austori succhianti che parassitano l'apparato radicale delle piante ospiti.\nFusto.\nLa parte aerea del fusto \u00e8 eretta, sottile e ramificata; la forma \u00e8 cilindrica con un ingrossamento alla base. Gli scapi terminali sono sempre fioriferi (mai sterili). \nFoglie.\nLe foglie sono scarse e ridotte a delle squame spiralate ed hanno delle forme generalmente lanceolate. Dimensione delle foglie: larghezza 3 \u2013 4\u00a0mm; lunghezza 8 \u2013 10\u00a0mm.\nInfiorescenza.\nLe infiorescenze sono a forma di spiga o racemo lineare allungato con fiori ben distanziati. Le brattee dell'infiorescenza sono del tipo ovato oppure ovato-aristato. Dimensione dell'infiorescenza: larghezza 1 - 1,5\u00a0cm; lunghezza 6 \u2013 15\u00a0cm. Dimensione delle brattee: larghezza 2 \u2013 3\u00a0mm; lunghezza 5 \u2013 8\u00a0mm.\nFiore.\nI fiori sono ermafroditi, zigomorfi (del tipo bilabiato), tetrameri, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti, mentre il calice anch'esso a 5 parti spesso \u00e8 ridotto). In questa specie i fiori alla base sono avvolti da 5 elementi distinti: in posizione centrale (all'esterno) \u00e8 presente una brattea; su entrambi i lati \u00e8 presente una lacinia calicina profondamente bifida e una bratteola lineare. Lunghezza totale del fiore: 10 \u2013 15\u00a0mm.\nFrutti.\nIl frutto \u00e8 una capsula loculicida a forma pi\u00f9 o meno ovoidale. I semi, molti e minuti dalle dimensioni quasi microscopiche, contengono un embrione rudimentale indifferenziato e composto da poche cellule; sono colorati di nero. Dimensione della capsula: 7 \u2013 12\u00a0mm.\nBiologia.\nQueste piante non contengono clorofilla per cui possiedono organi specifici per nutrirsi della linfa di altre piante. Le loro radici infatti sono provviste di uno o pi\u00f9 austori connessi alle radici ospiti per ricavare sostanze nutritive. Inoltre il parassitismo di \"Orobanche ramosa\" \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nNormalmente le specie di questa voce sono parassite di alcune piante coltivate (Cannabis, Solanum, Nicotiana e Zea) e in genere delle Leguminose, delle Labiate e delle Composite.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti.\nLa classificazione del genere \"Orobanche\" \u00e8 problematica in quanto le varie specie differiscono una dall'altra per piccoli caratteri soprattutto nella forma del calice-corolla e per i vari colori delle parti floreali che presto tendono al bruno appena la pianta \"entra\" nel secco. Molte specie hanno una grande specificit\u00e0 dell'apparato radicale per cui una possibile distinzione \u00e8 possibile tramite l'individuazione della pianta parassitata (vedi il paragrafo \"Biologia\").\nPer questa specie \u00e8 riconosciuta la seguente variet\u00e0 (non presente in Italia): \"Orobanche ramosa\" var. \"schweinfurthii\" . \nIl numero cromosomico di \"Orobanche ramosa\" \u00e8: 2n = 24.\nFilogenesi.\nSecondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Orobanche\" si trova nel terzo clade (relativo alla trib\u00f9 Orobancheae) insieme ai generi \"Boschniakia\" , \"Cistanche\" , \"Conopholis\"\n, \"Epifagus\" , \"Eremitilla\" , \"Kopsiopsis\" , \"Mannagettaea\" . \"Orobanche\" \u00e8 monofiletico e rappresenta il \"core\" del clade ed \u00e8 \u201cgruppo fratello\u201d del genere \"Mannagettaea\" e quindi di tutto il resto del gruppo.\nAll'interno del genere \"Orobanche\" la specie \"Orobanche ramosa\" appartiene alla sezione \"Trionychon\" caratterizzata dal calice diviso in 5 parti: in posizione centrale \u00e8 presente una brattea, mentre su entrambi i lati sono presenti una bratteola lineare e una lacinia calicina profondamente bifida. L'altra sezione presente in Italia (\"Orobanche\" ) \u00e8 caratterizzata soprattutto dalla forma del calice a tre parti ossia quattro sepali saldati 2 a 2 tipo lacinie ben separate o collegate alla base, pi\u00f9 una brattea. Nella sezione \"Trionychon\" \"O. ramosa\" occupa una posizione centrale; in particolare, \u00e8 \u201cgruppo fratello\u201d (\u00e8 vicina geneticamente) delle specie \"Orobanche nana\" e \"Orobanche mutelii\" . In effetti pi\u00f9 di qualche checklist botanica considera le specie \"O. nana\" e \"O. mutelii\" sottospecie di \"O. ramosa\".\nSpecie simili.\nLa tabella seguente mette a confronto alcuni dati delle varie specie italiane della sezione \"Trionychon\" .\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLorobanche ramosa in altre lingue \u00e8 chiamata nei seguenti modi:"}
{"id": "5462177", "revid": "46291", "url": "https://it.wikipedia.org/wiki?curid=5462177", "title": "Chamaedorea klotzschiana", "text": "Chamaedorea klotzschiana \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae).\nDescrizione.\n\u00c8 una palma con fusto unico eretto, alto fino a 3\u20134\u00a0m, con nodi molto pronunciati, internodi lunghi fino a 20\u00a0cm. Le foglie sono pennate, con 15-20 fogliole riunite in gruppi alterni di 2-4, leggermente falcate, acuminate. Fiorisce in natura da giugno a ottobre con un'infiorescenza infrafoliare. Il frutto \u00e8 globoso-ovoidale, di colore nero.\nDistribuzione e habitat.\n\u00c8 specie endemica del Messico; il suo areale \u00e8 limitato allo stato di Veracruz, tra i 1000 e i 1800 m. di altitudine.\nConservazione.\nLa Lista rossa IUCN classifica \"Chamaedorea klotzschiana\" come specie in pericolo di estinzione (\"Endangered\").\nUsi.\nColtivata come pianta ornamentale e per le foglie utilizzate per composizioni floreali."}
{"id": "5462179", "revid": "46291", "url": "https://it.wikipedia.org/wiki?curid=5462179", "title": "Chamaedorea metallica", "text": "Chamaedorea metallica \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae).\nDescrizione.\n\u00c8 una palma con fusto unico, eretto, alto circa 1,5\u00a0m, con nodi non pronunciati e internodi lunghi fino a 3\u00a0cm. Le foglie, semplici, sono di colore verde metallico, generalmente in numero di 10-14 per pianta, con lamina fogliare di forma cuneato-obovata con apice bifido. In natura fiorisce da maggio ad agosto con un'infiorescenza infrafoliare. Il frutto \u00e8 di forma ovoidale, nero a maturazione.\nDistribuzione e habitat.\n\u00c8 endemica del Messico meridionale."}
{"id": "5462180", "revid": "72919937", "url": "https://it.wikipedia.org/wiki?curid=5462180", "title": "Santuccia da Gubbio", "text": ""}
{"id": "5462184", "revid": "46291", "url": "https://it.wikipedia.org/wiki?curid=5462184", "title": "Chamaedorea geonomiformis", "text": "Chamaedorea geonomiformis \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae).\nDescrizione.\n\u00c8 una palma esile, con fusto unico delicato, alto fino a 1\u00a0m e foglie ricadenti, semplici, con apice bifido, lamina oblunga con margine seghettato. Fiorisce in maggio-giugno nelle zone d'origine con un'infiorescenza a volte interfoliare e a volte infrafoliare. Il frutto \u00e8 globoso, nero.\nDistribuzione e habitat.\nLa specie \u00e8 diffusa in Messico e America centrale.\nUsi.\n\u00c8 utilizzata come pianta ornamentale."}
{"id": "5462198", "revid": "110157", "url": "https://it.wikipedia.org/wiki?curid=5462198", "title": "Nenad", "text": "Origine e diffusione.\nSi basa su un vocabolo serbo e croato che vuol dire \"inatteso\", \"inaspettato\"; \u00e8 il nome di uno dei due fratelli protagonisti della canzone popolare \"Predrag e Nenad\" (dalla quale \u00e8 tratto anche il nome Predrag).\nOnomastico.\nIl nome \u00e8 adespota, ossia privo di santo patrono; l'onomastico ricorre quindi il 1\u00ba novembre, in occasione di Ognissanti."}
{"id": "5462201", "revid": "287204", "url": "https://it.wikipedia.org/wiki?curid=5462201", "title": "Cassiani", "text": ""}
{"id": "5462202", "revid": "46291", "url": "https://it.wikipedia.org/wiki?curid=5462202", "title": "Chamaedorea tuerckheimii", "text": "Chamaedorea tuerckheimii \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae).\nDescrizione.\n\u00c8 una palma a fusto unico, alto 30\u201350\u00a0cm, con internodi lunghi 0,5-1,5\u00a0cm. Su ogni pianta sono presenti 7-10 foglie intere con margine arrotondato, a volte leggermente bifido, con lamina fogliare obovata. Fiorisce nelle zone d'origine da febbraio a maggio con un'infiorescenza interfoliare. Il frutto \u00e8 di forma ovoidale, nero.\nDistribuzione e habitat.\nOriginaria del sottobosco della selva mediana subperennifolia, vive allo stato spontaneo in Messico, Guatemala e Honduras."}
{"id": "5462205", "revid": "767487", "url": "https://it.wikipedia.org/wiki?curid=5462205", "title": "Predrag", "text": "Origine e diffusione.\nDeriva dal termine slavo \"dragu\" (\"prezioso\", da cui anche i nomi Dragomir e Dragan), combinato con un prefisso superlativo, e pu\u00f2 quindi essere interpretato come \"preziosissimo\"; per significato \u00e8 analogo al nome Preziosa.\n\u00c8 il nome di uno dei due fratelli protagonisti della canzone popolare \"Predrag e Nenad\" (dalla quale \u00e8 tratto anche il nome Nenad).\nOnomastico.\nIl nome \u00e8 adespota, ossia privo di santo patrono; l'onomastico ricorre quindi il 1\u00ba novembre, in occasione di Ognissanti."}
{"id": "5462206", "revid": "47767", "url": "https://it.wikipedia.org/wiki?curid=5462206", "title": "Pe\u0111a", "text": ""}
{"id": "5462207", "revid": "200568", "url": "https://it.wikipedia.org/wiki?curid=5462207", "title": "Pedja", "text": ""}
{"id": "5462208", "revid": "46291", "url": "https://it.wikipedia.org/wiki?curid=5462208", "title": "Chamaedorea elegans", "text": "Chamaedorea elegans \u00e8 una pianta appartenente alla famiglia delle Arecacee (sottofamiglia Arecoideae, trib\u00f9 Chamaedoreeae)."}
{"id": "5462209", "revid": "1494169", "url": "https://it.wikipedia.org/wiki?curid=5462209", "title": "Diadico", "text": ""}
{"id": "5462210", "revid": "767487", "url": "https://it.wikipedia.org/wiki?curid=5462210", "title": "Roberto Bussinello", "text": "Carriera.\nIl suo nome \u00e8 legato all'Autodelta nella categoria prototipi e nella categoria Gran Turismo.\nIl suo esordio in Formula 1 avvenne nel 1961, sempre al volante di un'Alfa Romeo, con la scuderia De Tomaso nel Gran Premio d'Italia, ritirandosi per problemi al motore. Altre partecipazioni a competizioni di F1 valide per il campionato del mondo avvennero nel 1965, questa volta con una BRM, ma anche in questo caso non conquist\u00f2 alcun punto."}
{"id": "5462219", "revid": "1543377", "url": "https://it.wikipedia.org/wiki?curid=5462219", "title": "Cantone di Kingersheim", "text": "Il Cantone di Kingersheim \u00e8 una divisione amministrativa dell'Arrondissement di Mulhouse.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i seguenti 8 comuni:"}
{"id": "5462223", "revid": "124171045", "url": "https://it.wikipedia.org/wiki?curid=5462223", "title": "Oliver Queen (Arrowverse)", "text": "Oliver Jonas Queen \u00e8 un personaggio immaginario, protagonista della serie televisiva statunitense \"Arrow\" ed ispirato al fumetto di \"Freccia Verde\". \u00c8 interpretato da Stephen Amell.\nOliver \u00e8 un playboy miliardario che fa ritorno nella sua citt\u00e0, \"Starling City\", dopo aver trascorso cinque anni lontano da casa, alcuni dei quali sull'isola sperduta di \"Lian Yu\" (\"purgatorio\" in cinese). Determinato a combattere il male che affligge la sua citt\u00e0, assume un'identit\u00e0 segreta e trascorre le sue notti a cercare di sconfiggere uomini corrotti e criminali che si approfittano dei pi\u00f9 deboli.\nNella prima stagione Oliver ha la missione di eliminare fisicamente i cattivi riportati nella lista lasciatagli dal padre in punto di morte, facendosi chiamare \"il Giustiziere\" o \"l'Incappucciato\".\nA partire dalla seconda stagione, ispirato dai suoi fedeli alleati John Diggle (ex soldato) e Felicity Smoak (intelligente hacker), oltre che in memoria del suo miglior amico d'infanzia Tommy Merlyn, si ripropone di diventare un vero eroe, non uccidendo pi\u00f9 i cattivi ma consegnandoli alla giustizia. Prende cos\u00ec il nome di \"Arrow\".\nNella terza stagione vive una crisi d'identit\u00e0, convincendosi di non poter essere Arrow e Oliver Queen allo stesso tempo, cos\u00ec al termine della stessa decide di lasciarsi alle spalle la vita da vigilante e di andarsene da Starling City con la donna che ama, Felicity.\nNella quarta stagione prende il nome di Green Arrow e affronta Damien Darhk e l'H.I.V.E. e deve fare i conti con la scoperta di avere un figlio, William, avuto con l'ex amante Samantha Clayton.\nAlla fine della sesta stagione decider\u00e0 di rivelare al mondo la sua identit\u00e0 segreta per salvare Star City e la sua famiglia. Per questo motivo verr\u00e0 rinchiuso nel Carcere di Slabside.\nBiografia.\nPrima del naufragio.\nOliver nasce il 16 maggio 1985 da Robert e Moira Queen. Il suo amico fraterno \u00e8 Tommy Merlyn, anche lui proveniente da una famiglia ricca e agiata. Entrambi sono amici di Dinah Laurel Lance. Durante la loro giovinezza, Oliver e Tommy compiono insieme numerose bravate, come guidare in stato di ebrezza o sotto l'effetto di droghe, assaltare dei paparazzi, rubare un taxi e urinare su un ufficiale di polizia. I due s'imbattono cos\u00ec in McKenna Hall, futura detective con cui Oliver ha una relazione. Ad un party a casa di Tommy, Oliver incontra Sara Lance, la sorella di Laurel, che ha una cotta per lui. Poco dopo per\u00f2 inizia ad uscire con Laurel.\nIn questi anni Oliver \u00e8 sostanzialmente un playboy ricco e viziato che ama divertirsi e sedurre le ragazze, infrangendo parecchi cuori. Frequenta ben quattro scuole diverse, abbandonandole tutte, mentre inizia a farsi strada nell'azienda di famiglia, la \"Queen Consolidated\".\nAd un certo punto Laurel inizia a desiderare qualcosa di pi\u00f9 nella sua relazione con Oliver, e spera che lui le chieda finalmente di sposarlo. Oliver sembra essere d'accordo, ma poi si fa prendere dal panico e cerca di sfuggire dalle sue responsabilit\u00e0. Inizia cos\u00ec a tradire Laurel, prima con Samantha Clayton, una ragazza che finir\u00e0 per mettere incinta, e poi con Sara. Quando viene a sapere della gravidanza di Samantha, Moira, all'insaputa di Oliver, risolve la questione liquidando la ragazza con due milioni di dollari, imponendole due condizioni: iniziare una nuova vita con il bambino lontano da Starling City (in seguito si scoprir\u00e0 che si \u00e8 trasferita a Central City) e dire a Oliver di aver abortito. Successivamente Oliver decide di fare un viaggio con suo padre Robert a bordo del loro yacht, il \"Queen's Gambit\", e porta con s\u00e9 Sara. I tre s'imbattono presto in un violento nubifragio nel nord della Cina, in seguito al quale Oliver si ritrova su un'isola sperduta, Lian Yu, dove rester\u00e0 per cinque anni con un solo obiettivo: sopravvivere. Le sue avventure sull'isola e quelle in alcuni altri luoghi (come Hong Kong) nel corso dei cinque anni vengono narrate nella serie attraverso dei flashback.\nRitorno a Starling City.\nDopo ben cinque anni dal naufragio, Oliver fa ritorno a Starling City, dove era creduto morto. Qui ritrova la madre Moira, che nel frattempo si \u00e8 rifatta una vita con Walter Steele, la sorella minore Thea, il suo amico e la sua ex fidanzata Laurel. All'insaputa di tutti loro, Oliver \u00e8 tornato con l'obiettivo di combattere la corruzione e la criminalit\u00e0, distruggendo il male che affligge Starling City. Per far questo indossa un costume verde e utilizza arco e freccia, venendo soprannominato \"l'incappucciato\". Oliver si serve di una lista lasciatagli dal padre su cui sono segnati i nomi dei principali uomini che hanno \"tradito la sua citt\u00e0\". Se all'inizio Oliver \u00e8 solo nella sua crociata, in seguito altre due persone si uniscono a lui: prima John Diggle, la sua guardia del corpo, e poi Felicity Smoak, una giovane e brillante hacker che lavora alla \"Queen Consolidated\" e che fin dall'inizio mostra di non essere indifferente al fascino di Oliver.\nStagioni.\nPrima stagione.\nOliver Queen viene recuperato su un'isola sperduta nel nord della Cina da una nave e fa ritorno a casa dopo ben cinque anni. Il suo corpo \u00e8 ricoperto da numerose ferite e cicatrici. Nei flashback vengono ripercorsi i momenti del naufragio di cinque anni prima: sul \"Queen's Gambit\" ci sono Oliver con suo padre Robert e Sara Lance (che muore affogata). I primi due riescono a mettersi in salvo ma poco dopo, in assenza di viveri sufficienti, Robert decide di sacrificare la propria vita per salvare quella del figlio, non prima per\u00f2 di avergli assegnato una missione: se riuscir\u00e0 a sopravvivere dovr\u00e0 riparare ai numerosi errori che lui ha commesso, riportando la giustizia a Starling City. Prima di spararsi, Robert consegna a Oliver una lista su cui sono segnati i nomi di tutti gli uomini potenti e corrotti che hanno \"avvelenato\" la loro citt\u00e0. Dopo diversi giorni Oliver riesce a raggiungere la terra, e si ritrova cos\u00ec sull'isola di Lian Yu. Qui s'imbatte in un uomo incappucciato che lo colpisce con una freccia: il suo nome \u00e8 Yao Fei.\nNel presente, Oliver va incontro ad un periodo di PTSD (sigla inglese per post-traumatic stress disorder), mostrando l'istinto di colpire e di difendersi da qualsiasi cosa gli capiti a tiro. Cerca comunque di trascorrere del tempo con la sua famiglia e di tornare alla vita precedente. Dopo molti anni rivede Laurel, la sua ex fidanzata che aveva tradito e nei confronti della quale si sente in colpa. Entrambi comunque mostrano fin da subito di essere ancora attratti l'uno dall'altra, nonostante lei abbia ora una relazione con il miglior amico di Oliver, Tommy Merlyn. Nel frattempo Oliver d\u00e0 inizio alla missione assegnatagli dal padre e comincia a colpire gli uomini ricchi e corrotti di Starling City, cercando di attuare la giustizia sociale. Ben presto viene soprannominato \"l'incappucciato\", \"il giustiziere di Starling City\" e, occasionalmente, \"Robin Hood\", non solo per il suo costume ma anche per la sua propensione ad attaccare i ricchi per restituire ai poveri. In quello che fa, tuttavia, finisce per violare la legge e si ritrova spesso a dover fronteggiare la polizia, in particolare il detective Quentin Lance, padre di Laurel e Sara, che ha un risentimento personale nei confronti di Oliver per quanto successo cinque anni prima.\nNei flashback Yao Fei insegna ad Oliver come sopravvivere sull'isola, costringendolo ad uccidere animali e ad usare arco e freccia. Poco dopo per\u00f2 Oliver tenta di fuggire e viene catturato dagli uomini di Edward Fyers, un mercenario che si scoprir\u00e0 essere stato assoldato da Amanda Waller (capo dell'A.R.G.U.S.) con l'obiettivo di decimare l'economia cinese distruggendo la Ferris Air, un'importante compagnia aerea, dentro e fuori dal paese. Yao Fei, un ufficiale cinese esiliato dal suo stesso governo sull'isola per colpe che non ha commesso, \u00e8 ricercato proprio da Fyers, il quale vuole addossargli le responsabilit\u00e0 del suo piano. Oliver si rifiuta di tradire Yao Fei e viene torturato dagli uomini di Fyers.\nNel presente Oliver \u00e8 aiutato nella sua missione da John Diggle, ex soldato e ora sua guardia del corpo. Oliver cerca di costruirsi una doppia identit\u00e0 per nascondere le sue attivit\u00e0 da vigilante e apre cos\u00ec un nightclub, il Verdant, dove ogni sera d\u00e0 una festa. Inoltre si fa arrestare e, mentre \u00e8 agli arresti domiciliari, chiede a Diggle di mostrarsi in citt\u00e0 come \"l'incappucciato\": in questo modo Oliver Queen viene scagionato e diventa insospettabile. Nonostante cerchi di nasconderlo, Oliver si sente profondamente solo, non potendo rivelare ai propri cari i suoi numerosi segreti, ma poi incontra Helena Bertinelli, la figlia del boss mafioso Frank. Helena in realt\u00e0 odia suo padre, che anni prima aveva ordinato la morte del suo fidanzato, e sta cercando di distruggere la sua organizzazione per poi ucciderlo. Oliver ed Helena hanno molto in comune, come il fatto di sentirsi soli e di avere molti segreti, cos\u00ec finiscono a letto insieme. Entrambi iniziano a provare dei sentimenti l'uno per l'altra, ma Helena \u00e8 ancora troppo assetata dalla sua voglia di vendetta.\nNei flashback sull'isola Oliver incontra Shado, la figlia di Yao Fei, catturata dagli uomini di Fyers come arma di ricatto. Ben presto Shado inizia a provare dei sentimenti per Oliver, ma lui si sente ancora in colpa per aver tradito Laurel e per la morte di Sara. Successivamente Oliver e Shado s'imbattono in Slade Wilson, un agente segreto australiano arrivato sull'isola con l'ordine di trarre in salvo Yao Fei. Oliver, Shado e Slade uniscono le proprie forze per combattere Fyers, mentre Yao Fei viene ucciso.\nNel presente Oliver conosce Felicity Smoak, una brillante esperta informatica che lavora alla Queen Consolidated. Oliver si rivolge a lei pi\u00f9 di una volta per recuperare file dai computer dei suoi nemici e naturalmente le racconta un sacco di bugie sui veri motivi. La ragazza, molto intelligente, intuisce che Oliver le sta mentendo ma si fida comunque di lui e sceglie di aiutarlo (in seguito si scoprir\u00e0 che Oliver aveva gi\u00e0 visto Felicity, senza che lei se ne accorgesse, durante una visita segreta alla Queen Consolidated nel corso dei cinque anni in cui era creduto morto, e aveva sorpreso la ragazza a balbettare con una sua fotografia). Anche Oliver istintivamente si fida di Felicity, tanto che, quando viene colpito da un proiettile, si rivolge a lei sanguinante nel cuore della notte, rivelando la sua identit\u00e0. Dopo aver curato Oliver insieme a Diggle, Felicity accetta di aiutare i due nella missione, ma solo fino a quando il suo capo Walter Steele, che \u00e8 stato rapito, sar\u00e0 tratto in salvo. L'uomo \u00e8 tenuto prigioniero da Malcom Merlyn, e Moira ne \u00e8 a conoscenza. Malcom ha un diabolico piano per la distruzione di The Glades, un sobborgo di Starling City, dove molti anni prima sua moglie Rebecca era stata assassinata.\nNel frattempo Oliver incontra dopo diversi anni McKenna Hall, una sua vecchia fiamma che ora \u00e8 diventata una detective. I due riprendono a frequentarsi, mentre il rapporto tra Laurel e Tommy si fa sempre pi\u00f9 serio. In seguito McKenna viene ferita e trasferita in un'altra citt\u00e0. Oliver vorrebbe continuare la loro storia anche a distanza ma McKenna, pur amandolo, gli dice a malincuore che non potrebbe funzionare e che non vuole essere un peso per lui. In effetti Oliver si rende conto che al momento la cosa migliore per lui \u00e8 stare da solo. Tommy tuttavia intuisce che Oliver prova ancora dei sentimenti per Laurel e decide di lasciare la ragazza. Quest'ultima chiede a Oliver se Tommy abbia ragione e lui non riesce a mentirle, ma allo stesso tempo continua a respingerla. Quando per\u00f2 Oliver trova il modo per sconfiggere Malcom e si convince che finalmente potr\u00e0 mettere fine alla sua missione e avere di nuovo una vita privata, raggiunge Laurel e i due fanno l'amore. I piani di Oliver tuttavia non vanno come previsto e The Glades viene distrutta, causando la morte di molte persone, tra cui quella di Tommy Merlyn.\nSeconda stagione.\nSei mesi dopo la distruzione di The Glades, Oliver si \u00e8 nuovamente autoesiliato sull'isola, sentendosi colpevole per la morte di Tommy e per gli orrori compiti da sua madre. Qui passa le sue giornate andando a caccia e facendo lunghe esplorazioni. Diggle e Felicity si recano cos\u00ec a Lian Yu per convincerlo a tornare e prendere in mano le redini della sua azienda oramai in crisi. Inoltre il processo di sua madre \u00e8 vicino, e lei \u00e8 sola, visto che Thea non vuole pi\u00f9 avere niente a che fare con lei; quest'ultima si occupa della gestione del Verdant ed ha iniziato una relazione con Roy Harper, anche se i due hanno ancora qualche divergenza a causa dell'ossessione di Roy per il Giustiziere. Dapprima riluttante, Oliver accetta di tornare e di appoggiare sua madre, ma non di vestire i panni del giustiziere. Successivamente ritorner\u00e0 a combattere il crimine, ma in memoria di Tommy decider\u00e0 di non uccidere pi\u00f9 nessuno. Al suo fianco far\u00e0 la sua comparsa una misteriosa \"Bionda mascherata\", che poi si scoprir\u00e0 essere Sara Lance, miracolosamente sopravvissuta ed ora braccata dalla famigerata Lega degli assassini, una secolare organizzazione di temibili guerrieri che l'aveva salvata da una morte certa sulle coste di Lian Yu. Dopo essere venuta a conoscenza della catastrofe messa in atto da Malcolm Merlyn, torna a casa per vegliare sulla sua famiglia. Dopo diversi scontri, Nyssa, figlia del capo della Lega ed ex amante di Sara, accorda alla ragazza il congedo dalla Lega. Come se questo non fosse gi\u00e0 troppo, ora la squadra deve affrontare Slade Wilson, che \u00e8 intenzionato a creare un esercito di supersoldati potenziati con il mirakuru per distruggere Starling City, in modo di vendicarsi di Oliver, responsabile, secondo lui, di aver causato la morte di Shado, la sua donna amata. Si copre, infatti che durante il secondo anno sull'isola, Oliver, Slade e Shado hanno dovuto affrontare una ciurma di pirati guidata da Antony Ivo, un biologo alla ricerca di una nave giapponese contenente una miracolosa formula, il \"mirakuru\" (miracolo) in grado di trasformare uomini comuni in armi umane.\nTerza stagione.\nArrow \u00e8 diventato un eroe pubblico nella citt\u00e0 di Starling City dopo aver sconfitto Slade Wilson.\nAbilit\u00e0.\nDurante i cinque anni trascorsi lontano da casa, Oliver \u00e8 stato in pi\u00f9 luoghi ed ha avuto pi\u00f9 mentori, sviluppando varie abilit\u00e0 in diversi campi: Yao Fei e sua figlia Shado gli hanno insegnato l'arte del tiro con l'arco (Kyudo), Slade Wilson a combattere e sopravvivere, Maseo Yamashiro le tecniche di intelligence, di tortura e di assassinio; ha poi completato il suo addestramento perfezionandosi sotto la guida di Talia Al Ghul. Oliver \u00e8 specializzato in svariati tipi di arti marziali fra cui Muay thai, Escrima, Wing chun, Hapkido, Jujitsu, Ninjutsu, Capoeira, Silat, Ju jitsu brasiliano, Kenjutsu, Sambo, Boxe, Lotta greco-romana, Taekwondo, Jeet Kune Do, Krav Maga e Systema (anche se probabilmente ne conosce di pi\u00f9) e le sue capacit\u00e0 nel tiro con l'arco superano di gran lunga quelle di un cecchino professionista, compreso Floyd Lawton. Le sue prestazioni fisiche sono pari a quelle di un atleta di livello olimpionico: \u00e8 in grado di saltare da un tetto di un palazzo all'altro e compiere incredibili piroette, schivare ed afferrare frecce in volo, sollevare un uomo adulto e lanciarlo a una distanza di circa due metri da terra, correre molto velocemente, talvolta quasi riuscendo a reggere il confronto con i veicoli. Dopo la formazione con Ra's Al Ghul le sue capacit\u00e0 aumentano ulteriormente. Si \u00e8 dimostrato anche in grado di tenere testa ad avversari metaumani, come Cyrus Gold che in precedenza aveva abbattuto una porta in titanio rinforzato e spezzato il collo di un uomo con una sola mano e Barry Allen, come abbiamo potuto osservare nell'episodio di The Flash 1x08.\nOliver \u00e8 anche in grado di liberarsi da catene, corde o manette grazie ad un trucco insegnatogli da Anatoly Kniazef durante il periodo trascorso in Russia. Oliver \u00e8 un poliglotta: ha appreso il cinese da Shado e ad Hong Kong, tale da ingannare un membro della Triade, che analizzando il suo perfetto accento ha erroneamente dedotto che Oliver fosse di nazionalit\u00e0 cinese; inoltre \u00e8 in grado di parlare anche il russo (imparato da Anatoly Kniezev e perfezionato a Krasnojarsk) e l'arabo, appreso nel periodo trascorso nella Lega degli assassini. Come membro della Bratva ed ex agente della ARGUS, ha accesso ad una grande quantit\u00e0 di segreti e notizie. A causa della sua formazione multiforme, delle sue capacit\u00e0 e del suo carattere ombroso, molti fan hanno intravisto in Oliver una somiglianza pi\u00f9 col personaggio di Batman che con Freccia Verde (a cui \u00e8 ispirato).\nL'arma preferita di Oliver \u00e8 l'arco: nella prima stagione utilizza un arco Take-Down ricurvo, poi rimpiazzato nella seconda stagione da un Oneida Eagle Kestrel. Nei flashback sull'isola lo si vede utilizzare l'arco lungo in fibra di carbonio di Yao Fei, che poi riutilizzer\u00e0 nella battaglia finale con Malcolm Merlyn. Per quanto riguarda le frecce, oltre a quelle predefinite, Oliver ne utilizza anche altri tipi, da lui stesso progettate, come quelle in titanio, incendiarie, esplosive, elettromagnetiche, a ricerca e diverse variet\u00e0 di fl\u00e9chette da lancio. Nonostante prediliga l'arco come arma, Oliver \u00e8 ugualmente abile anche con le armi da fuoco, dimostrato nell'episodio \"Corto Maltese\" quando utilizza una Glock 17 per eliminare alcuni mercenari. \u00c8 inoltre in grado di usare alla perfezione una grande variet\u00e0 di armi da taglio e contundenti, come b\u014d, katane, spade, coltelli, karambit, bastoni di rattan ed armi occasionali. In ogni stagione Oliver fa uso di un costume per nascondere la sua identit\u00e0: all'inizio utilizza un costume verde simile a quello di Yao Fei, e si e spalma sulla zona attorno agli occhi del grasso scuro, spiegando che una maschera inciderebbe negativamente sulle sue capacit\u00e0 di arciere; successivamente per\u00f2 con l'aiuto di Barry Allen e di Cisco riuscir\u00e0 a trovare un rimedio a questo problema mettendo a punto uno speciale costume realizzato in kevlar polimero pi\u00f9 resistente e pi\u00f9 leggero del precedente, con una maschera progettata in microfibra comprimibile, in grado di aderire quasi completamente alla pelle, in modo da non ostacolargli la mira. Dalla quarta stagione inizier\u00e0 ad utilizzare un nuovo costume, provvisto di protezioni."}
{"id": "5462225", "revid": "339392", "url": "https://it.wikipedia.org/wiki?curid=5462225", "title": "Seconda guerra italo-etiopica", "text": ""}
{"id": "5462230", "revid": "125321817", "url": "https://it.wikipedia.org/wiki?curid=5462230", "title": "Open di Francia 2015", "text": "L'Open di Francia 2015 (conosciuto anche come Roland Garros) \u00e8 stato un torneo di tennis giocato sulla terra rossa. \u00c8 stata la 114\u00aa edizione dell'Open di Francia, e la 2\u00aa prova del Grande Slam dell'anno. Si \u00e8 giocato allo Stade Roland Garros di Parigi, in Francia, dal 24 maggio al 7 giugno 2015. I detentori del titolo del singolare maschile e femminile erano rispettivamente lo spagnolo Rafael Nadal e la russa Marija \u0160arapova. In campo femminile il titolo \u00e8 andato alla statunitense Serena Williams che ha sconfitto in finale la ceca Lucie \u0160af\u00e1\u0159ov\u00e1, mentre tra gli uomini si \u00e8 imposto lo svizzero Stan Wawrinka superando in finale il numero 1 al mondo, il serbo Novak \u0110okovi\u0107.\nSommario.\nNel singolare maschile trionfa Stan Wawrinka testa di serie n.8. Lo svizzero dopo aver battuto al primo turno il turco Marsel \u0130lhan per 6-3 6-2 6-3, supera al secondo turno il serbo Du\u0161an Lajovi\u0107 col punteggio di 6-3 6-4 5-7 6-3. Al terzo turno batte l'americano Steve Johnson per 6-4 6-3 6-2, al quarto il francese Gilles Simon per 6-1 6-4 6-2.\nNei quarti sconfigge il connazionale Roger Federer per 6-4 6-3 7-6(2). In semifinale affronta il francese Jo-Wilfried Tsonga su cui prevale in quattro set, 6-3 6-7(1) 7-6(3) 6-4. Disputa la finale al Philippe Chatrier trionfando su Novak \u0110okovi\u0107 col punteggio di 4-6 6-4 6-3 6-4.\nNel singolare femminile trionfa Serena Williams. Dopo il primo turno vinto per 6-2 6-3 contro la qualificata Andrea Sestini Hlav\u00e1\u010dkov\u00e1 della Repubblica Ceca, la statunitense testa di serie n.1 batte al secondo turno la tedesca Anna-Lena Friedsam col punteggio di 5-7 6-3 6-3, al turno successivo supera la bielorussa Viktoryja Azaranka per 3-6 6-4 6-2.\nNei quarti batte 6-1 6-3 l'italiana Sara Errani, prima di superare nella semifinale la svizzera Timea Bacsinszky per 4-6 6-3 6-0. In finale trionfa sulla ceca Lucie \u0160af\u00e1\u0159ov\u00e1 col punteggio di 6-3 6-7(2) 6-2.\nProgramma del torneo.\nIl torneo si svolge in 15 giornate divise in due settimane.\nQualificazioni e sorteggio.\nLe qualificazioni si sono svolte fra il 19 e il 22 maggio 2015 in tre turni. Si sono qualificati i vincitori del terzo turno e i lucky loser:\nLe wildcard sono state assegnate a:\nIl sorteggio dei tabelloni principali si \u00e8 svolto il 22 maggio 2015. Le teste di serie n\u00ba 1 dei singolari sono state Novak \u0110okovi\u0107 e Serena Williams.\nCalendario.\n24 maggio (1\u00ba giorno).\nNella 1\u00aa giornata si sono giocati gli incontri del primo turno dei singolari maschile e femminile in base al programma della giornata\n25 maggio (2\u00ba giorno).\nNella 2\u00aa giornata si sono giocati gli incontri del primo turno dei singolari maschile e femminile in base al programma della giornata\n26 maggio (3\u00ba giorno).\nNella 3\u00aa giornata si sono giocati gli incontri di primo turno del singolare maschile, singolare femminile e doppio maschile in base al programma della giornata\n27 maggio (4\u00ba giorno).\nNella 4\u00aa giornata si sono giocati gli incontri di secondo turno del singolare maschile e femminile oltre ai primi turni del doppio maschile e femminile in base al programma della giornata\n28 maggio (5\u00ba giorno).\nNella 5\u00aa giornata si sono giocati gli incontri di secondo turno del singolare maschile, singolare femminile e doppio maschile oltre ai primi turni del doppio femminile e doppio misto in base al programma della giornata\n29 maggio (6\u00ba giorno).\nNella 6\u00aa giornata si sono giocati gli incontri di terzo turno del singolare maschile e femminile, di secondo turno del doppio maschile e femminile oltre ai primi turni del doppio misto in base al programma della giornata\n30 maggio (7\u00ba giorno).\nNella 7\u00aa giornata si sono giocati gli incontri di terzo turno del singolare maschile, singolare femminile e doppio maschile, di secondo turno del doppio femminile e doppio misto in base al programma della giornata\n31 maggio (8\u00ba giorno).\nNella 8\u00aa giornata si sono giocati gli incontri di quarto turno del singolare maschile e singolare femminile, di terzo turno di doppio maschile e doppio femminile e secondo turno di doppio misto in base al \nIniziano anche gli incontri riservati ai ragazzi.\n1\u00ba giugno (9\u00ba giorno).\nNella 9\u00aa giornata si sono giocati gli incontri di quarto turno del singolare maschile e singolare femminile, i quarti di finale di doppio maschile e doppio misto, il terzo turno di doppio femminile e i primi turni degli incontri junior in base al programma della giornata\n2 giugno (10\u00ba giorno).\nNella 10\u00aa giornata si sono giocati gli incontri dei quarti di finale dei singolari maschile e femminile, del doppio maschile e femminile, e del doppio misto in base al programma della giornata\n3 giugno (11\u00ba giorno).\nNella 11\u00aa giornata si sono giocati gli incontri dei quarti di finale dei singolari maschile e femminile, del doppio maschile e femminile, e del doppio misto in base al programma della giornata\n4 giugno (12\u00ba giorno).\nNella 12\u00aa giornata si sono giocati gli incontri delle semifinali femminili, del doppio maschile e la finale del doppio misto in base al \n5 giugno (13\u00ba giorno).\nNella 13\u00aa giornata si sono giocati gli incontri delle semifinali maschili, e del doppio maschile e la finale del doppio misto in base al programma della giornata\n6 giugno (14\u00ba giorno).\nNella 14\u00aa giornata si sono giocati la prosecuzione di una semifinale singolare maschile, la finale del singolare femminile e la finale del doppio maschile in base al programma della giornata\n7 giugno (15\u00ba giorno).\nNella 15\u00aa giornata si sono giocate le finali del singolare maschile e del doppio femminile, in base al programma della giornata\nSeniors.\nSingolare maschile.\n Stan Wawrinka ha sconfitto in finale Novak \u0110okovi\u0107 per 4-6, 6-4, 6-3, 6-4.\nSingolare femminile.\n Serena Williams ha sconfitto in finale Lucie \u0160af\u00e1\u0159ov\u00e1 per 6-3, 62-7, 6-2.\nDoppio maschile.\n Ivan Dodig / Marcelo Melo hanno sconfitto in finale Bob Bryan / Mike Bryan per 65\u20137, 7\u201365, 7\u20135.\nDoppio femminile.\n Bethanie Mattek-Sands / Lucie \u0160af\u00e1\u0159ov\u00e1 hanno sconfitto in finale Casey Dellacqua / Jaroslava \u0160vedova per 3-6, 6-4, 6-2.\nDoppio misto.\n Bethanie Mattek-Sands / Mike Bryan hanno sconfitto in finale Lucie Hradeck\u00e1 / Marcin Matkowski per 7-63, 6-1.\nJunior.\nSingolare ragazzi.\n Tommy Paul ha sconfitto in finale Taylor Harry Fritz per 7-64, 2-6, 6-2.\nSingolare ragazze.\n Paula Badosa Gibert ha sconfitto in finale Anna Kalinskaya per 6-3, 6-3.\nDoppio ragazzi.\n Alvaro Lopez San Martin / Jaume Munar hanno sconfitto in finale William Blumberg / Tommy Paul per 6-4, 6-2.\nDoppio ragazze.\n Miriam Kolodziejova / Mark\u00e9ta Vondrou\u0161ov\u00e1 hanno sconfitto in finale Caroline Dolehide / Katerina Stewart per 6-0, 6-3.\nTennisti in carrozzina.\nSingolare maschile carrozzina.\n Shingo Kunieda ha sconfitto in finale St\u00e9phane Houdet per 6-1, 6-0.\nSingolare femminile carrozzina.\n Jiske Griffioen ha sconfitto in finale Aniek Van Koot per 6-0, 6-2.\nDoppio maschile carrozzina.\n Shingo Kunieda / Gordon Reid hanno sconfitto in finale Joachim G\u00e9rard / St\u00e9phane Houdet per 6-1, 7-61.\nDoppio femminile carrozzina.\n Jiske Griffioen / Aniek Van Koot hanno sconfitto in finale Yui Kamiji / Jordanne Whiley per 7-61, 3-6, [10-8].\nLeggende.\nDoppio leggende under 45.\n Juan Carlos Ferrero / Carlos Moy\u00e1 hanno sconfitto in finale Arnaud Cl\u00e9ment / Nicolas Escud\u00e9 per 6-3 6-3.\nDoppio leggende over 45.\n Guy Forget / Henri Leconte hanno sconfitto in finale C\u00e9dric Pioline / Mark Woodforde per 4-6, 7-65, [10-3].\nDoppio leggende femminile.\n Kim Clijsters / Martina Navr\u00e1tilov\u00e1 hanno sconfitto in finale Lindsay Davenport / Mary Joe Fern\u00e1ndez per 2-6, 6-2, [11-9].\nTeste di serie nel singolare.\nLa seguente tabella illustra le teste di serie dei tornei di singolare. assegnate in base al ranking del 19 maggio 2015. i giocatori che non hanno partecipato per infortunio. quelli che sono stati eliminati. e i loro punteggi nelle classifiche ATP e WTA al 26 maggio 2015.\nPunti e distribuzione dei premi in denaro.\nDistribuzione dei punti.\nDi seguito le tabelle per ciascuna competizione, che mostrano i punti validi per il ranking per ogni evento"}
{"id": "5462244", "revid": "1543377", "url": "https://it.wikipedia.org/wiki?curid=5462244", "title": "Elegies for Angels, Punks and Raging Queens", "text": "Elegies for Angels, Punks and Raging Queens \u00e8 un musical con musiche di Janet Hood e libretto di Bill Russell. L'opera raccoglie una serie di canzoni e monologhi ispirati al NAMES Project AIDS Memorial Quilt e all\"'Antologia di Spoon River\" di Edgar Lee Masters e parla dell'AIDS dalla prospettiva delle persone che ne sono morte e dei loro parenti sopravvissuti.\n\u00c8 andato in scena per la prima volta a New York nel 1990. Nel corso delle varie produzioni di \"Elegies\" si sono esibiti artisti di rilievo, come Kwame Kwei-Armah (Londra, 1993), James Dreyfus (Londra, 1993), Kim Criswell (Londra, 1993), Mario Cantone (New York, 2001), Alice Ripley (New York, 2001), Norm Lewis (New York, 2001), Carolee Carmello (New York, 2001), Anna Chancellor (Londra, 2008) e Fra Fee (Londra, 2015)."}
{"id": "5462247", "revid": "834", "url": "https://it.wikipedia.org/wiki?curid=5462247", "title": "Dodge Center (Minnesota)", "text": ""}
{"id": "5462248", "revid": "116505469", "url": "https://it.wikipedia.org/wiki?curid=5462248", "title": "Tropical Islands", "text": "Tropical Islands \u00e8 un parco di divertimenti a tema tropicale situato nel comune di Halbe nel \"land\" tedesco di Brandeburgo, a circa 50\u00a0km a sud di Berlino.\nLa peculiarit\u00e0 di questo parco e di trovarsi in un edificio lungo 360 metri, largo 210 e di 107 metri di altezza, dove, originariamente venivano costruiti dirigibili.\nLa temperatura interna \u00e8 mantenuta tutto l'anno a 26 gradi, con il 64% di umidit\u00e0 per ricreare appunto un clima simil-tropicale."}
{"id": "5462252", "revid": "2373", "url": "https://it.wikipedia.org/wiki?curid=5462252", "title": "Lyceum Alpinum Zuoz", "text": "Il Lyceum Alpinum Zuoz \u00e8 un collegio a Zuoz, nei pressi di Sankt Moritz in Svizzera, situato nella parte alta del paese nel quartiere di Surmulins.\nStoria.\nLa scuola prepara ai diplomi internazionali di maturit\u00e0. Vengono offerti la maturit\u00e0 svizzera (tedesco o tedesco/inglese), la maturit\u00e0 tedesca (\"Abitur\") e il baccalaureato internazionale svolto esclusivamente in lingua inglese.\nLa scuola \u00e8 stata fondata nel 1904 da alcuni engadinesi come istituto d'alta quota per ragazzi rimasti indietro negli studi, i cui genitori trascorrevano le vacanze a St. Moritz, per consentire loro di recuperare le materie scolastiche. Ben presto l'istituto divenne un liceo a tutti gli effetti per ragazzi e pi\u00f9 tardi anche per ragazze e conquist\u00f2 fama internazionale. La scuola forma circa 200 alunni interni e 100 alunni esterni provenienti dalla regione. Gli alunni hanno dai 12 ai 18 anni. La scuola \u00e8 nota per il suo carattere internazionale e l'ampio programma sportivo ed \u00e8 frequentata da ragazzi provenienti da oltre trenta Paesi.\nTeatro.\nDal 2006 \u00e8 stato istituito un teatro degli alunni. La Shakespeare Company di lingua tedesca interpreta tra l'altro opere del drammaturgo inglese. La English Theatre Company crea le proprie opere teatrali in modo del tutto autonomo ed esclusivamente in lingua inglese. Nel dicembre 2011 \u00e8 stato inaugurato con lo Zuoz Globe il primo teatro dell'Engadina.\nZuoz Club.\nLo Zuoz Club \u00e8 l'organizzazione degli ex alunni del Lyceum Alpinum Zuoz."}
{"id": "5462265", "revid": "1632387", "url": "https://it.wikipedia.org/wiki?curid=5462265", "title": "March of Progress", "text": "March of Progress \u00e8 il nono album in studio (il sedicesimo in totale) del gruppo musicale progressive metal inglese Threshold, pubblicato nel 2012."}
{"id": "5462266", "revid": "287204", "url": "https://it.wikipedia.org/wiki?curid=5462266", "title": "Futbol'nyj Klub Tosno", "text": "Il Futbol'nyj Klub Tosno (in russo \u0424\u041a \u0422\u043e\u0441\u043d\u043e), meglio conosciuta come Tosno, \u00e8 stata una societ\u00e0 calcistica russa con sede a Tichvin.\nFondato nel 2013, il club ha disputato un campionato di massima serie e ha vinto la Coppa di Russia nel 2017-2018, prima di cessare le proprie attivit\u00e0 al termine della suddetta stagione agonistica.\nStoria.\nLa squadra fu ufficialmente registrata nel 2008 da Leonid Khomenko, l'allora direttore dell\"'FC Era\". \nNel 2009 venne fusa con un'altra squadra amatoriale del luogo, il \"Ruan\", denominazione rimasta fino al tardo 2013.\nLa decisione di fondare un club professionistico fu presa nel marzo 2013, con il supporto di alcuni grandi sponsor, una holding e organizzazioni pubbliche regionali. Il \"Tosno\" rappresentava l'Oblast' di Leningrado nelle competizioni russe.\nNel 2013-2014 vinse il Girone Ovest della Pervenstvo Professional'noj Futbol'noj Ligi, conquistando la promozione in PFN Ligi alla prima partecipazione professionistica. Nel 2016-2017, arrivando secondo in PFN Ligi, fu promosso in Premier Liga 2017-2018.\nNella stagione 2017-2018 la squadra si \u00e8 piazzata penultima in Prem'er-Liga, retrocedendo all'ultima giornata a causa della sconfitta per 5-0 contro l'. In Coppa di Russia \u00e8 riuscita dapprima ad approdare in semifinale, poi a eliminare il pi\u00f9 quotato detentore del trofeo ai tiri di rigore (1-1 dopo i tempi regolamentari) e infine a trionfare battendo in finale l'. Grazie al successo il Tosno si \u00e8 qualificato per l'Europa League 2018-2019, ma ha dovuto rinunciarvi per mancanza dei requisiti previsti dall'UEFA.\nIl 30 maggio 2018 la lega russa di seconda serie ha annunciato che il Tosno non \u00e8 riuscito a ottenere la licenza necessaria per partecipare al campionato cadetto russo. Il 9 giugno 2018 Maxim Lev\u010denko, fondatore del gruppo FORT, ha annunciato la dissoluzione del club, che quindi non ha partecipato alla gara di Supercoppa di Russia 2018, dove \u00e8 stato sostituito dal .\nIn una conferenza stampa convocata dal governo dell'Oblast' di Leningrado \u00e8 stata annunciata l'intenzione di costituire un nuovo club di nome \"Leningrado\", che potrebbe annoverare ex giocatori del Tosno.\nStrutture.\nStadio.\nIl Tosno disputava le partite interne nello Stadio Kirovets. Nel novembre 2014 fu annunciato il progetto per la costruzione di un nuovo stadio con una capienza di 10.000 spettatori, che avrebbe dovuto essere pronto per la stagione 2015-2016.\nNella stagione 2017-2018 il club ha disputato le proprie partite interne nella vicina San Pietroburgo, allo Stadio Petrovskij."}
{"id": "5462273", "revid": "767487", "url": "https://it.wikipedia.org/wiki?curid=5462273", "title": "The Box Car Baby", "text": "The Box Car Baby \u00e8 un cortometraggio muto del 1912 diretto da Fred Huntley.\nTrama.\nDovendo recarsi a un ricevimento, il giudice Kennedy e sua moglie lasciano la loro bambina alla bambinaia. La donna se ne va al parco con il passeggino. L\u00ec, incontra uno chauffeur che le fa la corte e la tenta con la sua proposta di farsi un giretto insieme. Visto che la bambina dorme, la bambinaia decide di accettare e di lasciare sola per qualche minuto la piccola, bloccando la carrozzina con un grosso sasso. Di l\u00e0 passa poco dopo un ubriaco che, spostando la pietra, provoca la discesa del passeggino che finisce per ribaltarsi, facendo cadere a terra la bambina. La governante, quando torna, crede che la piccola sia morta e, terrorizzata, nasconde il corpicino in un vagone merci. Tom e Jerry, due vagabondi che viaggiavano clandestinamente nel carro, la trovano e decidono di prendersi cura di lei. Per allevarla, devono trovare un posto dove vivere e si mettono a cercare anche un lavoro. Qualche anno dopo, i due scoprono chi sono i genitori della loro bambina e la restituiscono al giudice che, per ricompensarli, trova loro un buon lavoro.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 19 agosto 1912."}
{"id": "5462274", "revid": "1305772", "url": "https://it.wikipedia.org/wiki?curid=5462274", "title": "Zeedijk (Amsterdam)", "text": "La Zeedijk (pron.: /ze:d\u025bjk/; letteralmente: \"diga sul mare\") \u00e8 una strada di Amsterdam, situata nella Oude Zijde (\"Parte vecchia\").\nTra le strade pi\u00f9 antiche della citt\u00e0, era ora un tempo il quartiere dei marinai. Ora, comprende, tra l'altro, la \"Chinatown\" della capitale olandese.\nDescrizione.\nLa Zeedijk si trova nella parte settentrionale della Oude Zijde, a sud-est della stazione centrale, e collega la Prinshendrikskade con il Nieuwmarkt (la piazza con la Waag), estendensi parallelamente all'Oudezijds Achterburgwal e alla Geldersekade \u00c8 situata nei pressi del quartiere De Walletjes, il quartiere a luci rosse.\nLungo la via si trovano edifici storici del XV-XVII secolo, oltre che negozi d'antiquarato, jazz-caf\u00e9, caff\u00e8 bruni, supermercati cinesi, ecc.\nStoria.\nIl nome della via fa riferimento ad una diga costruita nel corso del XIII secolo: quella che era allora la Zeedijk, cio\u00e8 una diga sul mare, faceva parte di un sistema di dighe che serviva per proteggere la citt\u00e0 di Amsterdam dalle frequenti esondazione dell'IJ e dello Zuiderzee (l'attuale IJsselmeer).\nNel XVII secolo, la Zeedijk era abitatata da ricchi mercanti, che consideravano la via il posto pi\u00f9 prestigioso della citt\u00e0 dove risiedere.\nIn seguito, i mercanti preferirono trasferirsi lungo lo Herengracht e la Zeedijk divenne cos\u00ec un luogo votato alla vita notturna e alla prostituzione.\nNegli anni settanta e agli inizi degli anni ottanta del XX secolo, la Zeedijk era preda di spacciatori, borseggiatori e altri criminali, tanto che l'ingresso nella via, chiamata colloquialmente \"De Dijk\", era considerata da evitare.\nA partire dal 1985, per\u00f2, le pressioni da parte degli abitanti delle vie limitrofe, portarono, negli anni successivi, ad un'opera di restauro e di rinnovamento che restitu\u00ec decoro alla via.\nPunti d'interesse.\nTratto settentrionale.\nNel tratto settentrionale della via, situata all'altezza della Sint Olofspoort, una delle antiche porte cittadine, si possono ammirare vari edifici inclinati L'inclinazione serviva per facilitare il passaggio delle merci che venivano issate nei magazzini.\nMolti edifici di questa parte della via, in particolare, quelli situati nelle vicinanze della Sint Olofskapel (v. sotto), recano lo stemma medievale del santo.\nN.1 di Zeedijk.\nAl n. 1 della Zeedijk si trova un edificio risalente al 1550: si tratta di uno degli unici due edifici in legno conservati ad Amsterdam (l'altro si trova nel Begijnhof).\nAll'interno dell'edificio \u00e8 stato ora realizzato un caf\u00e9, l'Int Aepjen, un nome che significa \"Dalle scimmie\" e che \u00e8 dovuto al fatto che uno dei suoi storici proprietari vi teneva delle scimmie.\nSint Olofskapel.\nAltro edificio d'interesse della parte settentrionale della via \u00e8 la Sint Olofskapel (\"Cappella di san Olof\"), risalente al 1425.\nOra vi si tengono banchetti e conferenze.\nN. 63 di Zeedijk.\nAl n. 63 della Zeedijk si trova lo storico caf\u00e8 't Mandje: gestito da Bet van Beere dal 1927 al 1967, era un noto rifugio per gli omosessuali della citt\u00e0.\nQuartiere cinese.\nNella parte meridionale della via si trova il quartiere cinese di Amsterdam.\nTra gli edifici di maggiore interesse del quartiere, vi \u00e8 il tempio buddista He Hua (\"Fiore di loto\"), il pi\u00f9 grande tempio buddhista d'Europa. Il tempio fu inaugurato ufficialmente il 15 settembre 2000 alla presenza della regina Beatrice dei Paesi Bassi"}
{"id": "5462275", "revid": "1494169", "url": "https://it.wikipedia.org/wiki?curid=5462275", "title": "Zeedijk", "text": ""}
{"id": "5462277", "revid": "481666", "url": "https://it.wikipedia.org/wiki?curid=5462277", "title": "Lillian Wade", "text": ""}
{"id": "5462278", "revid": "110157", "url": "https://it.wikipedia.org/wiki?curid=5462278", "title": "Hairspray (musical)", "text": "Hairspray \u00e8 un musical con musiche di Marc Shaiman, parole di Scott Wittman e libretto di Mark O'Donnell e Thomas Meehan. Il musical \u00e8 ispirato al film del 1988 \"Grasso \u00e8 bello\" e racconta di Tracy, una ragazza sovrappeso che sogna di ballare.\nLo spettacolo ha debuttato a Broadway nel 2002 ed \u00e8 rimasto in scena per 2642 repliche fino al 4 gennaio 2009; la produzione di Broadway ha vinto otto Tony Awards, tra cui miglior musical, miglior colonna sonora, miglior attrice protagonista (Marissa Jaret Winokur) e miglior attore protagonista (Harvey Fierstein) e non protagonista (Dick Latessa).\nHairspray ha debuttato a Londra nello Shaftesbury Theatre del West End nel 2007 ed \u00e8 rimasto in scena per quasi tre anni, vincendo quattro Laurence Olivier Award. Nel 2010 il musical arriva in Italia con Simone Di Pasquale e Stefano Masciarelli.\nNumeri musicali.\nPrimo atto\nSecondo atto"}
{"id": "5462280", "revid": "1670527", "url": "https://it.wikipedia.org/wiki?curid=5462280", "title": "American Crime (serie televisiva)", "text": "American Crime \u00e8 una serie televisiva antologica statunitense trasmessa dal 5 marzo 2015 su ABC.\nTrama.\nPrima stagione.\nIn seguito all'aggressione domestica che ha lasciato senza vita un veterano di guerra e gravemente ferita sua moglie, la comunit\u00e0 di Modesto, in California, sotto shock per la vicenda, si confronta con le crescenti tensioni quando si comprende che si \u00e8 trattato di un delitto razziale. Mentre le loro famiglie problematiche si raccolgono attorno all'unica superstite, la stampa fa ressa per scoprire ultimi sviluppi e dettagli inediti quando la polizia ferma i primi sospettati, i quali si professano innocenti. Il caso prende una piega sorprendente quando un segreto inquietante viene allo scoperto, ampliandone la risonanza e lacerando le vite di tutte le persone coinvolte.\nSeconda stagione.\nQuando alcune foto compromettenti di Taylor Blaine, studente di un liceo pubblico di Indianapolis, finiscono online dopo una festa a scuola, lui accusa Kevin LaCroix ed Eric Tanner, giocatori della squadra di basket di una scuola privata, di averlo drogato, aggredito e bullizzato sui social network. Mentre cresce un caso, il coach della squadra Dan Sullivan e la preside Leslie Graham lottano per la reputazione della scuola. Assalita pubblicamente dalle famiglie benestanti degli studenti, Anne, la madre di Taylor, fa tutto il necessario per difendere suo figlio. Anche Evy, unica testimone, cerca di aiutare il suo fidanzato, sostenuta dal preside della loro scuola, Chris Dixon.\nTerza stagione.\nQuando un padre, Luis Salazar, attraversa illegalmente il confine tra Messico e Stati Uniti in cerca del figlio scomparso, scopre che una moderna forma di schiavit\u00f9 sta fiorendo nei campi e nelle comunit\u00e0 agricole della Contea di Alamance, nella Carolina del Nord. Con la promessa di un impiego e un posto dove stare, questi lavoratori si trovano costretti a vivere in condizioni di estrema povert\u00e0, rendendosi conto che il sogno americano ha un prezzo pi\u00f9 alto di quello che riusciranno mai a pagare.\nProduzione.\nIl 12 ottobre 2013, il network ABC ha annunciato che stava sviluppando un pilota dramma creato da John Ridley.\nL'episodio pilota, insieme a ulteriori episodi, sono girati in Austin, Texas, che sostituisce per la citt\u00e0 della California Central Valley di Modesto. Il 8 maggio 2014, il network ABC prese al pilota di serie per la stagione televisiva.\nIl 7 maggio 2015 la serie \u00e8 stata rinnovata per una seconda stagione, mentre il 12 maggio 2016, per una terza. L'11 maggio 2017, la serie viene cancellata dopo tre stagioni.\nIn Italia la serie \u00e8 trasmessa in esclusiva sulla piattaforma on-demand Timvision dal 25 settembre 2015."}
{"id": "5462284", "revid": "1543377", "url": "https://it.wikipedia.org/wiki?curid=5462284", "title": "Tratta barbaresca degli schiavi", "text": "La tratta barbaresca degli schiavi era il commercio degli schiavi europei che fior\u00ec negli stati barbareschi del Maghreb, gli attuali Marocco, Algeria, Tunisia e Libia occidentale, tra il XVI e il XIX secolo. Questi mercati prosperarono mentre gli stati erano nominalmente sotto il dominio ottomano, ma in realt\u00e0 erano sostanzialmente autonomi. \nAl mercato degli schiavi nordafricano si commerciavano schiavi di origine europea. Questi venivano catturati dai corsari barbareschi in incursioni sulle navi e sulle citt\u00e0 costiere di citt\u00e0 italiane, spagnole, portoghesi, francesi, inglesi, dei Paesi Bassi, fino ad arrivare in Islanda. Uomini, donne e bambini venivano catturati; a causa dell'entit\u00e0 devastante di queste azioni un grande numero di centri abitati costieri, in particolare nell'Europa mediterranea, vennero abbandonate.\nIl professor Robert Davis, insegnante di storia alla Ohio State University, descrive la tratta bianca degli schiavi come minimizzata dalla gran parte degli storici moderni nel suo libro \"Christian Slaves, Muslim Masters: White Slavery in the Mediterranean, the Barbary Coast and Italy, 1500-1800\". Davis stima che, solamente da parte di schiavisti da Tunisi, Algeri e Tripoli, 1-1.25 milioni di cristiani europei vennero schiavizzati in Maghreb dall'inizio del XVI secolo alla met\u00e0 del XVIII (questo numero non comprende gli europei schiavizzati dal Marocco ed altri assalitori delle coste del Mediterraneo), e circa 700 americani vennero fatti prigionieri in questa regione tra il 1785 e il 1815. Le statistiche doganali del XVI-XVII secolo suggeriscono che un ulteriore apporto di schiavi importati da Istanbul dal Mar Nero potesse arrivare ad un totale di 2.5 milioni dal 1450 al 1700. \nIl mercato declin\u00f2 dopo la sconfitta degli Stati barbareschi nelle guerre barbaresche e fin\u00ec definitivamente poco dopo il 1830, con la conquista francese dell'Algeria.\nOrigini.\nIl mercato degli schiavi esisteva in Africa del nord fin dall'antichit\u00e0, alimentato dagli schiavi africani che arrivavano attraverso le vie commerciali trans-sahariane. Le citt\u00e0 nordafricane erano registrate dagli antichi romani per il loro mercato degli schiavi, questa tendenza continu\u00f2 nel medioevo. \nGli stati barbareschi aumentarono la loro influenza nel XV secolo, quando l'Impero ottomano prese il controllo dell'area. Inoltre c'era l'influsso dei rifugiati mori, appena espulsi dalla Spagna dopo la Reconquista. Con la protezione ottomana e molti immigrati bisognosi, le coste presto divennero famose per la pirateria. \nGli equipaggi delle navi assaltate erano ridotti in schiavit\u00f9, oppure ne veniva chiesto un riscatto.\nLa crescita della pirateria barbaresca.\nDopo che una rivolta nella met\u00e0 del XVII secolo ridusse il potere dei pasci\u00e0 ottomani a poco pi\u00f9 che figure di rappresentanza, le citt\u00e0 di Tripoli, Algeri, Tunisi ed altre divennero indipendenti quasi de facto. \nSenza una potente autorit\u00e0 centrale e le sue leggi, i pirati iniziarono a guadagnare pi\u00f9 influenza. \nGli assalti dei pirati per reperire schiavi avvenivano in citt\u00e0 e villaggi della costa atlantica africana ed in Europa. Esistono resoconti di assalti pirateschi e rapimenti di italiani, spagnoli, francesi, portoghesi, inglesi, olandesi, irlandesi, scozzesi ed islandesi risalenti al periodo tra il XVI e il XIX secolo. \nQuando le razzie di uomini e donne erano particolarmente abbondanti il valore commerciale di uno schiavo sul mercato del Maghreb si riduceva di molto. Talvolta le spedizioni avevano un tale successo che le navi corsare non riuscivano a trasportare tutti i prigionieri che erano rivenduti sul posto ai loro congiunti ad un prezzo scontato.\nSi stima che 1\u20131,25 milioni di europei siano stati catturati dai pirati e venduti come schiavi sui mercati di Tunisi e Algeri, relativamente agli stati barbareschi. \nTra i famosi resoconti degli assalti pirateschi c'\u00e8 quello che Samuel Pepys scrisse nel suo diario e un assalto su un villaggio costiero di Baltimore, in Irlanda, la cui popolazione venne interamente rapita dai pirati. \nGli assalti nel Mediterraneo erano cos\u00ec frequenti e devastanti che le coste tra Venezia e Malaga subirono un diffuso spopolamento, e gli insediamenti costieri vennero abbandonati. In effetti \u00e8 stato detto che la conseguenza fu che alla fine \u00abnon c'era pi\u00f9 nessuno da catturare\u00bb. \nIl potere e l'influenza di questi pirati in questo periodo era tale da costringere una nazione come gli Stati Uniti a pagare un tributo per evitare gli attacchi. \nI dati relativi al Mar Nero sembra fossero ancora peggiori. Una raccolta di statistiche parziali e stime disomogenee indicano che poco meno di due milioni di russi, ucraini e polacchi vennero catturati tra il 1468 e il 1694. Inoltre c'erano gli schiavi dal Caucaso, provenienti sia dalle aggressioni che dal commercio. Le statistiche doganali del XVI e XVII secolo suggeriscono che l'importazione di schiavi dal Mar Nero da parte di Istanbul sia arrivata ad un totale di 2.5 milioni tra il 1450 al 1700.\nSolo a partire dal XVII secolo circa la portata di questo fenomeno si ridimension\u00f2: la sorveglianza delle coste miglior\u00f2 grazie alla costruzione di torri di avvistamento e di difesa. Tuttavia le razzie si modificarono in piccole ma numerose scorrerie.\nLe condizioni di schiavit\u00f9.\nGli europei cristiani catturati erano portati nelle carceri delle citt\u00e0 del nord Africa, incatenati tra il dileggio della folla.\n&lt;br&gt;Il giorno dell'asta uomini, donne e bambini venivano esposti al mercato degli schiavi dove venivano mostrate le loro condizioni fisiche e le capacit\u00e0 di animali da lavoro, quindi la muscolatura e lo stato della dentatura.\nLe donne erano valutate anche per l'et\u00e0 e la bellezza.\nSe la persona era di alto lignaggio o un religioso, l'acquirente poteva operare una speculazione pensando di riscuoterne un riscatto, soprattutto se si trattava di un vescovo poich\u00e9 si pensava che la Chiesa pagasse in modo discreto per la liberazione del prigioniero.\n&lt;br&gt;Il riscatto di uno schiavo in genere era comunque costoso: nel 1646 un emissario inglese pag\u00f2 38 sterline per schiavo, pari al guadagno annuale di un commerciante inglese benestante. Comunque calcoli operati sui dati disponibili portano a concludere che il numero di prigionieri riscattati non superasse il 2% del totale.\nGli schiavi acquistati dallo stato erano destinati ai duri lavori di costruzione, in particolare alle fortificazioni.\nIl destino peggiore era quello dei prigionieri destinati alla galea: erano incatenati ai remi, con il destino di morire annegati in caso di naufragio o di combattimento. Le condizioni igieniche dei rematori erano precarie e non a caso le galee erano famose per il fetore che emanavano.\nMolti dei prigionieri finivano per convertirsi all'islam per sottrarsi al trattamento; questo esito tuttavia non era incoraggiato poich\u00e9 comportava una perdita economica per il proprietario dello schiavo.\nDeclino.\nNei primi anni del XIX secolo gli Stati Uniti e alcune nazioni europee combatterono la prima e la seconda guerra barbaresca contro i pirati. \nLe guerre barbaresche erano una risposta diretta di inglesi, francesi e olandesi agli assalti e alla tratta degli schiavi da parte dei pirati barbareschi, che termin\u00f2 definitivamente quando, negli anni 1830, i francesi conquistarono l'Algeria. \nLa tratta bianca degli schiavi ed il relativo mercato declinarono ed alla fine scomparvero dopo l'occupazione europea. Dopo che il bombardamento di Algeri del 1816 immobilizz\u00f2 gran parte della flotta piratesca, il dey di Algeri venne costretto ad un accordo i cui termini includevano la cessazione dello schiavismo cristiano, anche se la tratta di schiavi non europei poteva continuare. \nDopo aver perso il confronto con le potenze europee gli stati berberi caddero in declino. La pirateria berbera comunque non cess\u00f2 le proprie attivit\u00e0, e, nel 1824 gli inglesi assaltarono nuovamente Algeri. Nel 1830 i francesi invasero Algeri, imponendo il controllo coloniale, cos\u00ec come Tunisi nel 1881. Tripoli ritorn\u00f2 sotto il controllo ottomano nel 1835, prima di cadere in mani italiane nel 1911.\nLa conseguenza di ci\u00f2 fu che i mercanti dovettero operare in accordo con le leggi dei loro governi, e non poterono pi\u00f9 autoregolamentarsi. La tratta berbera degli schiavi fin\u00ec quando i governi europei approvarono leggi che garantivano l'emancipazione degli schiavi."}
{"id": "5462285", "revid": "508156", "url": "https://it.wikipedia.org/wiki?curid=5462285", "title": "As Time Goes By (The Carpenters)", "text": "As Time Goes By \u00e8 un album in studio del duo musicale-canoro statunitense The Carpenters. Il disco \u00e8 uscito nel 2001 in Giappone e nel 2004 sul mercato internazionale e contiene demo, outtakes, interpretazioni live e altri brani del gruppo registrati tra il 1967 ed il 1980."}
{"id": "5462290", "revid": "117778787", "url": "https://it.wikipedia.org/wiki?curid=5462290", "title": "Gens Naevia", "text": "Gens Naevia, erano una gens plebea o patrizia di origine fenicia, sembra che i Naevii Balbi si fossero stabiliti in Spagna a Gades, divenendo famosi per la loro ricchezza. Non essendo romani, non vennero citati fino alla II Guerra Punica (218 - 202 a.C.) quando uno dei suoi membri Q. Naevius Matho, fu nominato pretore, ma nessuno dei suoi membri ottenne il consolato durante la Repubblica, fino al 30 d.C., quando L. Naevius Surdinus, ordinato console, fece fiorire la fama della sua famiglia. Secondo il poeta Festo il prenome latino Gneus deriverebbe\nda \"Naevius\", dal latino classico \u2018voglia, macchia\u2019. Altri nomi attribuiti alla gens Naevia sotto il periodo della Repubblica furono Matho e Balbus.\nFu ad Atri, moderno nome di Hatria, che fu trovato un bellissimo funerale, che sembra un monumento commemorativo, che i nipoti dell'et\u00e0 imperiale volevano costruire nella loro terra d'origine per i loro progenitori P. Nevio e P. Nevio Severo."}
{"id": "5462295", "revid": "1924342", "url": "https://it.wikipedia.org/wiki?curid=5462295", "title": "Young Thug", "text": "Noto grazie al suo modo non convenzionale di cantare e di vestirsi, ha iniziato a farsi conoscere dopo le collaborazioni con rapper quali Rich Homie Quan e Gucci Mane. Young Thug ha iniziato rilasciando in maniera indipendente una serie di mixtape, iniziando nel 2011 con \"I Came From Nothing\". Nel 2013 firma con la \"1017 Record\" di Gucci Mane, e successivamente quell'anno rilascia il suo mixtape \"1017 Thug\". \u00c8 noto anche come Jeffery, SEX e Thugger. Thug \u00e8 considerato un pilastro della scena trap Americana e secondo il noto canale televisivo BBC \u00e8 considerato l\u2019artista pi\u00f9 influente del decennio.\nHa acquisito maggiore notoriet\u00e0 nel 2014, dopo aver rilasciato alcuni singoli come \"Stoner\" e \"Danny Glover\" ed aver collaborato in altri singoli quali \"About the Money\" e \"Lifestyle\", che raggiunse la sedicesima posizione nella \"Billboard Hot 100\". Lo stesso anno firma con la 300 Entertainment di Lyor Cohen, e collabora ai mixtape \"Black Portland\" e \"\". Nel 2015, rilascia una serie di mixtapes, tra i quali l'acclamato \"Barter 6\" e due dei tre mixtape che comporranno la serie degli \"Slime Season\". Questi saranno seguiti nel 2016 dai mixtape \"I'm Up\", \"Slime Season 3\" e \"Jeffery\". Nel 2017, pubblica il mixtape \"Beautiful Thugger Girls\", l'EP \"Young Martha\", in collaborazione con DJ Carnage, e il mixtape \"Super Slimey\" in collaborazione con Future. Williams ha ricevuto il Grammy Award come Canzone dell'anno alla 61\u00aa edizione dei Grammy Awards per aver contribuito alla scrittura di \"This Is America\" insieme a Donald Glover e Ludwig G\u00f6ransson. Nonostante sia da moltissimo tempo nella scena trap Americana, il suo primo album ufficiale, \u201cSo Much Fun\u201d, \u00e8 uscito nel 2019 successivamente nel maggio 2020, pubblica il singolo \"Go Crazy\" (con Chris Brown), diventando il suo brano pi\u00f9 ascoltato su Hot 100 come artista principale, raggiungendo il picco al numero 3.\nBiografia.\nI primi anni.\nJeffery Lamar Williams nasce il 16 Agosto 1991 ad Atlanta, Georgia, decimo di undici fratelli. Viene da Sylvan Hills, quartiere della Zone 3 della citt\u00e0 statunitense, e cresce nel blocco di Jonesboro South. Alcuni dei rapper provenienti dallo stesso quartiere sono 2 Chainz, Ludacris, e l'amico di infanzia PeeWee Longway. Young Thug ha rivelato agli intervistatori che venne espulso in prima media per aver rotto il braccio ad un insegnante. Fu mandato in prigione minorile per quattro anni.\n2010-13 Inizi e i contratti discografici.\nLa carriera musicale di Jeffery inizia nel 2010, debuttando nella canzone \"She Can Go\" del rapper TruRoyal. Dopo aver pubblicato una serie dei suoi tre mixtape, tra i quali \"I Came From Nothing\" tra il 2011 e 2012, Young Thug firma con la \"1017 Brick Squad\" di Gucci Mane un'impronta discografica delle etichette Asylum e Atlantic Records, nel 2013. Successivamente, pubblica il suo primo mixtape, \"1017 Thug\", \u00e8 stato incluso in una serie di liste di fine anno nel 2013, come ad esempio nella Pitchfork dei migliori album dell'anno.\nNel Luglio 2013, Complex lo include nella lista dei 25 rapper da tenere d'occhio.Young Thug \u00e8 diventato conosciuto principalmente per il suo stile stravagante e innovativo, nel 2014 \u00e8 uscito il suo singolo \u201cStoner\u201d caratterizzato da suoni distorti e da lyrics innovative per quegli anni, sar\u00e0 remixata in maniera non ufficiale da molti altri rapper dopo l'uscita.\n2014: Popolarit\u00e0 e conflitti discografici.\nIl 18 gennaio 2014, Young Thug ha rivelato di aver ricevuto un'offerta di 1,5 milioni di dollari per firmare con l'etichetta \"Freebandz\" del rapper Future. Nel marzo 2014, la sua affiliazione con la Cash Money e il suo amministratore delegato Birdman hanno portato a molte speculazioni dei media su una sua firma per l'etichetta, poi smentita. Il 28 marzo 2014 il direttore della Urban Music, ha chiarito la situazione, affermando che Young Thug ha firmato un contratto di management con la Rich Gang di Birdman, ma sar\u00e0 sempre legato all'etichetta \"1017 Brick Squad\" di Gucci Mane.\nNel 2014, Thug ha anche registrato diversi singoli con Kanye West, che lo ha elogiato per la sua capacit\u00e0 di fare canzoni cos\u00ec velocemente. Thug ha annunciato che pubblicher\u00e0 dei mixtape con Rich Homie Quan e Bloody Jay. Successivamente, Young Thug apparir\u00e0 nella copertina della rivista \"The Fader\". L'11 marzo 2014, Thug pubblica il suo singolo di debutto \"Stoner\", trasmesso alla radio statunitense dall'Asylum/Atlantic.. Il 21 marzo 2014, Thug afferma che il suo album di debutto si intitoler\u00e0 \"Carter 6\" riferendosi alla serie di album di \"Tha Carter\" del famoso rapper Lil Wayne, che \u00e8 stato la maggior influenza musicale di Young Thug. Due giorni dopo, \u00e8 stato rivelato che Thug stava lavorando ad un album in collaborazione del produttore statunitense Metro Boomin chiamato \"Metro Thuggin\" e che uscir\u00e0 nella primavera del 2014. Il primo singolo del progetto, si intitola \"The BLanguage\", una parodia che usa elementi del singolo \"The Language\" del rapper canadese Drake, dal suo album di debutto \"Nothing Was the Same\", pubblicato lo stesso giorno. Nel marzo 2014, Thug pubblica un altro singolo, prodotto dalla 808 Mafia, \"Eww\", classificato come uno dei cinque migliori brani settimanali da \"XXL\". Un remix del brano con strofe di Drake e Lil Wayne sarebbe dovuto apparire nell'album di debutto di Thug, ma non \u00e8 mai successo.\nIl 17 giugno 2014, Kevin Liles afferma che Young Thug ha firmato un contratto con la \"300 Entertainment\" di Lyor Cohen. Il 1\u00ba luglio 2014, le etichette Asylum Records e Atlantic Records, pubblicano ufficialmente i singoli \"Danny Glover\", re-intitolandolo \"2 Bitches\". Lo stesso giorno, \"Mass Appeal Records\" pubblica il singolo \"Old English\", primo singolo dalla loro compilation, \"Mass Appeal Vol. 1\" con la collaborazione di Young Thug e dei rapper ASAP Ferg e Freddie Gibbs. Il 16 ottobre 2014, esce il primo singolo dalla Cash Money Records, dalla compilation \"Rich Gang 2\", \u00e8 stato pubblicato, intitolandosi \"Take Kare\", con Young Thug e Lil Wayne. Il 4 dicembre 2014, la celebre rivista indiscussa \"Rolling Stone\", nomina Young Thug come \"la pi\u00f9 bella voce della musica hip-hop\" e \"nuovo principe hip-hop\". A fine anno, il critico musicale, Robert Christgau, nomina \"Black Portland,\" mixtape collaborativo con Bloody Jay, quarto miglior lavoro del 2014.\n2015-16: \"Barter 6\" e gli \"Slime Season\".\nNel 2015 trapelano al pubblico centinaia di tracce non pubblicate da Young Thug. L'album di debutto di Young Thug, Carter 6, viene rinominato Barter 6 in seguito alle lamentele legali da parte di Lil Wayne, e viene chiarito che si tratter\u00e0 di un mixtape piuttosto che di un album ufficiale. Young Thug annuncia il 18 aprile che il suo album ufficiale si chiamer\u00e0 \"Hy!\u00a3UN35,\" letto come \"HiTunes\". Nel maggio 2015, annuncia di avere un accordo particolare con la Atlantic di Birdman, e rivel\u00e0 che rilascer\u00e0 prima dell'album un altro mixtape, intitolato Tha Carter V.\nPer rimediare alla diffusione delle centinaia di tracce, Thug pubblica i mixtape Slime Season e Slime Season 2, molto ben accolti. Young Thug parler\u00e0 poi di un possibile album in collaborazione con Kanye West, con il quale collaborer\u00e0 nell'album di West, The Life of Pablo. Nel luglio 2015, la 300 Entertainment rilascia il singolo Pacifier che anticipa l'album di debutto HiTunes. Il pezzo vanta la produzione di Mike Will Made-It, ed \u00e8 stato apprezzato dai critici per la sua natura sperimentale. Il 4 febbraio 2016 Young Thug rilascia il mixtape I'm Up. Il 26 marzo 2016, rilascia Slime Season 3, dichiarando il mixtape come la fine della fase segnata dal leak dei pezzi. Nel maggio 2016 inizia il suo HiTunes Tour nel 2016, girando per gli Stati Uniti in compagnia di Dae Dae, TM88 e Rich The Kid.\n2016-presente: \"Jeffery\", \"Beautiful Thugger Girls\", \"Super Slimey, So Much Fun e So Much Fun Deluxe\".\nYoung Thug appare nella campagna Autunno 2016 di Calvin Klein, assieme a Frank Ocean. Il 9 luglio 2016 annuncia il mixtape Jeffery. La copertina raffigura Young Thug in un abito azzurro da donna, disegnato dallo stilista italiano Alessandro Trincone, fotografato da Garfield Lamond. La copertina diventa virale in particolare sui social media.\nNel novembre 2016, annuncia la fondazione della sua etichetta discografica, la YSL Records (acronimo di Young Stoner Life) basata in Atlanta, Label che vanta di artisti del calibro di Gunna, Lil Keed, Youngboy Never Broke Again.\nThug colabora con Drake nell'album More Life, apparendo in \"Sacrifices\" ed \"Ice Melts\". Collabora anche con Calvin Harris in \"Heatstroke\" insieme ad Ariana Grande e Pharrell Williams, uscita nel marzo 2017. Nel maggio 2017, appare assieme a Justin Bieber e Rich the Kid nella canzone di Diplo \"Bankroll\".\nNell'aprile 2017 annuncia il mixtape commerciale \"Beautiful Thugger Girls\", originalmente intitolato \"E.B.B.T.G\".\nNel 2017 incide il brano \"Gang Up\" assieme a 2 Chainz, Wiz Khalifa e PnB Rock per la colonna sonora del film \"Fast &amp; Furious 8\".\nNel settembre dello stesso anno collabora con Camila Cabello al singolo \"Havana\".\nIl 10 agosto 2019, Young Thug ha annunciato la data di uscita e la copertina del suo primo album in studio \"So Much Fun\". \u00c8 stato rilasciato il 16 agosto 2019, giorno del suo compleanno. Il 20 Dicembre 2019 Thugger pubblica la deluxe edition del suo album \"So Much Fun\", con 5 nuove tracce: \"Diamond\", \"Hop Off A Jet\", \"Die Today\", \"Millions\" ed il remix della sua hit \"Hot\" con la collaborazione del suo collega Travis Scott.\nInfluenze musicali.\nYoung Thug \u00e8 conosciuto per il suo stile mumble, i suoi testi sono semplici e privi di contenuto, \u00e8 un artista che si concentra soprattutto nei flow e nell'estetica del singolo.\nThug ha citato Lil Wayne, come la sua maggiore influenza. In un'intervista con la rivista \"Complex\", dice: \"Vorrei collaborare in studio con Wayne pi\u00f9 di qualsiasi altra persona nel mondo\".\nYoung Thug \u00e8 noto anche per i suoi slang usati ovunque come \u201cslime\u201d o \u201cslatt\u201d, che significano rispettivamente, fratello/amico e Slime Love All The Time (inno all\u2019amore o alla fratellanza).\nVita privata.\nIl 26 febbraio 2014, Young Thug \u00e8 stato arrestato ad Atlanta per possesso di una sostanza controllata, per aver guidato senza cintura di sicurezza, per comportamento imprudente, e per guida spericolata.\nYoung Thug \u00e8 padre di sei figli avuti da quattro donne. Dall'aprile 2015 \u00e8 fidanzato con Jerrika Karlae, modella statunitense che nel 2016 ha lanciato una propria linea di costumi da bagno; la madre della ragazza \u00e8 la manager di Young Dolph."}
{"id": "5462296", "revid": "21880", "url": "https://it.wikipedia.org/wiki?curid=5462296", "title": "Ceroxyloideae", "text": "Ceroxyloideae \u00e8 una sottofamiglia di piante della famiglia delle Arecacee (o Palmae)..\nTassonomia.\nLa sottofamiglia comprende tre trib\u00f9 con complessivi otto generi:"}
{"id": "5462297", "revid": "767487", "url": "https://it.wikipedia.org/wiki?curid=5462297", "title": "Drag-On", "text": ""}
{"id": "5462300", "revid": "1494169", "url": "https://it.wikipedia.org/wiki?curid=5462300", "title": "Cloruro di renio", "text": ""}
{"id": "5462302", "revid": "125307594", "url": "https://it.wikipedia.org/wiki?curid=5462302", "title": "Susana Dosamantes", "text": "Biografia.\nMadre della cantante pop Paulina Rubio, \u00e8 la figlia di Mario Dosamantes Rul y Elizalde (1910-1945) e Mar\u00eda Elena Susana Riestra Alcaraz (1915-1995), nel corso della sua carriera nel 1968 ha recitato principalmente in circa 50 film, serie TV e telenovelas."}
{"id": "5462306", "revid": "1632387", "url": "https://it.wikipedia.org/wiki?curid=5462306", "title": "Visions from the Spiral Generator", "text": "Visions from the Spiral Generator \u00e8 il quarto album in studio del gruppo metal svedese Vintersorg, pubblicato nel 2002."}
{"id": "5462309", "revid": "1632387", "url": "https://it.wikipedia.org/wiki?curid=5462309", "title": "Cosmic Genesis", "text": "Cosmic Genesis \u00e8 il terzo album in studio del gruppo metal svedese Vintersorg, pubblicato nel 2000."}
{"id": "5462313", "revid": "1632387", "url": "https://it.wikipedia.org/wiki?curid=5462313", "title": "Blindside (album)", "text": "Blindside \u00e8 il primo eponimo album in studio del gruppo hardcore punk svedese Blindside, pubblicato nel 1997."}
{"id": "5462324", "revid": "1776051", "url": "https://it.wikipedia.org/wiki?curid=5462324", "title": "A Thought Crushed My Mind", "text": "A Thought Crushed My Mind \u00e8 il secondo album in studio del gruppo hardcore punk svedese Blindside, pubblicato nel 2000."}
{"id": "5462325", "revid": "1776051", "url": "https://it.wikipedia.org/wiki?curid=5462325", "title": "Silence (Blindside)", "text": "Silence \u00e8 il terzo album in studio del gruppo post-hardcore svedese Blindside, pubblicato nel 2002."}
{"id": "5462327", "revid": "1776051", "url": "https://it.wikipedia.org/wiki?curid=5462327", "title": "About a Burning Fire", "text": "About a Burning Fire \u00e8 il quarto album in studio del gruppo post-hardcore svedese Blindside, pubblicato nel 2004."}
{"id": "5462348", "revid": "124123", "url": "https://it.wikipedia.org/wiki?curid=5462348", "title": "Christodoulos Kolomvos", "text": "Cresce nel Patrasso, squadra della sua citt\u00e0 natale, con cui debutta anche in prima squadra e disputa una finale di Coppa di Grecia nel 2005. Nel 2010 si trasferisce all'Olympiakos con cui conquista quattro titoli nazionali e altrettante coppe di Grecia.\nAi tempi del Patrasso Kolomvos prendeva parte anche alle gare nazionali di nuoto, specializzandosi nello stile a farfalla."}
{"id": "5462364", "revid": "132266", "url": "https://it.wikipedia.org/wiki?curid=5462364", "title": "Edificio Governativo Centrale n. 3", "text": "L\u2019Edificio Governativo Centrale n. 3 , conosciuto anche come Central Government Building No. 3, \u00e8 un palazzo amministrativo situato nel quartiere di Kasumigaseki, a Chiyoda, Tokyo, in Giappone.\n\u00c8 sede del Ministero del territorio, delle infrastrutture, dei trasporti e del turismo, della Guardia costiera giapponese e dell'Agenzia del turismo del Giappone.\nStoria.\nA differenza degli altri edifici governativi sorti precedentemente nel quartiere di Kasumigaseki, il Ch\u016b\u014d G\u014dd\u014d Ch\u014dsha Daisan-g\u014dkan non fu costruito in prossimit\u00e0 della strada centrale Sakurada-d\u014dri, ma bens\u00ec all'incrocio tra le vie nei dintorni del Palazzo della Dieta Nazionale e della sede del Ministero degli affari esteri. Come misura di prevenzione in vista del probabile afflusso di persone una volta completato l'edificio, si decise di regolamentare l'accesso alla struttura prendendo in considerazione il flusso di mezzi pubblici nelle vicinanze e di attuare una separazione delle via d'accesso tra pedoni e automobilisti. Fu deciso cos\u00ec che il lato del Ministero degli Affari Esteri sarebbe stato riservato all'ingresso per i pedoni, mentre il lato del Palazzo della Dieta avrebbe rappresentato l'entrata principale per le automobili.\nLa costruzione dell'edificio fu suddivisa in due fasi. La prima inizi\u00f2 nell'agosto 1963 venendo completata nel giugno 1966, e interess\u00f2 la costruzione dei due piani sotterranei e dei primi sette piani in superficie. Durante la seconda fase, dal maggio 1971 all'agosto 1973, vennero edificati i piani dall'ottavo all'undicesimo. Tra il 2000 e il 2002 l'edificio venne pesantemente ristrutturato per adeguarlo ai moderni standard antisismici, in uno dei pi\u00f9 grandi progetti di implementazione di isolatori sismici mai intrapresi in Giappone.\nCaratteristiche.\nL'edificio \u00e8 caratterizzato da una semplice pianta rettangolare. Per determinare la distanza tra i pilastri venne presa in considerazione la dimensione degli uffici e della disposizione delle scrivanie al loro interno, mentre le pareti antisismiche furono disposte intorno al nucleo dell'edificio. Gli uffici privati e le sale riunioni, con un maggior numero di pareti divisorie, si trovano proprio in prossimit\u00e0 delle pareti antisismiche, mentre gli uffici generali sono progettati per essere grandi stanze aperte con il minor numero di pareti divisorie possibile. La struttura dispone inoltre di dodici ascensori, concentrati al centro dell'edificio.\nL'edificio ispir\u00f2 nel 2001 il design esterno del vicino Ch\u016b\u014d G\u014dd\u014d Ch\u014dsha Daini-g\u014dkan."}
{"id": "5462367", "revid": "6923", "url": "https://it.wikipedia.org/wiki?curid=5462367", "title": "Permindex", "text": "La Permindex A.G. (anche chiamata Permanent Industrial Exposition, Permanent Industrial Expositions o Permanent Industrial Exibit) \u00e8 stata una holding commerciale svizzera, con sede principale a Basilea e altre filiali a Roma e Montr\u00e9al. La Permindex fu costituita con capitali italiani, svizzeri, canadesi e statunitensi e contava 20 azionisti nel 1960.\nSecondo alcune ricostruzioni, ma smentite dalla stessa CIA, la Permindex fu accusata di essere una societ\u00e0 di copertura per operazioni della Central Intelligence Agency.\nStoria.\nLe prime notizie certe sulla Permindex risalgono al 1956, quando l'azienda spost\u00f2 il suo quartier generale a Basilea. La presidenza della societ\u00e0 fu affidata all'ex primo ministro ungherese Ferenc Nagy (secondo il giornalista britannico Stephen Dorril, il suo ruolo fu pi\u00f9 quello di \u00abun uomo di facciata che potesse apparire interessante a ufficiali governativi e politici\u00bb).\nNel 1959, Nagy present\u00f2 un piano per costituire \u00abil primo centro commerciale per imprenditori d'Europa\u00bb aperto tutto l'anno, attraverso la riqualificazione di quattro palazzi e di un'area complessiva di circa all'interno dell'EUR. Il progetto iniziale, che ricalcava l'International Trade Mart di New Orleans, prevedeva 126 sale d'esposizione divise in 15 grandi categorie di prodotto. Il 20% degli spazi espositivi sarebbe stato riservato ai prodotti di aziende italiane, il 20% a quelli di aziende statunitensi e il restante 60% a quello degli altri Paesi interessati, sulla base della loro produzione. Il costo iniziale dell'operazione fu di 140 milioni di lire l'anno per l'affitto dei palazzi (con un contratto di affitto di nove anni, con opzione di rinnovo per altri nove), pi\u00f9 i costi per la riqualificazione (inizialmente stimati in circa un miliardo di lire). Il centro apr\u00ec ufficialmente il 16 gennaio 1960 e gi\u00e0 nel settembre di quell'anno circa il 60% delle aree espositive risultava occupato.\nGli scarsi risultati dell'azienda portarono la stampa elvetica a diventare pi\u00f9 critica lungo i primi anni sessanta. Nel 1961, il quotidiano \"Basler Arbeiterzeitung\" arriv\u00f2 a definire Nagy e gli altri dirigenti della Permindex \u00abun branco di truffatori\u00bb. Nagy querel\u00f2 il quotidiano e vinse la causa, ottenendo un rimborso di 3 000 franchi svizzeri. Tuttavia, una delle controllate dell'azienda, la Parkhof, dichiar\u00f2 bancarotta poco dopo, rendendo chiaro che \u00abquello che Nagy e la Permindex stavano facendo era sostanzialmente una truffa\u00bb. L'azienda decise quindi di spostare nuovamente il proprio quartier generale a Roma nel 1962, ma dopo soli due anni la compagnia spost\u00f2 nuovamente la propria sede in Sudafrica.\nIl 1\u00ba marzo 1967, il rappresentante statunitense nel direttivo della holding e presidente dell'International Trade Mart, Clay Shaw, venne arrestato con l'accusa di aver architettato l'assassinio di John Fitzgerald Kennedy dal procuratore di New Orleans Jim Garrison. Tre giorni dopo, \"Paese Sera\" pubblic\u00f2 un articolo nel quale accusava Shaw di essere in realt\u00e0 legato alla Central Intelligence Agency e che la filiale italiana della Permindex, la \"Centro Mondiale Commerciale\", fosse in realt\u00e0 \u00abuna creatura della CIA messa su come facciata per il trasferimento in Italia di fondi della CIA e dell'FBI per attivit\u00e0 politiche e di spionaggio illegali\u00bb. Fra le varie accuse rivolte, il quotidiano italiano indicava il finanziamento di gruppi anti-comunisti, l'esistenza di collegamenti con i gruppi fascisti italiani e il sostegno all'Organisation arm\u00e9e secr\u00e8te, cos\u00ec come un coinvolgimento nel cosiddetto \"putsch dei generali\" del 1961, volto a deporre il presidente francese Charles de Gaulle.\nMentre le accuse del quotidiano furono ripubblicate nei giorni successivi da vari quotidiani legati ai partiti comunisti in Italia (\"l'Unit\u00e0\", 5 marzo), Unione Sovietica (\"Pravda\", 7 marzo) e Francia (\"L'Humanit\u00e9\", 8 marzo), cos\u00ec come da alcuni giornali di sinistra in Grecia e Canada, il 6 marzo \"Paese Sera\" coinvolse nella questione anche l'imprenditore canadese Louis Bloomfield, descrivendolo come \u00abun agente americano che finge di essere un imprenditore dal Canada\u00bb e che ha \u00abstabilito legami segreti a Roma con deputati della Democrazia Cristiana e dei partiti neo-fascisti\u00bb. Il 18 marzo, infine, il quotidiano afferm\u00f2 che Shaw in persona organizz\u00f2 il viaggio del Presidente Kennedy a Dallas (affermazione che poi si rivel\u00f2 completamente falsa).\nNonostante gli articoli di \"Paese Sera\" costituirono la base delle accuse del procuratore Garrison contro Shaw (e per le successive teorie del complotto che considerano la CIA coinvolta nell'omicidio di Kennedy), nessuna di queste accuse fu mai comprovata: Shaw fu assolto completamente nel 1971 dalle accuse, mentre qualunque collegamento fra la CIA e la Permindex fu smentito pi\u00f9 volte dall'agenzia statunitense."}
{"id": "5462369", "revid": "287204", "url": "https://it.wikipedia.org/wiki?curid=5462369", "title": "Nationale 1 1965-1966", "text": "La Nationale 1 1965-1966 \u00e8 stata la 44\u00aa edizione del massimo campionato francese di pallacanestro maschile. La vittoria finale \u00e8 stata ad appannaggio dell'."}
{"id": "5462372", "revid": "155634", "url": "https://it.wikipedia.org/wiki?curid=5462372", "title": "Open di Francia 2015 - Singolare maschile", "text": "Rafael Nadal era il detentore degli ultimi cinque titoli, ma \u00e8 stato sconfitto ai quarti da Novak \u0110okovi\u0107.\nStan Wawrinka ha sconfitto in finale Novak \u0110okovi\u0107 per 4-6, 6-4, 6-3, 6-4."}
{"id": "5462373", "revid": "1300843", "url": "https://it.wikipedia.org/wiki?curid=5462373", "title": "Tuhao", "text": "Il termine Tuhao (cinese: \u571f\u8c6a) indica persone appartenenti alla Repubblica Popolare Cinese che hanno acquisito una condizione economica di ricchezza senza adeguarsi ai modelli culturali del nuovo contesto di appartenenza. Il concetto di tuhao pu\u00f2 essere compreso come il corrispettivo cinese contemporaneo dell'italiano nuovi ricchi o parvenu: in cinese \"Tu\" (\u571f) significa \"di cattivo gusto\" e \"hao\" (\u8c6a) significa \"ricco\"."}
{"id": "5462376", "revid": "399", "url": "https://it.wikipedia.org/wiki?curid=5462376", "title": "Giulio Pampiglioni", "text": ""}
{"id": "5462380", "revid": "198277", "url": "https://it.wikipedia.org/wiki?curid=5462380", "title": "Modena Football Club 1988-1989", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1988-1989.\nStagione.\nNella stagione 1988-89 il Modena ha disputato il girone A del campionato di Serie C1, con 38 punti in classifica si \u00e8 piazzato in quinta posizione, il torneo \u00e8 stato vinto con 46 punti dalla Reggiana che \u00e8 stata promossa in Serie B con la seconda classificata la Triestina con 44 punti."}
{"id": "5462383", "revid": "339392", "url": "https://it.wikipedia.org/wiki?curid=5462383", "title": "Central Government Building No. 3", "text": ""}
{"id": "5462397", "revid": "1728", "url": "https://it.wikipedia.org/wiki?curid=5462397", "title": "Fulvius Ursinus", "text": ""}
{"id": "5462399", "revid": "117322412", "url": "https://it.wikipedia.org/wiki?curid=5462399", "title": "Modena Football Club 1989-1990", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1989-1990.\nStagione.\nNella stagione 1989-90 il Modena ha disputato il girone A della Serie C1, con 48 punti ha vinto il campionato ed \u00e8 stato promosso in Serie B, accompagnato dalla Lucchese che si \u00e8 piazzata al secondo posto con 47 punti.\nIl campionato dei \"Canarini\" ha fatto registrare appena 9 reti subite durante l'intero girone (di cui 2 subite nelle 17 partite casalinghe)."}
{"id": "5462409", "revid": "599013", "url": "https://it.wikipedia.org/wiki?curid=5462409", "title": "PalaJacazzi", "text": "Il PalaJacazzi \u00e8 un'arena coperta di Aversa.\nStoria.\nIl PalaJacazzi, edificato nel 1997 con una spesa di circa tre miliardi di lire e chiamato originariamente Palazzetto dello Sport, per poi essere dedicato dal 2004 a Maria Teresa Jacazzi, viene utilizzato sia per attivit\u00e0 sportive, soprattutto come palestra e per gare di pallavolo e calcio a 5, sia per attivit\u00e0 ludiche, come concerti musicali o spettacoli.\nIl palazzetto ha ospitato le gare casalinghe delle squadre di pallavolo femminile della e maschile dell'. Nel 2003, al suo interno, si sono disputate alcune gare del campionato europeo di calcio a 5. Dal 3 all'11 luglio 2019, durante la XXX Universiade di Napoli, ha ospitato alcune gare di pallacanestro sia maschile che femminile."}
{"id": "5462410", "revid": "762947", "url": "https://it.wikipedia.org/wiki?curid=5462410", "title": "Charles C\u00e9sar Baudelot de Dairval", "text": "Biografia.\nEra un avvocato, e fu chiamato ad un processo a Digione, dove trascorre il suo tempo libero a esplorare le biblioteche e frequentare studiosi. Dopo aver trovato la possibilit\u00e0 di acquistare un gabinetto di libri, disegni e medaglie, lo fa portare a Parigi. Impieg\u00f2 quindi il resto della sua vita allo studio delle antichit\u00e0 e divenne conservatore del gabinetto numismatico di Elisabetta Carlotta del Palatinato. Nel 1711 divenne membro dell'Acad\u00e9mie royale des inscriptions et m\u00e9dailles.\nAveva acquisito, dopo la morte del guardiano della biblioteca reale, Th\u00e9venot, i marmi di Nointel, che lasci\u00f2 in eredit\u00e0 all'Acad\u00e9mie e che sono ora al Louvre."}
{"id": "5462417", "revid": "1494169", "url": "https://it.wikipedia.org/wiki?curid=5462417", "title": "La Rambla (disambigua)", "text": ""}
{"id": "5462419", "revid": "599013", "url": "https://it.wikipedia.org/wiki?curid=5462419", "title": "Andrew Parkinson", "text": ""}
{"id": "5462424", "revid": "1544939", "url": "https://it.wikipedia.org/wiki?curid=5462424", "title": "Falconieri (famiglia)", "text": "La famiglia Falconieri \u00e8 stata una nobile famiglia italiana, nota fin dal XIII secolo in Firenze, dove diede i natali ai santi Alessio e Giuliana Falconieri. Numerosi membri del ramo fiorentino, che si estinse nel XIX secolo, ricoprirono le massime magistrature comunali. Un ramo, trasferitosi con Paolo a Roma sul finire del Cinquecento, ebbe notevole fortuna e accumul\u00f2 ingenti ricchezze, venendo insignito del titolo marchionale e dando alla Chiesa tre cardinali, Lelio, Alessandro e Chiarissimo. Fu l'unica famiglia a Roma, assimilabile ai marchesi di baldacchino, che ebbe in uso il titolo di principe romano pur senza possederlo realmente, rappresentato dal trattamento di don e donna davanti al proprio nome, dal privilegio di alzare il baldacchino con il proprio stemma con la corona principesca nel proprio palazzo e di potersi recare al cospetto del Santo Pontefice con le vesti proprie dei principi romani. Il casato, di cui Chiarissimo fu l'ultimo rappresentante, si estinse nei conti di Carpegna Gabrielli, dando origine al ramo dei principi di Carpegna Falconieri Gabrielli.\nStoria.\nA Firenze.\nOrigini.\nIl capostipite della famiglia, secondo la tradizione, sarebbe un Bernardo Falconieri vissuto a Firenze intorno al 1200, padre di Sant'Alessio, uno dei fondatori dei Servi di Maria, e di Chiarissimo, padre a sua volta di Santa Giuliana e fondatore della chiesa della Santissima Annunziata. Le origini storicamente accertate vedono la famiglia originaria di Fiesole e stabilita a Firenze nel quartiere di San Giovanni, tra le primarie di fazione guelfa. \nLa fortuna e il declino.\nIscritta fin dal 1235 all'arte di Calimala, la famiglia fu nel corso del XIII secolo tra le principali famiglie di mercanti e banchieri di Firenze, affermata in ambito internazionale, operando nelle fiere di Champagne, in Fiandra e in Inghilterra e concedendo grossi prestiti al Papa e all'ordine cluniacense. Questo ruolo internazionale si riflesse nel peso politico a livello cittadino della famiglia, di cui numerosissimi membri furono Consiglieri, Anziani o Priori tra il 1251 e il 1301; tra questi si ricordano Cambio di Guido, uno dei capitani fiorentini a Montaperti, e Bandino, genero di Folco Portinari, che fu Priore nel 1283-1284, Consigliere per cinque volte e Podest\u00e0 di Bergamo nel 1294. Per via dello schieramento tra i Bianchi, dall'inizio del Trecento le fortune politiche ed economiche della famiglia declinarono rapidamente: abbandonata l'attivit\u00e0 bancaria, i Falconieri rimasero attivi solo nel commercio della lana, e nel corso del secolo ricoprirono il priorato una sola volta. Nel secolo successivo ottennero il priorato per quattro volte e furono per una volta gonfalonieri, con Paolo, nel 1498.\nA Roma.\nIl secondo apogeo: Paolo e Orazio.\nPaolo Falconieri (1530-1602), figlio di Piero e di Alessandra Spini, si trasfer\u00ec a Roma intorno al 1589, ottenendo grazie ai legami di parentela della sua prima moglie, Alessandra Rucellai, importanti appalti sotto i pontificati di Sisto V e Clemente VIII, soprattutto quelli delle gabelle del sale. Il primo figlio Pietro, che rinunci\u00f2 alla primogenitura in favore del fratellastro Orazio, fu padre di Ottavio, accademico della Crusca, e Maddalena, che spos\u00f2 Mario Gabrielli, fratello del cardinale Giulio. Dalla seconda moglie di Paolo, Maddalena degli Albizzi, nacquero Orazio e Lelio. Il primo prosegu\u00ec nell'attivit\u00e0 paterna, concludendo nel 1615 un ottimo matrimonio con Ottavia Sacchetti, sorella di Giulio Cesare che nel 1626 fu creato cardinale da papa Urbano VIII. Fu proprio questo legame che consent\u00ec a Lelio, che aveva intrapreso la carriera ecclesiastica, di essere consacrato arcivescovo dallo stesso Giulio Cesare nel 1634 e di giungere infine alla porpora cardinalizia nel 1643, sempre per mano di Urbano VIII. Orazio, dotato grazie alla sua attivit\u00e0 finanziaria di grandissimi liquidi, acquist\u00f2 numerosi immobili tra cui una villa a Frascati nel 1628, un palazzo a Roma nel 1638 e il castello di Torre in Pietra nel 1639; fu mecenate di Borromini, a cui commission\u00f2 i lavori di restauro della villa tuscolana, i lavori di ampliamento del palazzo su Via Giulia eseguiti tra il 1646 e il 1649, e quelli relativi alla cappella gentilizia in San Giovanni dei Fiorentini. \nDiscendenza di Orazio.\nIl figlio Paolo Francesco (1626-1696) spos\u00f2 nel 1652 Vittoria del Bufalo: dalla coppia nacquero i fratelli Lelio e Alessandro. Lelio, marchese Falconieri, fu Conservatore di Roma nel 1684, 1688, 1693, 1705, 1711 e 1713; spos\u00f2 Anna Maria Mellini, sorella del cardinale Savio. Sua sorella Ottavia spos\u00f2 il marchese Antonio Gabrielli, figlio di Mario e Maddalena Falconieri, mentre suo fratello Alessandro, al culmine di una luminosa carriera prelatizia iniziata nel 1691, per le sue qualit\u00e0 di integerrimo amministratore fu nominato Governatore di Roma, carica che ricopr\u00ec dal 1717 al 1724, anno in cui fu nominato cardinale. Il marchese Mario Falconieri (1686-1731), figlio di Lelio e Anna Maria Mellini, fu Priore dei Caporioni nel 1706 e Conservatore nel 1719, 1722 e 1726 e spos\u00f2 Costanza dei marchesi del Rosso. Suo figlio Orazio spos\u00f2 Mobilia Muti Papazzurri, figlia del marchese Girolamo; fu Conservatore nel 1738, 1749, 1754 e 1758: durante la sua vita la sua famiglia entr\u00f2 a far parte ufficialmente, con la bolla Urbem Romam del 1746, delle famiglie patrizie romane, rientrando anche nel novero di quelle coscritte. Il casato continu\u00f2 con i marchesi Mario (1740-1799), Conservatore nel 1762, sposato a Giulia Mellini, e Alessandro Falconieri Mellini, sposato a Marianna Lante Montefeltro della Rovere. Sorella di quest'ultimo fu Costanza, sposata nel 1781 a Luigi Braschi Onesti, duca di Nemi e nipote del papa Pio VI.\nEstinzione.\nGli ultimi membri della famiglia furono i fratelli Orazio e Chiarissimo, figli di Alessandro e Marianna Lante: il primo mor\u00ec senza eredi nel 1849, aprendo una grossa questione sul destinatario dell'ingente eredit\u00e0 legata al fidecommesso Falconieri, e il secondo abbracci\u00f2 la carriera ecclesiastica, diventando arcivescovo di Ravenna nel 1826 e cardinale, il terzo della famiglia, nel 1838. Fu proprio lui, poco prima di morire, a designare come erede della sua famiglia il conte Luigi di Carpegna Gabrielli, discendente dei Gabrielli con cui i Falconieri si erano imparentati per due volte nel corso del Seicento, che aggiunse ai propri il cognome Falconieri e cambi\u00f2 appellativo in Orazio, perpetrando il nome della casata. Suo figlio Guido Orazio, deputato e poi senatore del Regno d'Italia, ottenne nel 1910 il titolo di Principe, in rinnovamento di un titolo imperiale gi\u00e0 appartenuto ai Carpegna ma anche in ossequio alla sua illustre ascendenza dal ramo dei Falconieri.\nSepoltura.\nI Falconieri a Firenze esercitarono il giuspatronato sulla cappella gi\u00e0 dedicata a San Donnino, oggi del Santissimo Sacramento e contenente le spoglie di Santa Giuliana Falconieri, nella basilica della Santissima Annunziata da loro fondata. La cappella era dotata di una pala d'altare di Matteo Rosselli, oggi sostituita da una di Vincenzo Meucci, e fu decorata con marmi pregiati su disegno del Fuga dopo la canonizzazione di Giuliana (1737). \nA Roma i Falconieri ebbero come cappella gentilizia l'intero presbiterio di San Giovanni dei Fiorentini, con le sepolture nella cripta sottostante, dove riposa anche Francesco Borromini. La cappella fu voluta da Orazio e commissionata prima al Borromini e poi a Pietro da Cortona; sull'altar maggiore fu posto inizialmente un gruppo scultoreo raffigurante il Battesimo di Cristo, opera di Francesco Mochi, poi sostituito da un gruppo analogo di Antonio Raggi. Occupano le pareti laterali due pregiati monumenti funebri: a sinistra quello del cardinal Lelio, di Ercole Ferrata, e a destra quello di Orazio e sua moglie Ottavia Sacchetti, di Domenico Guidi."}
{"id": "5462426", "revid": "63756", "url": "https://it.wikipedia.org/wiki?curid=5462426", "title": "Seirass del fen", "text": ""}
{"id": "5462430", "revid": "1522738", "url": "https://it.wikipedia.org/wiki?curid=5462430", "title": "Quarto Dottore", "text": "Il Quarto Dottore \u00e8 un personaggio immaginario interpretato da Tom Baker nella serie televisiva britannica di fantascienza \"Doctor Who\".\nSi tratta della quarta incarnazione del \"Dottore\", il protagonista della serie di culto prodotta dalla BBC. Baker interpret\u00f2 il personaggio dal 1974 al 1981, in sette stagioni consecutive del programma, diventando cos\u00ec il Dottore di pi\u00f9 lunga permanenza nella storia di \"Doctor Who\", contando sia la serie classica sia la nuova.\nIl Quarto Dottore apparve in 172 episodi (179, contando anche la rigenerazione in \"Planet of the Spiders\" e l'abortito episodio \"Shada\") lungo un periodo di sette anni, dal 1974 al 1981. Inoltre, egli torn\u00f2 anche negli speciali \"The Five Doctors\" (tramite spezzoni tratti dall'incompleta \"Shada\") e \"Dimensions in Time\".\n\u00c8 stato l'unico dei Dottori della serie classica del quale furono trasmessi in Italia degli episodi (su RaiUno, a partire dal 6 febbraio 1980, soltanto 26 episodi trasmessi, ciascuno suddiviso in quattro parti, tratti dalla dodicesima e tredicesima stagione). \u00c8 stato anche l'unico del quale siano state realizzate \"action figure\" coeve da parte della Mego appositamente per il mercato europeo, nella linea da 9\" comprendente anche il TARDIS, Leela, K9, un Dalek, un Cyberman e il robot gigante dell'avventura \"Robot\".\nBiografia del personaggio.\nIl Dottore \u00e8 un Signore del tempo alieno ultracentenario originario del pianeta Gallifrey che viaggia nel tempo e nello spazio attraverso il TARDIS, frequentemente accompagnato da vari compagni di viaggio. Se rimane ferito in modo grave, ha la possibilit\u00e0 di rigenerare il proprio corpo; nel processo, cambiano il suo aspetto fisico e la personalit\u00e0. Questa incarnazione del Dottore viene generalmente ricordata come una delle pi\u00f9 conosciute e popolari della serie classica. Nei vari sondaggi condotti da \"Doctor Who Magazine\", Tom Baker perse il titolo di \"Miglior Dottore\" soltanto in tre occasioni: nel 1990 con Sylvester McCoy (il Settimo Dottore) e due volte in favore di David Tennant (il Decimo Dottore) nel 2006 e 2009. Lo stile eccentrico nel vestire del Quarto Dottore e in particolare la sua caratteristica lunga sciarpa colorata lo resero un'icona immediatamente riconoscibile da parte del pubblico. Il produttore Philip Hinchcliffe ha spesso affermato che l'aspetto \"boh\u00e9mien\" del Quarto Dottore e la sua attitudine \"anticonformista\" furono le qualit\u00e0 che lo resero il beniamino del pubblico pi\u00f9 adulto della serie e degli studenti dei college.\nDopo aver contratto un avvelenamento da radiazioni causato dall'esposizione ai cristalli del pianeta Metebelis 3, il Terzo Dottore fa ritorno al quartier generale dello UNIT, dove il Signore del Tempo K'Anpo Rimpoche lo salva grazie alla rigenerazione (\"Planet of the Spiders\").\nNella sua nuova incarnazione, al Dottore \u00e8 concesso finalmente di lasciare la Terra per tornare a viaggiare nel cosmo, anche se costretto a continui ritorni sul pianeta a causa del suo coinvolgimento con lo UNIT (con il quale il Terzo Dottore era in stretti rapporti lavorativi). Inoltre, inizia anche ad essere stufo di lavorare per i Signori del Tempo. Nonostante i tentativi di eludere le richieste, i Signori del Tempo continuano a mandarlo in missione per conto loro, includendo anche un tentativo di prevenire la nascita dei Dalek (\"Genesis of the Daleks\"), durante il quale incontra per la prima volta Davros. Durante questo periodo, i compagni di viaggio del Dottore sono la giornalista Sarah Jane Smith, con la quale aveva fatto amicizia prima della sua ultima rigenerazione, e, per qualche tempo, il sottufficiale medico dello UNIT Harry Sullivan.\nDopo una battaglia con gli Zygon in Scozia, Harry decide di prendere il treno piuttosto che viaggiare sul TARDIS, per raggiungere Londra dove ha appuntamento con il Dottore e Sarah. Invece i due finiscono sul pianeta Zeta Minor (\"Planet of Evil\"), situato ai confini dell'universo conosciuto. Da questo punto in avanti, Sarah ed il Dottore viaggeranno da soli.\nL'unione del Dottore con Sarah Jane termina quando egli riceve un messaggio telepatico da Gallifrey, dove gli viene detto che gli umani non sono ammessi sul pianeta. Il messaggio si rivela essere parte di una trappola tesagli dal suo acerrimo rivale il Maestro. Il Dottore viene incriminato per l'omicidio del Presidente del Gran Consiglio dei Signori del Tempo e messo sotto processo. Nel tentativo di sfuggire all'esecuzione (via \"vaporizzazione\"), il Dottore invoca un'oscura legge e si dichiara egli stesso candidato ufficiale alla carica vacante di Presidente, prendendo cos\u00ec tempo per provare la sua innocenza ed individuare il vero colpevole. Tutto ci\u00f2 culmina nel resoconto finale con il Maestro (\"The Deadly Assassin\").\nSuccessivamente il Dottore viene visto viaggiare da solo per la prima volta, tornando in un pianeta da lui gi\u00e0 visitato secoli prima. Durante la sua precedente visita, egli aveva accidentalmente impiantato il suo stesso schema cerebrale all'interno del potente Xoanon, il computer di bordo dell'astronave di una colonia di umani, lasciando la macchina in preda a disturbi dissociativi della personalit\u00e0. Nel corso della sua seconda visita, il Dottore viene ora visto come una sorta di divinit\u00e0 malvagia dai discendenti dei primi coloni, diventati la trib\u00f9 guerriera dei Sevateem. Quando il Dottore aggiusta finalmente il computer, una dei Sevateem, Leela, si unisce a lui nei suoi viaggi (\"The Face of Evil\").\nIn seguito, il Dottore e Leela visitano il centro medico Bi-Al Foundation, dove prendono con loro il cane robot K-9 (\"The Invisible Enemy\"). Mentre K-9 mostra di avere dei problemi di malfunzionamento, una distorsione temporale trasporta il TARDIS nell'Inghilterra rurale contemporanea. Investigando sulla distorsione, lui e Leela incontrano un'antica presenza ancestrale chiamata Fendahl (\"Image of the Fendahl\"). Il Dottore torna poi su Gallifrey e si autoproclama Presidente, basandosi sui risultati delle elezioni svoltesi durante la sua precedente visita. Il tutto si rivela essere solo uno stratagemma messo in atto dal Dottore per sconfiggere un'invasione da parte dei Vardan. Leela e K-9 decidono di rimanere su Gallifrey. Il Dottore si consola producendo una nuova versione del cane K-9, la Mark II (\"The Invasion of Time\").\nPoco dopo, il potente Guardiano Bianco assegna al Dottore il compito di trovare i sei frammenti delle Chiavi del Tempo, assegnandogli come assistente la giovane Romana. I due visitano una moltitudine di pianeti, incontrando svariate razze aliene amiche e nemiche, riescono a recuperare i sei frammenti e sconfiggono il Guardiano Nero. Dopo la conclusione della vicenda, Romana si rigenera in una nuova forma (\"Destiny of the Daleks\").\nSuccessivamente, il Quarto Dottore e Romana vengono proiettati fuori dell'universo conosciuto in una zona chiamata \"Exo-Space\". Il TARDIS atterra su un pianeta chiamato Alzerius (\"Full Circle\"), dove vengono raggiunti dal giovane Adric. Qui il Dottore distrugge l'ultimo sopravvissuto di una razza di vampiri giganti malvagi che minacciava tutto l'universo. Romana e K-9 II scelgono di restare nell'esospazio per aiutare a liberare una razza messa in schiavit\u00f9 (\"Warriors' Gate\").\nIl Dottore ed Adric hanno appena il tempo di tornare dal viaggio quando viene loro chiesto di aiutare il popolo del pianeta Traken da una creatura chiamata \"Melkur\". Su Traken, Adric e il Dottore vengono presentati all'aristocratica Nyssa. Sia Nyssa che suo padre, Tremas, aiutano il Dottore contro Melkur, che si rivela essere un altro TARDIS controllato dal Maestro. Egli viene sconfitto, ma riesce ad impadronirsi del corpo di Tremas, reincarnandosi in lui.\nPreparandosi per partire alla volta di Logopolis, il Dottore scopre che il pianeta \u00e8 stato assoggettato dal Maestro. \u00c8 per\u00f2 costretto dagli eventi ad allearsi con lui per contrastare il diffondersi dell'Entropia che annienterebbe l'universo. Tuttavia, quando il Maestro cerca di prendere il controllo della stessa al fine di servirsene per i propri malvagi scopi, il Dottore cerca disperatamente di impedirglielo, e resta gravemente ferito nell'impresa arrampicandosi e cadendo dal Pharos Project Radio Telescope. Adric, Nyssa, e Tegan assistono all'agonia del morente Dottore fino a quando egli si rigenera nel Quinto Dottore.\nPersonalit\u00e0.\nIl Quarto Dottore \u00e8 uno dei pi\u00f9 imprevedibili dal punto di vista caratteriale, apparentemente pi\u00f9 distante e \"alieno\" delle sue precedenti incarnazioni.\nNonostante gli ovvi momenti comici, e i vari siparietti surreali del personaggio, il Quarto Dottore sembra essere pi\u00f9 distaccato e triste dei suoi predecessori. In alcune situazioni, egli \u00e8 in grado di diventare intensamente meditabondo, serio ed anche insensibile. Svela inoltre un lato oscuro della sua personalit\u00e0 nell'episodio \"The Invasion of Time\" dove sembra giocare in maniera crudele con i Signori del Tempo, dopo la sua nomina a loro Presidente. Dimostra di possedere un forte codice etico e morale, per esempio quando, trovandosi davanti al dilemma se distruggere o meno la razza dei Dalek (in \"Genesis of the Daleks\"), afferma che se li annientasse, non sarebbe da giudicarsi migliore di loro.\nAllo stesso tempo, sembra essere in grado di momenti di grande affetto e generosit\u00e0. In \"The Ark in Space\", loda l'indomabilit\u00e0 della razza umana e nelle storie successive dichiara che la Terra \u00e8 il suo pianeta preferito (\"The Stones of Blood\"). Infine, \u00e8 il primo dei Dottori a riferirsi ai suoi compagni di viaggio definendoli \"i suoi migliori amici\".\nNei confronti dei suoi compagni di viaggio, specialmente verso Sarah Jane Smith, \u00e8 molto protettivo e si comporta come una sorta di figura paterna. In alcune storie, come in \"Pyramids of Mars\", viene svelato che sta avvicinandosi alla mezza et\u00e0 con sentimenti malinconici. Spesso riflette sul suo stato di \"outsider\" nei confronti della razza umana, e sembra pi\u00f9 incline a un'esistenza solitaria (\"The Deadly Assassin\"). Non sopporta le persone da lui ritenute stupide, frivole, disoneste, o semplicemente malvagie. Sotto pressione, diventa autoritario ed egocentrico. Mantiene le distanze dai Signori del Tempo, precisando in \"The Pyramids of Mars\" che, nonostante provenga da Gallifrey, non si considera uno di loro.\nCome in tutte le sue precedenti incarnazioni, preferisce vincere le contese grazie all'intelligenza piuttosto che con la forza. Ciononostante, mostra di essere un abile spadaccino (\"The Androids of Tara\") ed un combattente temibile se provocato.\nUna delle relazioni pi\u00f9 significative del Dottore inizia durante la sua quarta incarnazione e viene successivamente esplorata durante la sua decima incarnazione. La sua amicizia con Sarah Jane Smith sembra essere pi\u00f9 \"profonda\" rispetto alle relazioni con gli altri compagni di viaggio avuti fino a quel momento.\nIl Quarto Dottore ha una passione vera e propria per le caramelle gommose colorate \"Jelly Babies\", e spesso le offre ai suoi compagni di viaggio per stemperare i momenti di tensione.\nAspetto.\nAlto, con gli occhi sempre sul punto di schizzare fuori dalle orbite, in possesso di una massa di folti capelli scompigliati e di denti sporgenti, l'abbigliamento favorito del Dottore consiste abitualmente in camicia, panciotto, foulard, pantaloni, cappotto (con le tasche piene di oggetti apparentemente inutili che invece si rivelano di capitale importanza quando utilizzati dal Dottore), cappello a larga tesa, e una sciarpa multicolore lunghissima, a suo dire regalatagli da Madame Nostradamus. Quando essa viene danneggiata nella puntata \"The Ark in Space\", il Dottore dichiara con rimpianto di ritenerla \"insostituibile\".\nSecondo Tom Baker, la sciarpa del Dottore fu un'idea del costumista James Acheson.\nSecondo quanto riportato dai creatori dello show e da Baker stesso, il look del personaggio venne ideato ispirandosi al dipinto di Henri de Toulouse-Lautrec, che ritrae il suo amico Aristide Bruant, un cantante d'opera e proprietario di nightclub che amava vestirsi con cappello e cappotti neri ed una lunga sciarpa rossa.\nStile delle storie.\nLe prime avventure del Quarto Dottore erano caratterizzate da una forte impronta da \"horror gotico\". Il duo costituito dallo sceneggiatore Robert Holmes e dal produttore Philip Hinchcliffe inserirono citazioni a icone horror del passato quali mummie (\"Pyramids of Mars\"), Frankenstein (\"The Brain of Morbius\", \"Robot\"), Dr. Jekyll &amp; Mr. Hyde (\"Planet of Evil\"), e persino accenni a trasformazioni genetiche (\"The Ark in Space\", \"The Seeds of Doom\") e rapimenti alieni. In queste ultime storie, era presente un'impronta maggiormente science fiction piuttosto che horror.\nIl periodo di Hinchcliffe (1974\u20131977) si rivel\u00f2 uno dei pi\u00f9 controversi nella storia della serie classica, in quanto gli accresciuti elementi horror delle storie e la violenza insita nelle stesse, attrassero critiche da parte della moralizzatrice Mary Whitehouse. La controversia port\u00f2 il direttore generale della BBC a scusarsi personalmente con la Whitehouse per il finale dell'episodio \"The Seeds of Doom\" (1976). Nel 1977 Hinchcliffe venne trasferito alla produzione di serie poliziesche indirizzate ad un pubblico pi\u00f9 adulto. Il suo sostituto fu Graham Williams, che si occup\u00f2 della produzione della quarta stagione di Baker in \"Doctor Who\".\nA Williams furono date specifiche istruzioni su come \"alleggerire\" il tono generale della serie. Tuttavia, le prime tre storie (che erano gi\u00e0 state scritte e girate) della quarta stagione non si discostarono troppo dalle tematiche horror precedenti. Il periodo di Williams fu comunque uno dei migliori in termini di indici d'ascolto per il programma. Comprese la puntata con il pi\u00f9 alto riscontro di pubblico (la quarta parte del serial \"City of Death\") con un totale di 16.1 milioni di telespettatori in Gran Bretagna. Douglas Adams divenne sceneggiatore capo durante questo periodo ed infuse nella serie il suo stile caratteristico riscontrabile nei dialoghi dei personaggi e nelle storie. Tuttavia, Adams si trov\u00f2 a dover far fronte a forti riduzioni del budget di realizzazione, ed accett\u00f2 a malincuore di scrivere il soggetto dell'episodio finale della stagione, intitolato \"Shada\", che per\u00f2 non venne mai completato a causa della mancanza di fondi. Di conseguenza, Williams lasci\u00f2 lo show, insoddisfatto del ridimensionamento generale al quale era stata sottoposta la serie nonostante il buon successo riscosso.\nPer la diciottesima stagione, John Nathan-Turner divenne il produttore esecutivo di \"Doctor Who\". Introdusse subito dei cambiamenti nella serie, smorzando i toni comici per orientarsi su tematiche pi\u00f9 fantascientifiche. Durante questa stagione, il Quarto Dottore divenne una figura molto pi\u00f9 malinconica. Baker inizi\u00f2 la stagione in cattivo stato di salute, finendo in seguito anche ricoverato in ospedale.\nTutto questo port\u00f2 all'abbandono della serie da parte di Baker, che termin\u00f2 la sua permanenza in \"Doctor Who\" con la storia \"Logopolis\" (1981).\nApparizioni successive.\nIl Quarto Dottore riapparve nella serie in occasione dello speciale per il ventesimo anniversario \"The Five Doctors\", ma poich\u00e9 il suo interprete si rifiut\u00f3 di riprendere il suo ruolo, filmati d'archivio dell'abortito episodio \"Shada\" furono usati per mostrare il suo rapimento insieme a Romana dal suo flusso temporale: tuttavia \u00e8 rimasto intrappolato in un vortice temporale, impedendogli di incontrare le altre sue incarnazioni. Fece un breve cammeo all'inizio dello speciale \"Dimensions in Time\". \nNe \"Il nome del Dottore\", egli viene visto brevemente da Clara Oswald aggirarsi nei pressi del TARDIS (clip presa da \"The Invasion of Time\").\nNello speciale per il cinquantesimo anniversario, \"Il giorno del Dottore\" (2013), il Quarto Dottore torna nuovamente sotto forma di immagini di repertorio quando le passate e future incarnazioni del Dottore uniscono le proprie forze per salvare Gallifrey. Infine, Tom Baker appare nella scena finale della puntata, nelle vesti di un misterioso curatore museale.\nRiferimenti in altre stagioni di \"Doctor Who\".\nImmagini del Quarto Dottore sono visibili negli episodi come \"Earthshock\", \"Mawdryn Undead\", \"Resurrection of the Daleks\", \"Un altro Dottore\", \"L'undicesima ora\", \"Il coinquilino\", \"Incubo Cyberman\" e \"I bambini senza tempo\", mentre si pu\u00f2 ascoltare la sua voce in \"La quasi gente\" e appare sotto forma di filmati in \"L'apprendista mago\". Inoltre, il Quarto Dottore appare durante un flashback di Sarah Jane in \"The Mad Woman in the Attic\" (episodio dello spin-off \"Le avventure di Sarah Jane\"), tramite immagini di repertorio tratte da \"The Hand of Fear\". "}
{"id": "5462434", "revid": "767487", "url": "https://it.wikipedia.org/wiki?curid=5462434", "title": "Societ\u00e0 Calcio Albanova 1994-1995", "text": "Questa pagina raccoglie le informazioni riguardanti la Societ\u00e0 Calcio Albanova nelle competizioni ufficiali della stagione 1994-1995.\nRosa.\n\"Fonte\"."}
{"id": "5462435", "revid": "287204", "url": "https://it.wikipedia.org/wiki?curid=5462435", "title": "Prva A Liga 2014-2015", "text": "La Prva A Liga 2014-2015 \u00e8 stata la 9\u00aa edizione del massimo campionato montenegrino di pallacanestro maschile. La vittoria finale \u00e8 stata ad appannaggio del Budu\u0107nost Podgorica."}
{"id": "5462437", "revid": "1543377", "url": "https://it.wikipedia.org/wiki?curid=5462437", "title": "Bob e Bobek", "text": "Bob e Bobek sono un cartone animato, disegnato da Vladim\u00edr Jir\u00e1nek, andato in onda sulla televisione cecoslovacca a partire dal 1978 per 91 episodi.\nI due personaggi sono dei conigli che vivono in un cappello magico. Il pi\u00f9 grande Bob ha il ruolo del genitore, mentre il pi\u00f9 piccolo e fantasioso Bobek assume il ruolo del bambino. La trama, comica, si basa sui guai che i due conigli si trovano ad affrontare e dover risolvere.\nBob e Bobek sono stati le mascotte ufficiali dei campionati mondiali di hockey su ghiaccio che si sono svolti nel 2015 in Repubblica Ceca."}
{"id": "5462449", "revid": "125199096", "url": "https://it.wikipedia.org/wiki?curid=5462449", "title": "PalaBaldinelli", "text": "Il PalaBaldinelli \u00e8 un'arena coperta di Osimo.\nStoria e descrizione.\nIl PalaBaldinelli viene utilizzato sia per attivit\u00e0 sportive, soprattutto come palestra e per gare di pallavolo, sia per attivit\u00e0 ludiche, come concerti musicali.\nIl palazzetto ospita le gare casalinghe della squadra femminile di pallavolo della Polisportiva Filottrano Pallavolo; in passato ha anche ospitato diverse gare casalinghe della squadra maschile di pallavolo dell'Associazione Sportiva Volley Lube."}
{"id": "5462451", "revid": "63756", "url": "https://it.wikipedia.org/wiki?curid=5462451", "title": "Valtellina casera", "text": ""}
{"id": "5462457", "revid": "1544939", "url": "https://it.wikipedia.org/wiki?curid=5462457", "title": "Orazio Falconieri", "text": "Orazio Falconieri \u00e8 stato proprietario della Villa Falconieri. Il suo simbolo araldico era un falco.\nFamiglia.\nOrazio Falconieri era il figlio di Paolo Falconieri e di Maddalena Albizzi e fratello di Lelio Falconieri, successivamente elevato a cardinale. \nNel 1615 spos\u00f2 Ottavia Sacchetti (1590-1645), sorella del cardinale Giulio Cesare Sacchetti. Il padre di Orazio aveva fatto la sua fortuna con l'importazione di sale e di conseguenza Orazio ebbe rapporti d'affari con il padre di Ottavia Sacchetti. Quando il primo marito di Ottavia, Piero Alberti, mor\u00ec il matrimonio di Orazio venne considerato una scelta eccellente per entrambe le famiglie. Il figlio Paolo Francesco Falconieri assunse la propriet\u00e0 della Villa Falconieri e prese i titoli di suo padre.\nCommissioni.\nFalconieri acquist\u00f2 la Villa Falconieri e commission\u00f2 a Francesco Borromini la ristrutturazione. Orazio incaric\u00f2 anche il Borromini di rinnovare la Basilica di San Giovanni Battista dei Fiorentini e costruire una cappella funeraria per la famiglia Falconieri."}
{"id": "5462466", "revid": "671029", "url": "https://it.wikipedia.org/wiki?curid=5462466", "title": "Idiko Erasitechniko Protathlema 1973", "text": "L'Idiko Erasitechniko Protathlema 1973 \u00e8 la 6\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nGruppo 7.\nClassifica.\nLegenda:\nGruppo 8.\nClassifica.\nLegenda:\nGruppo 9.\nClassifica.\nLegenda:"}
{"id": "5462467", "revid": "125790983", "url": "https://it.wikipedia.org/wiki?curid=5462467", "title": "Scipione Barb\u00f2 Soncino", "text": "Biografia.\nAttivo a Padova, \u00e8 noto per le biografie dei Duchi di Milano, \"Sommario delle vite de' duchi di Milano\" (Venezia, 8vo, 1574; fol. 1584), che furono illustrate con le incisioni di Girolamo Porro."}
{"id": "5462469", "revid": "1728", "url": "https://it.wikipedia.org/wiki?curid=5462469", "title": "Scipione Barbu\u00f2", "text": ""}
{"id": "5462476", "revid": "599013", "url": "https://it.wikipedia.org/wiki?curid=5462476", "title": "Polimerizzazione stereospecifica", "text": "La polimerizzazione stereospecifica \u00e8 un processo di polimerizzazione nel quale si forma un polimero tattico, cio\u00e8 dove le unit\u00e0 che si ripetono hanno una stessa configurazione stereochimica determinata.\nLa polimerizzazione stereospecifica permette di costruire polimeri cristallini e stereoregolari non altrimenti ottenibili. Il processo richiede l'impiego di catalizzatori specifici, i catalizzatori di Ziegler-Natta, che riescono a controllare la stereochimica della reazione di polimerizzazione. La possibilit\u00e0 di ottenere polimeri stereoregolari ha rivoluzionato la chimica dei polimeri e delle macromolecole, con applicazioni importanti in campo industriale per la fabbricazione di materie plastiche.\nStoria.\nEra noto da tempo che alcune sostanze naturali come la cellulosa o la gomma naturale avevano una struttura macromolecolare, e i chimici erano riusciti a produrre macromolecole artificiali come celluloide, cellophane e bakelite. A quel tempo i chimici pensavano che queste sostanze fossero costituite da aggregati di piccole molecole, detti colloidi, senza un peso molecolare definito, tenute assieme da una forza sconosciuta. Fu Hermann Staudinger negli anni trenta a chiarire che i polimeri erano costituiti da lunghe catene di atomi tenuti insieme da legami covalenti, dando il via allo sviluppo della chimica dei polimeri e delle macromolecole che permetteva di costruire composti ad alto peso molecolare su basi scientifiche. Per i suoi studi Staudinger ricevette il premio Nobel per la chimica nel 1953. In base a queste nuove conoscenze i chimici riuscirono a produrre un gran numero di nuove sostanze macromolecolari sfruttando vari metodi di polimerizzazione. Furono trovate procedure per controllare pesi molecolari e varie propriet\u00e0 fisiche e tecnologiche dei polimeri preparati, ma risultava molto difficile ottenere strutture regolari quando nella polimerizzazione si formavano centri stereogenici o doppi legami, che potevano dar luogo localmente a differenti configurazioni. Era quindi impossibile sintetizzare polimeri simili a polimeri naturali come la gomma naturale e la guttaperca, che hanno strutture dove i gruppi asimmetrici sono disposti regolarmente.\nLa svolta si ebbe negli anni 1952-1954 con le ricerche di Karl Ziegler e Giulio Natta. Karl Ziegler, lavorando a M\u00fchlheim all'Istituto Max-Planck per le Ricerche sul Carbone, scopr\u00ec che l'etilene poteva essere polimerizzato a bassa pressione con un catalizzatore a base di TiCl4 e Al(C2H5)3. Il polietilene cos\u00ec ottenuto era caratterizzato da catene sostanzialmente lineari, che conferivano maggiore cristallinit\u00e0, durezza e rigidit\u00e0, con propriet\u00e0 meccaniche diverse dal polietilene ottenuto in precedenza. Giulio Natta consigli\u00f2 alla Montecatini di acquisire i brevetti di Ziegler, e presso il Politecnico di Milano inizi\u00f2 a studiare la polimerizzazione di propilene, stirene e altre \u03b1-olefine. I risultati ottenuti nel 1954 col propilene furono particolarmente interessanti: tra i prodotti di polimerizzazione fu isolato un materiale cristallino che, in seguito a misure di diffrazione dei raggi X, risult\u00f2 formato da catene dove le unit\u00e0 di monomero si succedevano in modo regolare, mantenendo tutte la stessa configurazione. Natta scopr\u00ec cos\u00ec che il polimero era stereoregolare, e chiam\u00f2 isotattica questa struttura regolare. Era stata ottenuta e dimostrata la prima polimerizzazione stereospecifica.\nVerso la fine del 1954 Natta utilizz\u00f2 TiCl3 cristallino al posto di TiCl4, trovando che questo catalizzatore produceva una maggiore resa di polimero isotattico. Nel 1957 la Montecatini inizi\u00f2 la produzione industriale di polipropilene isotattico, commercializzandolo con il marchio registrato Moplen. In seguito furono ottenuti polimeri isotattici di altri monomeri e si scoprirono nuovi tipi di stereoregolarit\u00e0 (polimeri sindiotattici). Karl Ziegler e Giulio Natta ricevettero nel 1963 il premio Nobel per la chimica \"per le loro scoperte nel campo della chimica e della tecnologia degli alti polimeri\"."}
{"id": "5462478", "revid": "124846193", "url": "https://it.wikipedia.org/wiki?curid=5462478", "title": "Charles Brown (costruttore)", "text": "Biografia.\nCharles Brown fu autodidatta nella formazione. Studi\u00f2 come tecnico e lavor\u00f2 presso \"Maudslay Sons &amp; Field\" di Londra. Nel 1851 si trasfer\u00ec presso la Sulzer di Winterthur, . Spos\u00f2 Eug\u00e9nie Pfau ed ebbe sei figli. Come costruttore della Sulzer svilupp\u00f2 una macchina a vapore, con la quale nel 1878 vinse la medaglia d'oro all'Esposizione universale di Parigi.\nNel 1871 lasci\u00f2 la \"Gebr\u00fcder Sulzer\" per non poter costruire la locomotiva a vapore. Con altri investitori Brown fond\u00f2 la Schweizerische Lokomotiv- und Maschinenfabrik (SLM) e ne divenne il direttore. Nel 1884 scelse di spostarsi alla Maschinenfabrik Oerlikon (MFO). Dopo un anno perse il posto e trov\u00f2 occupazione presso \"Armstrong, Mitchell &amp; Co.\" (Newcastle upon Tyne), un'azienda di marina mercantile presso Pozzuoli. Dal 1890 lavor\u00f2 autonomamente a Basilea come ingegnere.\nFigli.\nIl figlio pi\u00f9 grande, Charles Eugene Lancelot Brown, fond\u00f2 nel 1892 con Walter Boveri, a Baden, la Brown, Boveri &amp; Cie (BBC). Il pi\u00f9 giovane, Sidney Brown, lavor\u00f2 anche lui per la BBC, e divenne collezionista d'arte, con opere visibili presso il Museum Langmatt a Baden. Nel 1882 fu il primo presidente della societ\u00e0 sportiva ciclistica RV Winterthur."}
{"id": "5462494", "revid": "1543377", "url": "https://it.wikipedia.org/wiki?curid=5462494", "title": "Snow (birra)", "text": "Snow (cinese semplificato \u83ef\u6f64\u96ea\u82b1\u5564\u9152) \u00e8 un tipo di birra lager prodotta in Cina dalla CR Snow.\n\u00c8 la birra pi\u00f9 venduta al mondo, aggiudicandosi il 5,4% dei consumi mondiali, con 61 milioni di ettolitri, consumati unicamente a livello nazionale.\nProduzione.\nLa birra \u00e8 prodotta dalla CR Snow: una joint venture tra la CRB (acronimo di China Resources Snow Breweries) e la SABMiller. Il prodotto viene realizzato in ottanta stabilimenti nazionali.\nCaratteristiche.\nLa birra \u00e8 stata ideata per andare incontro ai gusti del consumatore cinese, il quale consuma tale prodotto prettamente durante i pasti. Pertanto, la birra ha una bassa gradazione alcolica e un sapore leggero."}
{"id": "5462500", "revid": "1543377", "url": "https://it.wikipedia.org/wiki?curid=5462500", "title": "Charles Eugene Lancelot Brown", "text": "Biografia.\nFu il primogenito di Charles Brown ed ebbe cinque fratelli. Frequent\u00f2 a Winterthur il Gymnasium e studi\u00f2 con il fratello minore Sidney Brown diverse macchine presso la Winterthurer Technikum. Dopo il praticantato presso la \"B\u00fcrgin &amp; Alioth\" a Basilea e un breve periodo alla SLM, nel 1844 si spost\u00f2 presso la MFO con il fratello e il padre.\nCon il padre nel 1885 lasci\u00f2 la MFO per seguire l'elettrotecnica. Negli anni successivi svilupp\u00f2 sistemi innovativi come nel 1890 l'isolamento elettrico con olio per trasformatore elettrico con avvolgimento e nel 1891 il turbogeneratore. Elettrific\u00f2 le linee ferroviarie di Sissach-Gelterkinden-Bahn e Gr\u00fctschalp-M\u00fcrren-Bahn. Nel 1891, inoltre, costru\u00ec, assieme alla AEG, l'impianto di trasformazione, il generatore e l'isolamento a olio della Drehstrom\u00fcbertragung Lauffen\u2013Frankfurt, il primo al mondo ad alta tensione trifase.\nBrown spos\u00f2 nel 1887 Amelie Nathan, con la quale ebbe quattro figli. Dopo tre anni nel dicembre 1890 stipularono un accordo che tre mesi pi\u00f9 tardi diede vita presso Baden alla sede della societ\u00e0. La fondazione della Brown, Boveri &amp; Cie. avvenne il 2 ottobre 1891. Nei successivi sette anni, lavor\u00f2 con Walter Boveri ai montaggi della Maschinenfabrik Oerlikon (MFO).\nPer spirito imprenditoriale prov\u00f2 il futuristico velivolo Normalsegelapparat, sviluppato nel 1895 da Otto Lilienthal.\nPer la BBC Brown svilupp\u00f2 oltre trenta brevetti, come il serbatoio per olio per l'isolamento dei trasformatori (1898) o il rotore cilindrico per i turbogeneratori.\nNel 1900 acquist\u00f2 i diritti da Charles Parsons per il brevetto di turbine a vapore sviluppando ulteriormente la tecnologia. Nello stesso anno la societ\u00e0 BBC divent\u00f2 da societ\u00e0 in nome collettivo a societ\u00e0 per azioni e Brown ne divent\u00f2 presidente.\nL'azienda inizi\u00f2 un'enorme espansione che port\u00f2 Brown a occuparsi sempre meno di ricerca e sviluppo. Nel 1911 lasci\u00f2 l'azienda e si ritir\u00f2 a vita privata. Nel 1914 mor\u00ec sua moglie Amelie. Due anni pi\u00f9 tardi si rispos\u00f2 con Hilda Goldschmid, ed ebbe ancora due figli. All'et\u00e0 di 60 anni mor\u00ec per un infarto miocardico."}
{"id": "5462502", "revid": "113766946", "url": "https://it.wikipedia.org/wiki?curid=5462502", "title": "Reggiana Hockey Club", "text": "La Reggiana Hockey Club, nota anche come Hockey Club Reggio Emilia, era una societ\u00e0 italiana di hockey su pista con sede a Reggio nell'Emilia. I suoi colori sociali erano il bianco, il rosso e l'arancione. Attiva dal 1955 al 1993 vinse un campionato italiano nella stagione 1981-1982.\nPalmar\u00e8s.\nCompetizioni nazionali.\n1 trofeo"}
{"id": "5462503", "revid": "83531", "url": "https://it.wikipedia.org/wiki?curid=5462503", "title": "Atenolfo II di Benevento", "text": "Biografia.\nAtenolfo era il fratello minore del principe Landolfo I di Benevento, che lo ha associato al governo nel giugno 910 o 911 (come il loro padre, Atenolfo I, aveva associato Landolfo un decennio prima). Nel 909 Landolfo si rec\u00f2 a Costantinopoli per ricevere i titoli di \"anthypatos\" e \"Patrikios\" e Atenolfo rimase a Benevento.\nAtenolfo prese parte alla battaglia del Garigliano nel 915 e alla campagna contro i Bizantini nel 921 in Puglia, arrivando addirittura ad Ascoli Satriano. Ha continuato la guerra con Bisanzio, anche chiamando mercenari magiari guidati da un capo di nome \"Szovard\" (italianizzato come Salardo).\nNel 929, col fratello Landolfo, con Guaimario II di Salerno e con Teobaldo di Spoleto, invase la Puglia e la Calabria di nuovo. Questa volta, tutti hanno avuto successo e la vecchia alleanza si sciolse.\nMor\u00ec nel 940. Lasci\u00f2 due figli: Landolfo, che conquist\u00f2 Salerno nel 973, e Atenolfo, gastaldo di Aquino."}
{"id": "5462508", "revid": "1494169", "url": "https://it.wikipedia.org/wiki?curid=5462508", "title": "Council", "text": ""}
{"id": "5462509", "revid": "943256", "url": "https://it.wikipedia.org/wiki?curid=5462509", "title": "Uova del ragazzo vergine", "text": ""}
{"id": "5462511", "revid": "265038", "url": "https://it.wikipedia.org/wiki?curid=5462511", "title": "Vevey Hockey Club", "text": "Il Vevey Hockey Club \u00e8 un club di hockey su pista avente sede a Vevey in Svizzera."}
{"id": "5462521", "revid": "118246014", "url": "https://it.wikipedia.org/wiki?curid=5462521", "title": "Io ti cercher\u00f2", "text": "Io ti cercher\u00f2 \u00e8 una canzone scritta da Jovanotti, Michele Centonze, Saturnino, cantata dallo stesso Jovanotti nel 1994 e contenuta nell'album \"Lorenzo 1994\". \u00c8 stata inserita nel 1995 nella raccolta \"Lorenzo 1990-1995\" e nel 2012 in \"Backup - Lorenzo 1987-2012\". Il ritornello della canzone \u00e8 una dedica a Marianna Brusegan."}
{"id": "5462524", "revid": "318293", "url": "https://it.wikipedia.org/wiki?curid=5462524", "title": "Oreb e Zeeb", "text": "Oreb e Zeeb (Ebraico: \u05e2\u05b9\u05e8\u05b5\u05d1, \"Orev\" e \u05d6\u05b0\u05d0\u05b5\u05d1, \"Z'ev\"), sono due personaggi biblici. \nGesta e morte.\nOreb e Zeeb erano due giovani principi del popolo dei Madianiti, che compivano razzie ai danni di Israele, fino al giorno in cui Gedeone li vinse in battaglia. Divisisi l'uno dall'altro, tentarono entrambi la fuga, ma inutilmente: Oreb venne accerchiato in una gola, presumibilmente a est del fiume Giordano, mentre Zeeb si asserragli\u00f2 in un frantoio, ma alla fine dovette arrendersi. Furono messi a morte tramite decapitazione nei luoghi dove erano avvenute le loro catture, luoghi che divennero noti come \"la roccia di Oreb\" e \"il frantoio di Zeeb\". La loro vicenda \u00e8 narrata nel Libro dei Giudici, ma vengono anche ricordati in libri dell'Antico Testamento posteriori."}
{"id": "5462525", "revid": "657000", "url": "https://it.wikipedia.org/wiki?curid=5462525", "title": "Aoharu \u00d7 Kikanj\u016b", "text": " \u00e8 un manga \"sh\u014dnen\" scritto e disegnato da NAOE, serializzato sul \"Monthly GFantasy\" della Square Enix dal 18 gennaio 2013. Un adattamento anime, prodotto dallo studio Brain's Base, \u00e8 stato trasmesso in Giappone tra il 2 luglio e il 17 settembre 2015.\nMedia.\nManga.\nLa serie, scritta e disegnata da NAOE, ha iniziato la serializzazione sulla rivista \"Monthly GFantasy\" della Square Enix il 18 gennaio 2013. Il primo volume \"tank\u014dbon\" \u00e8 stato pubblicato il 27 luglio 2013 ed entro il 26 marzo 2016 ne sono stati messi in vendita dieci in tutto.\nAnime.\nLa serie televisiva anime, prodotta dalla Brain's Base e diretta da Hideaki Nakano, \u00e8 andata in onda dal 2 luglio al 17 settembre 2015. Le sigle di apertura e chiusura sono rispettivamente \"The Bravest Destiny\" dei Toy Gangan (un gruppo formato da Tomoaki Maeno, Yoshitsugu Matsuoka e Mikako Komatsu) e di Mikako Komatsu. In America del Nord la serie \u00e8 stata concessa in licenza alla Sentai Filmworks e gli episodi sono stati trasmessi in streaming, in contemporanea col Giappone, da Crunchyroll. In Australia e in Nuova Zelanda, invece, i diritti di streaming sono stati acquistati dalla AnimeLab."}
{"id": "5462533", "revid": "287204", "url": "https://it.wikipedia.org/wiki?curid=5462533", "title": "ProRealTime", "text": "ProRealTime \u00e8 un software ideato e sviluppato in Francia dalla societ\u00e0 IT-Finance. Si tratta di un software di analisi tecnica e di una piattaforma online di trading che vengono utilizzati per l'analisi e per il trading sui mercati finanziari.\n\u00c8 utilizzato da molti broker online, tra cui IWBank, BinckBank, IG e da numerosi esperti Italiani di analisi tecnica per illustrare i loro metodi di analisi e di trading sui mercati finanziari.\nCaratteristiche.\nIl software ProRealTime offre oltre 100 indicatori di analisi tecnica predefiniti e permette di creare degli indicatori personalizzati grazie ad un linguaggio di programmazione di propriet\u00e0 integrato chiamato ProBuilder. I principali moduli avanzati del software sono:\nLinguaggio di programmazione.\nIl software ProRealTime incorpora un linguaggio di programmazione chiamato ProBuilder derivato dal linguaggio BASIC che permette di creare indicatori personalizzati, strategie e scansioni di mercato.\nViene utilizzato per i moduli ProBacktest, ProScreener e ProOrder del software ProRealTime.\nFile ITF.\nI file ITF sono dei file in formato contenitore proprietario la cui estensione \u00e8 .ITF in riferimento alla societ\u00e0 IT-Finance, casa madre del software ProRealTime.\nI codici dei programmi realizzati con il software ProRealTime possono essere scambiati grazie a questi file dalla versione 10.1 del software.\nContenuto.\nUn file ITF pu\u00f2 contenere uno dei seguenti tipi di codici:\nUn file ITF pu\u00f2 contenere eventuali dipendenze richieste per un determinato codice (Esempio: diversi indicatori utilizzati da una strategia).\nProtezioni.\nA seconda della scelta dell'utente, il codice incluso in un file ITF pu\u00f2 essere:"}
{"id": "5462546", "revid": "121443686", "url": "https://it.wikipedia.org/wiki?curid=5462546", "title": "Vaillant Group", "text": "Vaillant Group \u00e8 una azienda tedesca attiva dal 1874 e principalmente dedita all'industria di riscaldamento, ventilazione e condizionamento. L'attivit\u00e0 principale della societ\u00e0 \u00e8 la produzione di caldaie a condensazione murale e a basamento, impianti solari termici per la fornitura di acqua calda sanitaria, pompe di calore, caldaie a pellet, centraline climatiche e termostati, scaldabagni elettrici, accessori e componentistica.\nIl gruppo controlla 8 marchi, effettua l'attivit\u00e0 produttiva su 10 stabilimenti, con pi\u00f9 di 15.000 dipendenti dislocati in 60 diversi paesi ed un fatturato al 2020 di 2,7 miliardi di euro. Il gruppo Vaillant \u00e8 stato fondato nel 1874 ed \u00e8 ancora propriet\u00e0 della famiglia Vaillant. La sede del gruppo si trova a Remscheid, nel \"land\" della Renania Settentrionale-Vestfalia.\nStoria.\nLa storia del gruppo Vaillant risale al 1874 quando l'azienda venne fondata come bottega di battitore di rame e produttore di tubi a Remscheid, in Germania, da Johann Vaillant. Sua \u00e8 l'ideazione nel 1899 del marchio ispirato all'immagine pasquale di un leprotto che esce da un uovo.\nL'introduzione di un sistema chiuso di riscaldamento dell'acqua sanitaria a gas risale al 1894 mentre i primi scaldabagni murali sono del 1905 e l'introduzione del riscaldamento centralizzato del 1924. \u00c8 del 1967 l'introduzione sul mercato un sistema combinato per la produzione di acqua calda e per il riscaldamento.\nNel 1995 viene presentata la prima caldaia murale con tecnologia a condensazione mentre \u00e8 del 1997 l'introduzione dei sistemi solari termici.\nIl passaggio da Vaillant (azienda) a Vaillant Group avviene nel 2001. A partire da quel periodo l'azienda si ingrandisce attraverso l'acquisizione di altri marchi e dei relativi stabilimenti produttivi e la costruzione di nuovi come quello inaugurato nel 2007 a Wuxi in Cina.\nNel 2010 Vaillant esplora nuove tecnologie per la produzione di riscaldamento e acqua calda sanitaria; entra in produzione un sistema ibrido integrato a zeolite con collettori solari termico e pompa di calore a gas.\nMarchi e luoghi di produzione.\nIl Gruppo Vaillant commercializza otto marchi di impianti di riscaldamento e condizionamento: Vaillant (fondato nel 1874 in Germania), Saunier Duval (fondato nel 1907 in Francia), AWB (fondato nel 1934 nei Paesi Bassi), Bulex (fondato nel 1934 in Belgio), DemirD\u00f6k\u00fcm (fondato nel 1954 in Turchia), Glow-Worm (fondato nel 1934 nel Regno Unito), Hermann Saunier Duval (prima Hermann dal 1970, poi Hermann Saunier Duval dal 2012, in Italia) e Protherm (fondato nel 1991 in Slovacchia).\nL'azienda ha diversi siti produttivi e di ricerca e sviluppo. Tra questi si annoverano quelli in Germania (Remscheid, Bergheim, Roding), in Slovacchia (Tren\u010d\u00edn e Skalica), in Francia (Nantes), nel Regno Unito (Belper, Bellshill), in Turchia (Boz\u00fcy\u00fck), in Spagna (Bergara) e in Cina (Wuxi)."}
{"id": "5462549", "revid": "76963", "url": "https://it.wikipedia.org/wiki?curid=5462549", "title": "Michele Pawk", "text": "Biografia.\nHa recitato in numerosi musical e opere teatrali, tra cui: \"Mall\" (Broadway, 1988), \"Hello Again\" (Off Broadway, 1993), \"Merrily We Roll Along\" (Los Angeles, 1994), \"Chicago\" (Broadway, 1996), \"A Chorus Line\" (St. Louis, 1997), \"Into the Woods\" (Sacramento, 1997), \"Cabaret\" (Broadway, 1998), \"A Little Night Music\" (New York, 2003; Los Angeles, 2004), \"Mamma Mia!\" (Broadway, 2005), \"Hairspray\" (Broadway, 2007), \"Prayer For My Enemy\" (Off Broadway, 2008) e \"Giant\" (Off-Broadway, 2012).\nDopo un primo matrimonio con il produttore Kevin McCollum, terminato con il divorzio, nel 2004 Michele Pawk ha sposato l'attore John Dossett, da cui ha avuto il figlio Jack nel 2000. Suo zio era il cestista Johnny Pawk."}
{"id": "5462550", "revid": "287204", "url": "https://it.wikipedia.org/wiki?curid=5462550", "title": "Futbol'ny Klub Dynama-93 Minsk", "text": "Il Futbol'ny Klub Dynama-93 Minsk (), meglio noto come Dinamo-93 Minsk, \u00e8 stata una societ\u00e0 calcistica bielorussa con sede nella citt\u00e0 di Minsk.\nStoria.\nLa societ\u00e0 venne fondata nel 1992 come squadra riserve della Dinamo Minsk. Al termine della stagione 1992, cambi\u00f2 denominazione per la prima volta in Belarus Minsk, per poi passare alla denominazione di Dinamo-93 Minsk l'anno seguente. Nel 1998 la squadra si sciolse dopo soli 6 anni per dissesto finanziario. Nella sua breve esistenza, partecip\u00f2 per sette stagioni alla Vy\u0161\u0117j\u0161aja Liha, la massima serie del campionato bielorusso di calcio, giungendo per una volta secondo e per tre volte terzo. Vinse dopo i tiri di rigore la Coppa di Bielorussia nell'edizione 1994-1995. Partecip\u00f2 anche a un'edizione della Coppa UEFA, a un'edizione della Coppa delle Coppe e una della Coppa Intertoto UEFA."}
{"id": "5462554", "revid": "265038", "url": "https://it.wikipedia.org/wiki?curid=5462554", "title": "Rollershop Valkenswaard Dennenberg", "text": "Il Rollershop Valkenswaard Dennenberg \u00e8 un club di hockey su pista avente sede a Valkenswaard nei Paesi Bassi."}
{"id": "5462558", "revid": "107029251", "url": "https://it.wikipedia.org/wiki?curid=5462558", "title": "TT2 - TeleTutto", "text": "TT2 - TeleTutto \u00e8 un'emittente locale bresciana edita da Editoriale Bresciana s.p.a., societ\u00e0 editrice del primo quotidiano della provincia di Brescia, il Giornale di Brescia, nonch\u00e9 dei canali televisivi Teletutto e TT24.\nStoria.\nIl canale nasce nell'ottobre 2011, sostituendo il predecessore Brescia Telenord. \n\u00c8 attualmente trasmesso nella provincia di Brescia e zone limitrofe e in parte di quella di Trento all'interno del Multiplex DTT di Teletutto e si posiziona al canale 87 (Provincia di Brescia e zone limitrofe) o 640 (Provincia di Trento) della lista canali (LCN).\nProgrammi.\nIl palinsesto \u00e8 costituito prevalentemente da programmi del circuito Corallo, che trasmette una programmazione in larga misura religiosa e programmi prodotti da Tv2000 (Ex SAT2000), tra cui il Tg 2000, documentari e sceneggiati prodotti dalla Rai, il grande Talk, Effetto Cinema, Formato Famiglia, la diretta quottidiana della Santa Messa, l'Angelus domenicale e le dirette che coinvolgono direttamente il Papa.\nNon mancano repliche di programmi trasmessi sull'emittente principale del gruppo (TT - Teletutto), un Tg dedicato (Tg+) che raccoglie i servizi realizzati dalla redazionde del Tg di Teletutto e talvolta sul canale vengono trasmessi eventi in diretta, come le Adunate nazionali degli alpini.\nMultimedialit\u00e0.\nIl canale non dispone di un proprio streaming web, \u00e8 quindi visibile solo sul digitale terrestre, dove \u00e8 attivo il Teletext, aggiornato con le notizie e gli eventi di Brescia e provincia, nonch\u00e9 molte altre utili informazioni."}
{"id": "5462559", "revid": "580197", "url": "https://it.wikipedia.org/wiki?curid=5462559", "title": "Dinamo-93 Minsk", "text": ""}
{"id": "5462560", "revid": "1028078", "url": "https://it.wikipedia.org/wiki?curid=5462560", "title": "Legione comitatense", "text": ""}
{"id": "5462563", "revid": "775504", "url": "https://it.wikipedia.org/wiki?curid=5462563", "title": "Blood (drama coreano)", "text": "Blood (hangeul: \ube14\ub7ec\ub4dc, latinizzazione riveduta: \"Beullodeu\") \u00e8 un serial televisivo sudcoreano trasmesso su KBS2 dal 16 febbraio al 21 aprile 2015.\nTrama.\nPark Ji-sang \u00e8 uno specializzando in chirurgia epato-pancreatica-biliare al Taemin Cancer Hospital, nonch\u00e9 un vampiro. Apparentemente freddo e insensibile, Ji-sang in realt\u00e0 ha un cuore gentile e vorrebbe avvicinarsi alle persone; crede fermamente nella santit\u00e0 della vita umana, e sopprime la propria sete di sangue curando malati terminali e salvando vite. Tra i suoi colleghi figura Yoo Ri-ta, dottoressa prodigio entrata alla scuola di medicina a 17 anni e nipote del presidente del chaebol che detiene la propriet\u00e0 sull'ospedale. Ri-ta \u00e8 molto capace, ma anche altezzosa e orgogliosa, tuttavia Ji-sang si innamora di lei. Il ragazzo si ritrova coinvolto, inoltre, in un conflitto tra bene e male quando incontra Lee Jae-wook, un primario dalla doppia faccia che ottiene la fiducia di tutti con un contegno gentile, ma che cova intimamente una pericolosa ambizione per il potere e un talento per la crudelt\u00e0."}
{"id": "5462568", "revid": "903399", "url": "https://it.wikipedia.org/wiki?curid=5462568", "title": "Rain Veideman", "text": ""}
{"id": "5462570", "revid": "1667081", "url": "https://it.wikipedia.org/wiki?curid=5462570", "title": "Secunda Britannica", "text": "La Secunda Britannica o Secundani fu una legione comitatense del tardo Impero romano, la cui esistenza \u00e8 nota solo attraverso la \"Notitia Dignitatum\".\nCollocazione.\nLa \"Notitia Dignitatum\" la inserisce nell'elenco delle unit\u00e0 militari a disposizione del \"Magister peditum\" dell'esercito occidentale. Sarebbe poi da identificare con i Secundani Britones sotto il comando gallico del \"Magister equitum\". A loro volta, questi andrebbero identificati con i Secundani iuniores presenti nell'esercito campale del \"Comes Britanniarum\".\n\u00c8 probabile che i \"Secundani Britones (iuniores)\" derivino in qualche modo dalla Legio II Augusta. La \"Notitia\" tiene anche traccia di una legione palatina chiamata \"Britones seniores\", agli ordini del \"Magister militum per Illyricum\"; \u00e8 possibile che \"iuniores\" e \"seniores\" siano due distaccamenti della II Augusta, e che poi i \"seniores\" siano stati mandati in Illirico, mentre gli \"iuniores\" siano rimasti in Britannia.\nStoria.\nSi ritiene che la \"Secunda Britannica\" abbia avuto origine nel 286\u2013297, quando la Britannia fu indipendente dall'Impero romano sotto il regno di Carausio e Alletto.\nNel \"De Bello Gothico\" di Claudio Claudiano (v. 419) c'\u00e8 un riferimento ad una legione \u00ablasciata a guardia della Britannia\u00bb che avrebbe poi combattuto nella battaglia di Pollenzo (402) nell'esercito di Stilicone; \u00e8 possibile che questo sia un riferimento alla II Augusta o alla \"Secunda Britannica\".\nLa storiografia contemporanea ha associato alla \"Secunda Britannica\" il riferimento ad una \"legio Britannica\" che sarebbe presente nella \"Vita di san Dalmazio\", un'opera del IX secolo che descrive eventi accaduti nella prima met\u00e0 del VI secolo in Bretagna; \u00e8 per\u00f2 probabile che tale identificazione sia il risultato di un errore."}
{"id": "5462571", "revid": "729019", "url": "https://it.wikipedia.org/wiki?curid=5462571", "title": "Smith Child", "text": "Biografia.\nEra il figlio di John George Child, e di sua moglie, Helen Mather, figlia del reverendo George Mather. Studi\u00f2 presso l'Eton College e il Christ Church College.\nCarriera.\nCarriera militare.\nSi arruol\u00f2 come volontario nella Seconda guerra boera, con il grado di sottotenente, prendendo parte alle operazioni effettuate nel Transvaal nel 1900 con il III battaglione del Royal Scots. Rimasto ferito, ritorn\u00f2 in Inghilterra nel 1900. Nel luglio 1901 entr\u00f2 a far parte dell'esercito regolare, come sottotenente nell'Irish Guards. \u00c8 stato promosso a tenente il 1 marzo 1902.\nSi ritir\u00f2 dal servizio regolare nel 1909 ed \u00e8 stato posto sulla Reserve of Officers nel 1910. \u00c8 stato promosso colonnello e comand\u00f2 il Territorial Army e il 2nd North Midlands Brigade of Royal Field Artillery.\nAllo scoppio della Prima guerra mondiale, serv\u00ec sul Fronte occidentale (1914-1918). Nel 1918 \u00e8 stato promosso a Generale di brigata.\nCarriera politica.\nVenne eletto nel 1918 nel collegio di Stone, carica che mantenne fino al 1922.\nFu anche giudice di pace e vice luogotenente del Staffordshire (1912-1949), nonch\u00e9 per le contee di Londra e Berkshire dal 1936.\nNel 1927 venne nominato Gentleman Usher di Giorgio V e promosso Vice Master of the Household nel 1929. Nel 1936 fu Master of the Household, nel 1937 fu Extra-Equerry di Giorgio VI e nel 1952 di Elisabetta II.\nMatrimonio.\nSpos\u00f2, l'11 dicembre 1925, Barbara Villiers (1899-23 dicembre 1971), figlia di Ernest Villiers. Ebbero una figlia:\nMorte.\nHa ereditato il titolo di baronetto alla morte di suo nonno, che era stato anche un deputato conservatore. Il titolo si estinse alla sua morte, l'11 novembre 1958, all'et\u00e0 di 78 anni."}
{"id": "5462576", "revid": "2077903", "url": "https://it.wikipedia.org/wiki?curid=5462576", "title": "'Ndrina Critelli", "text": "I Critelli sono una cosca malavitosa o 'ndrina della 'ndrangheta calabrese di Cariati, attiva in provincia di Cosenza, Emilia Romagna ed anche in Germania. Sono presenti ad Hagen (Renania Settentrionale-Vestfalia) e Stoccarda. Sono alleati con le 'Ndrine dell'alto Ionio (Cir\u00f2, Corigliano Calabro).\nLe attivit\u00e0 illecite che svolgono sono l'estorsione, riscossione del pizzo, riciclaggio di denaro, traffico di stupefacenti, usura ed omicidio.\nOrganizzazione.\nAffiliati\nEtimologia.\nDovrebbe derivare da una forma ipocoristica del nome greco \"Kretheus\", nome del re mitologico di Iolco, citt\u00e0 da cui part\u00ec la spedizione degli Argonauti."}
{"id": "5462578", "revid": "964734", "url": "https://it.wikipedia.org/wiki?curid=5462578", "title": "Original Sin (fumetto)", "text": "Original Sin \u00e8 un crossover pubblicato dalla Marvel Comics nel 2014.\nRacconta della morte di Uatu l'osservatore, un essere che ha il compito di osservare tutto ci\u00f2 che viene fatto nell'universo senza per\u00f2 interferire sugli avvenimenti, quindi non pu\u00f2 evitare che accadano o far s\u00ec che avvengano.\nI supereroi investigano sul delitto per scoprire chi abbia ucciso l'Osservatore.\nStoria.\nNick Fury comunica ai Vendicatori la morte di Uatu l'osservatore, privato degli occhi poco dopo la morte. I Vendicatori decidono dunque di iniziare ad investigare, fino ad arrivare alla conclusione che il Dr. Midas e sua figlia Exterminatrix assieme a Orb, hanno assassinato l'osservatore. Tuttavia in seguito i tre si rivelano innocenti. Nel mentre, Ant-Man, Pantera Nera, Punitore, Moon Knight, Dottor Strange, Rocket Raccoon e il Soldato d'Inverno vengono attirati da Nick Fury, il quale chiede a uno di loro di sostituirlo per la missione come \"uomo sul muro\". Il direttore dello S.H.I.E.L.D. rivela infatti che la formula che non lo faceva invecchiare ha perso l'effetto da un paio d'anni e che l'unico modo per proteggere la Terra da minacce esterne era quello di utilizzare Life Model Decoy. Nick Fury tuttavia, si rende conto di aver perso tempo con loro ed inizia ad impadronirsi degli occhi dell'Osservatore (precedentemente in mano a Orb, che li aveva detonati svelando agli eroi i loro peccati), e ad usarli contro i Vendicatori. Iron Man viene spedito sulla Terra, mentre Thor, per un motivo oscuro, diventa indegno, non riuscendo pi\u00f9 a sollevare il martello, caduto sulla Luna. Presto si scoprir\u00e0, che Orb, Exterminatrix e il Dottor Midas volevano saccheggiare la base di Uatu ma per delle complicazioni gli hanno sparato alla testa, scappando via. Sul posto giunse anche Nick Fury, che si \u00e8 rivelato essere il vero colpevole dell'omicidio, dovuto al fatto che Uatu si rifiutava di rispondere che fine avevano fatto (e chi erano) i manigoldi che hanno cavato l'occhio a Uatu. Nick, per il bene della Terra, dunque, gli spara cavandogli l'ultimo occhio. Per riparare ai suoi errori, Fury uccide il dottor Midas, con un sovraccarico di poteri, mentre Orb si fonde a uno degli occhi dell'Osservatore. Sul finale, un'esplosione travolge Midas e Nick Fury, facendo dunque capire ai Vendicatori che l'ex uomo sul muro \u00e8 morto con onore, seppure verso il finale, si intravede una sagoma oscura denominata \"l'invisibile\" (the Unseen), che si rivela essere proprio Fury, sopravvissuto all'esplosione."}
{"id": "5462579", "revid": "200568", "url": "https://it.wikipedia.org/wiki?curid=5462579", "title": "Incidente del Golfo del Tonchino", "text": ""}
{"id": "5462584", "revid": "287204", "url": "https://it.wikipedia.org/wiki?curid=5462584", "title": "Mostri dallo spazio", "text": "Mostri dallo spazio (\"Egg Monsters from Mars\") \u00e8 il quarantaduesimo libro della serie \"Piccoli brividi\" dell'autore statunitense R. L. Stine.\nTrama.\nDana Johnson \u00e8 un dodicenne appassionato di materie scientifiche, che sogna appunto di diventare uno scienziato. Un giorno, in occasione del compleanno di sua sorella Brandy, viene organizzata una caccia alle uova dove il protagonista trova uno strano uovo verde pi\u00f9 grosso e duro del normale e con delle vene pulsanti tutto intorno. La mattina dopo l'uovo si schiude e ne esce un essere viscido e giallognolo simile alle uova strapazzate, con due piccoli occhi neri; poich\u00e9 in casa non c'\u00e8 nessuno, quella mattina, Dana porta l'esserino dalla sua amica Anne e, successivamente, al laboratorio di analisi della citt\u00e0 dove, sebbene fosse chiuso, viene accolto dall'anziano scienziato Gray, che gli rivela che poco tempo prima erano piovute sulla citt\u00e0 centinaia di uova la cui provenienza era stata supposta da Marte. Lo scienziato gli mostra anche altri esserini simili a quello trovato da Dana ma, per evitare contaminazioni estranee o allarmismi riguardo un'invasione marziana, Gray rinchiude il ragazzo nella cella d'isolamento dove sono tenuti gli esseri. Nonostante l'arrivo dei suoi genitori al laboratorio, che lo stavano cercando vista la sua scomparsa, Dana non riesce a far notare la sua presenza e passa la notte nella gelida cella, dove i marziani, incredibilmente, lo proteggono dal freddo ammassandosi e formando una calda coperta. La mattina dopo Gray sveglia bruscamente Dana e convinto che avesse distrutto i marziani, decide di ucciderlo per ipotermia, abbassando ancora di pi\u00f9 la temperatura della cella, ma i marziani, incredibilmente, avvolgono il malvagio scienziato mentre Dana fugge, tornando a casa. Quando poi torna al laboratorio con i suoi genitori, Dana si rende conto che Gray e i marziani sono spariti. Tornato a casa, leggermente scosso per l'avventura, Dana si sente meglio, ma quando Anne lo invita a casa sua per ascoltare un CD, inaspettatamente, si accovaccia sul prato e depone un uovo enorme."}
{"id": "5462602", "revid": "118743311", "url": "https://it.wikipedia.org/wiki?curid=5462602", "title": "Pora", "text": "Il Pora (o Porra) \u00e8 un torrente ligure di circa 15\u00a0km.\nGeografia.\nIl torrente nasce attorno a 1000 m di quota sulle Prealpi Liguri, non lontano dal colle di Melogno, alla confluenza tra il rio Rivase e il rio Peccione (comune di Rialto). Percorre la Valle Pora passando per il territorio del comune di Calice Ligure, dove riceve da sinistra le acque del torrente Carbuta. Dirigendosi verso sud-est raggiunge poi Finalborgo e viene raggiunto dal suo principale affluente, il torrente Aquila. Un paio di km pi\u00f9 a valle sfocia infine nel mar Ligure, dopo essere stato scavalcato dalla Ferrovia Genova-Ventimiglia e dalla Via Aurelia.\nTutto il suo bacino idrografico (59 km\u00b2) ricade in provincia di Savona."}
{"id": "5462604", "revid": "729019", "url": "https://it.wikipedia.org/wiki?curid=5462604", "title": "Empoli Foot-Ball Club 1930-1931", "text": "Questa voce raccoglie le informazioni riguardanti il Empoli Foot-Ball Club nelle competizioni ufficiali della stagione 1930-1931."}
{"id": "5462606", "revid": "110157", "url": "https://it.wikipedia.org/wiki?curid=5462606", "title": "Coupe de Luxembourg 2014-2015", "text": "La Coppa di Lussemburgo 2014-2015 \u00e8 stata la 93\u00aa edizione della coppa nazionale lussemburghese disputata tra il 30 agosto 2014 e il 31 maggio 2015.\nIl Differdange 03 si \u00e8 aggiudicato il trofeo per la 19\u00aa volta nella sua storia, stabilendo cos\u00ec il record delle vittorie nella competizione.\nFormula.\nAlla coppa prendono parte le squadre delle prime cinque serie. I club della massima divisione entrano nella competizione a partire dai sedicesimi di finale. Tutti i turni si disputano in gare di sola andata."}
{"id": "5462612", "revid": "110157", "url": "https://it.wikipedia.org/wiki?curid=5462612", "title": "Pandenolfo di Capua", "text": "Biografia.\nPandenolfo era il figlio e successore di Pandone il Rapace, conte di Capua, ma fu rimosso poco dopo la morte di suo padre dallo zio vescovo, Landolfo II.\nAlla morte di Landolfo, nell'879 con il supporto di una grande fazione, avanz\u00f2 le sue pretese al trono, anche se contrastato dai cugini Landone e Landenolfo. Prese le citt\u00e0 di Teano e Caserta, mentre la fazione di Landone teneva Caiazzo e Calino. Landone aveva il sostegno di Guaifero di Salerno, cos\u00ec Pandenolfo cerc\u00f2 di avere dalla sua parte Gaideris di Benevento e lo strategos Giovanni, ma a Nola Pandenolfo rifiut\u00f2 di fare omaggio a Gaideris. Cos\u00ec i Beneventani e i Greci si unirono ai Salernitani nell'assedio di Capua. L'assedio si protrasse e presto il principe di Benevento fu lasciato solo.\nNel frattempo, Pandenolfo aveva rinnovato la sua fedelt\u00e0 al papato, nella speranza di usare papa Giovanni VIII come leva contro i suoi avversari. I Capuani, per\u00f2, avevano fatto Landolfo, il giovane figlio di Landone, vescovo di quella citt\u00e0; Pandenolfo lo aveva espulso e aveva cercato di nominare il proprio fratello Landenolfo, anche se sposato, vescovo. Ci\u00f2 provoc\u00f2 uno scisma nella chiesa di Capua. Pandenolfo invi\u00f2 il fratello a Roma, chiedendo che il papa lo consacrasse. Il vescovo di Teano e l'abate di Montecassino esortavano il pontefice a non cedere al conte di Capua, ma Giovanni, volendo mantenere la sua lealt\u00e0 e per soddisfare entrambi i ricorrenti, consacr\u00f2 Landolfo vescovo di Capua Vecchia (ora chiamata Santa Maria Capua Vetere e conferm\u00f2 Landenolfo come vescovo della nuova Capua. Alla fine, Pandenolfo riconobbe Landone a Caiazzo, ma c'erano altri pretendenti da affrontare.\nDopo Docibile I di Gaeta aveva rotto con il papa a causa dei Saraceni, con il quale Docibile era alleato, papa Giovanni autorizz\u00f2 Pandenolfo di occupare i possedimenti papali sotto il ducato di Napoli. Le truppe di Pandenolfo costrinsero i Gaetani nella propria penisola, ma Docibile chiam\u00f2 i Saraceni di Agropoli che riconquistarono Fondi, devastando il territorio papale. Pandenolfo venne richiamato dagli eventi a Capua e papa Giovanni fu costretto a fare un trattato con Docibile, che divenne un vassallo del papa.\nPandenolfo trov\u00f2 un nuovo alleato nella persona di Atanasio, il duca-vescovo di Napoli. Volendo mantenere i Capuani in guerra, Atanasio entr\u00f2 volentieri nel conflitto. Fu cos\u00ec scomunicato perch\u00e9 era alleato con i Saraceni. Egli ha quindi trasferito la sua fedelt\u00e0 ai Bizantini e assedi\u00f2 Capua. Nell'aprile 881 cacci\u00f2 Pandenolfo e si proclam\u00f2 vassallo di Guaimario I di Salerno."}
{"id": "5462613", "revid": "466539", "url": "https://it.wikipedia.org/wiki?curid=5462613", "title": "Strada statale 570 di Monte Albo", "text": "Storia.\nLa strada statale 570 di Monte Albo venne istituita nel 1968 con il seguente percorso: \"innesto S.S. n. 129 a Nuoro - innesto S.S. n. 125 presso Siniscola.\"\nNel 1972 \u00e8 stata declassificata a strada provinciale e la gestione \u00e8 passata dall'ANAS alla Provincia di Nuoro.\nPercorso.\nLa strada ha inizio a Nuoro all'innesto con la Strada statale 129 Trasversale Sarda e, dopo aver lambito il Monte Albo da cui prende la denominazione, termina nell'abitato di Siniscola innestandosi alla Strada statale 125 Orientale Sarda."}
{"id": "5462619", "revid": "110157", "url": "https://it.wikipedia.org/wiki?curid=5462619", "title": "Centro Pavesi", "text": "Il Centro Pavesi \u00e8 un centro sportivo di Milano.\nStoria e descrizione.\nIl Centro Pavesi, in origine chiamato palestra Galimberti, viene affidato in gestione dal giugno 2008, per sessant'anni, dalla citt\u00e0 di Milano, proprietaria dell'impianto, alla federazione pallavolistica della FIPAV: questa ristruttura, dallo stesso anno, i locali gi\u00e0 esistenti, per poi iniziare i lavori di costruzione di nuovi lotti dal 2009. Il nuovo centro sportivo viene completamente terminato nel 2012: comprende un palazzetto di 1\u00a0000 posti, tre campi da tennis, una palestra, un campo da calcio, un centro fitness e due campi da beach volley, a cui si affiancano un centro medico ed una foresteria per un totale di sessantotto posti letto.\nIl Centro Pavesi \u00e8 sporadicamente sia sede dei raduni delle nazionali italiane di pallavolo sia maschile che femminile sia della partite casalinghe del Club Italia di pallavolo femminile."}
{"id": "5462621", "revid": "1028078", "url": "https://it.wikipedia.org/wiki?curid=5462621", "title": "Secundani Britones", "text": ""}
{"id": "5462623", "revid": "392684", "url": "https://it.wikipedia.org/wiki?curid=5462623", "title": "Vendicatori Accademia", "text": "Vendicatori Accademia \u00e8 una serie a fumetti pubblicata dalla Marvel Comics.\nRacconta di nuovi e giovani supereroi che imparano ad utilizzare al meglio i loro poteri in una speciale accademia per supereroi in cui insegnano Wasp/Giant-Man alias Henry Pym, la supereroina Tigra, alias Greer Grant, Quicksilver, alias Pietro Maximoff, Occhio di Falco, alias Clint Barton, Jocasta ed Ercole."}
{"id": "5462637", "revid": "287204", "url": "https://it.wikipedia.org/wiki?curid=5462637", "title": "Prato Sport Club 1930-1931", "text": "Questa voce raccoglie le informazioni riguardanti il Prato Sport Club nelle competizioni ufficiali della stagione 1930-1931."}
{"id": "5462639", "revid": "124123", "url": "https://it.wikipedia.org/wiki?curid=5462639", "title": "Carlo Dell'Avalle", "text": "Biografia.\nFiglio di Nicola e Adelaide Giani, lavorava come tipografo accompagnando la sua attivit\u00e0 all'interesse politico e di organizzazione sindacale. Inizialmente vicino al movimento repubblicano, si avvicin\u00f2 alle idee del socialismo che in quegli anni si diffondevano con lo sviluppo dell'industria.\nNel 1882 fond\u00f2 la \"\"Societ\u00e0 Genio e Lavoro\", che riuniva le principali organizzazioni operaie del capoluogo lombardo, tra cui i ferrovieri e i lavoratori della Pirelli.\nNell'agosto del 1889 diede vita al settimanale \"L'Italia Operaia\"\". Nel 1891, al congresso del Partito Operaio Italiano che si tenne a Milano, propose la formazione di un partito politico basato sulle idee socialiste. Questa idea venne accolta positivamente da esponenti di spicco del movimento, quali Filippo Turati e Antonio Maffi, che propose il nome di Partito dei Lavoratori Italiani.\nLa mediazione tra le varie correnti politiche interne fu attuata da Turati, e venne sancita a Genova nel 1892, con la nascita del Partito dei Lavoratori Italiani, di chiara ispirazione scocialista.\nIn questa occasione Dell'Avalle venne nominato primo segretario della nuova formazione politica.\nNel 1893, nel II Congresso di Reggio Emilia, il partito si diede un'autonomia e un nome ufficiale come Partito Socialista dei Lavoratori Italiani, inglobando anche il Partito Socialista Rivoluzionario Italiano di Andrea Costa. Carlo Dell'Avalle venne confermato Segretario.\nNell'ottobre del 1894 il partito viene sciolto per decreto a causa della repressione crispina. Il 13 gennaio 1895 si tenne in clandestinit\u00e0 il III Congresso a Parma del partito, che decise di assumere la denominazione definitiva di Partito Socialista Italiano."}
{"id": "5462641", "revid": "123295036", "url": "https://it.wikipedia.org/wiki?curid=5462641", "title": "Filip Valen\u010di\u010d", "text": "Carriera.\nCresciuto calcisticamente nell'Interblock Lubiana, con la quale ha anche esordito in prima squadra, nel 2011 si trasferisce all'Olimpia Lubiana, prima di trasferirsi, nel gennaio 2015, al , militante in Lega Pro. Con la compagine brianzola scende in campo sei volte in campionato, mettendo a segno un gol nell'incontro perso per 3-2 contro la Pro Patria.\nNell'estate del 2015, rimasto svincolato dopo il fallimento del Monza, si accasa al Notts County, formazione militante nella terza serie inglese. Dopo una sola stagione in Inghilterra, trovando poco spazio in rosa, si accasa al , formazione della massima serie finlandese.\nNel luglio 2017 ha lasciato il PS Kemi Kings per trasferirsi all'HJK.\nIl 10 agosto 2018 ha firmato un contratto con la formazione norvegese dello Stab\u00e6k, militante nella Eliteserien, massima serie norvegese.\nL'11 febbraio 2019 \u00e8 tornato in Finlandia, all', con la formula del prestito.\nIl 31 agosto 2020 ha rescisso il contratto che lo legava allo Stab\u00e6k."}
{"id": "5462642", "revid": "1573940", "url": "https://it.wikipedia.org/wiki?curid=5462642", "title": "Tylonycteris pygmaeus", "text": "Tylonycteris pygmaeus () \u00e8 un pipistrello della famiglia dei Vespertilionidi endemico della Cina.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 28,8 e 34\u00a0mm, la lunghezza dell'avambraccio tra 23,9 e 25,6\u00a0mm, la lunghezza della coda tra 23,5 e 27,7\u00a0mm, la lunghezza del piede tra 3,8 e 4,9\u00a0mm, la lunghezza delle orecchie tra 5,1 e 6,2\u00a0mm e un peso fino a 3,5\u00a0g.\nAspetto.\nIl corpo e la testa sono appiattiti. Le parti dorsali sono fulve con dei riflessi nerastri brillanti sulla groppa, il mento, la gola e i lati del collo sono grigiastri mentre il petto e l'addome sono nerastri. Il muso \u00e8 largo ed appuntito. Le orecchie sono triangolari, ben separate tra loro, con i bordi nero-bluastri e l'estremit\u00e0 arrotondata. Le membrane alari sono nerastre e attaccate posteriormente sulle caviglie. Sono presenti dei cuscinetti adesivi allungati e rettangolari alla base dei pollici e a forma di ventaglio sulla piante dei piedi. La coda \u00e8 lunga ed \u00e8 completamente inclusa nell'ampio uropatagio.\nBiologia.\nComportamento.\nSi rifugia negli internodi delle canne di bamb\u00f9.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto in una localit\u00e0 nella provincia cinese meridionale dello Yunnan.\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "5462648", "revid": "1745361", "url": "https://it.wikipedia.org/wiki?curid=5462648", "title": "Ansia da pubblico", "text": "L'ansia da pubblico o ansia da prestazione \u00e8 l'ansia, paura, o fobia persistente scatenabile in un individuo alla richiesta di svolgere una \"performance\" davanti a un pubblico, dal vivo o in modo indiretto (per esempio, davanti a una telecamera). Nel contesto del parlare in pubblico, l'ansia pu\u00f2 precedere o accompagnare la partecipazione a qualsiasi attivit\u00e0 che implichi esporsi in pubblico. In alcuni casi l'ansia da pubblico fa parte di una sintomatologia pi\u00f9 ampia di fobia sociale o disturbo d'ansia sociale, ma molte persone soffrono di ansia da pubblico senza altri problemi. Spesso l'ansia da pubblico insorge anche solo prefigurandosi la performance, spesso molto tempo prima. Ha varie manifestazioni: aritmia, tachicardia, tremore di mani e gambe, mani sudate, emispasmo del nervo facciale, secchezza della bocca, disfunzione erettile e vertigini."}
{"id": "5462651", "revid": "6923", "url": "https://it.wikipedia.org/wiki?curid=5462651", "title": "Pagliare di Sassa", "text": "Pagliare di Sassa \u00e8 una frazione del comune dell'Aquila, fino al 1927 frazione di Sassa, all'epoca comune autonomo.\nSviluppo demografico.\nDopo il terremoto dell'Aquila del 2009 vi sono state costruite 11 piastre antisismiche ed 11 edifici ad uso abitativo, con l'intenzione di insediarvi circa 1500 abitanti; vi \u00e8 prevista anche la costruzione di un centro per disabili\n\u00c8 sede di una scuola materna e di una parrocchia. Vi si sono trovati dei reperti fossili, organizzati in un giardino paleontologico Tra i luoghi di interesse c'\u00e8 il Palazzo Campione (XIX secolo).\nInfrastrutture e trasporti.\nStrade.\nLa strada principale della zona \u00e8 la via L'Aquila-Sassa, che collega il capoluogo comunale con quello della circoscrizione e si inserisce nella strada statale 584 di Lucoli a est e nella strada statale 17 dell'Appennino Abruzzese e Appulo Sannitica a ovest. La frazione \u00e8 raggiunta dalle linee 12, 12A e M14F dell'azienda di trasporto pubblico locale, l'AMA.\nMonumenti.\nChiesa di San Pietro (Pagliare di Sassa).\nLa chiesa del XIII secolo \u00e8 stata ristrutturata in epoca rinascimentale. La facciata antica conserva il portale a sesto acuto e il campanile a vela. L'interno \u00e8 una sala a navata unica con tracce del transetto nella muratura medievale che precede l'altare a nicchia. Una cappella laterale medievale \u00e8 stata staccata in forma barocca.\nChiesa di Santa Maria Assunta (Poggio Santa Maria).\nLa chiesa medievale fu ristrutturata in epoca barocca con la costruzione di una nuova facciata tripartita in pietra, con architrave del portale classicheggiante. L'interno a tre navate \u00e8 staccato in bianco."}
{"id": "5462662", "revid": "1516566", "url": "https://it.wikipedia.org/wiki?curid=5462662", "title": "Patricia Kopatchinskaja", "text": "Biografia.\nPatricia Kopatchinskaja \u00e8 nata in una famiglia di musicisti, la madre Emilia violinista e il padre Viktor suonatore di cimbalom. Quando i genitori erano in tourn\u00e9e nei paesi del blocco orientale lei era affidata alle cure dei nonni, che vivevano in un villaggio moldavo. Ha iniziato a suonare il violino all'et\u00e0 di sei anni.\nNel 1989 si \u00e8 trasferita con la sua famiglia a Vienna, dove ha studiato violino e composizione all'Universit\u00e0 per la musica e le arti interpretative. A 21 anni \u00e8 passata a studiare con Igor Ozim alla Musikhochschule di Berna, e nel 2000 ha conseguito il diploma con i massimi voti.\nPorta avanti un'attivit\u00e0 solistica in Europa, Giappone, Cina, Stati Uniti e Brasile, dove si esibisce con orchestre e direttori di fama, nonch\u00e9 un'attivit\u00e0 cameristica, e partecipa regolarmente a vari festival musicali. Esegue musica di vari periodi, dal barocco al contemporaneo. Durante gli studi nella capitale austriaca si \u00e8 interessata alla scuola di Vienna ed \u00e8 molto dedita alla musica contemporanea, nonch\u00e9 dedicataria di diverse composizioni. \u00c8 solita esibirsi scalza in concerto.\nSuona un violino Giovanni Francesco Pressenda del 1834, mentre per le esecuzioni storicamente informate impiega un Ferdinando Gagliano del 1780 circa. Nel 2010 ha suonato per un breve periodo il Guarneri \"ex-Carrodus\", ottenuto in prestito dalla Banca Nazionale Austriaca, per il quale aveva avuto problemi alla dogana al rientro in Svizzera.\nVive a Berna con il marito e la figlia.\nPrime esecuzioni.\nPatricia Kopatchinskaja ha tenuto le prime esecuzioni di diverse composizioni contemporanee:"}
{"id": "5462663", "revid": "767487", "url": "https://it.wikipedia.org/wiki?curid=5462663", "title": "Pisa Sporting Club 1930-1931", "text": "Questa pagina raccoglie i dati riguardanti il Pisa Sporting Club nelle competizioni ufficiali della stagione 1930-1931."}
{"id": "5462666", "revid": "182193", "url": "https://it.wikipedia.org/wiki?curid=5462666", "title": "Giana Calcio", "text": ""}
{"id": "5462668", "revid": "287204", "url": "https://it.wikipedia.org/wiki?curid=5462668", "title": "Iguanodectidae", "text": "Gli Iguanodectidae sono una famiglia di pesci ossei d'acqua dolce appartenenti all'ordine Characiformes.\nDistribuzione e habitat.\nLe specie della famiglia sono diffuse nelle regioni tropicali dell'America meridionale.\nDescrizione.\nL'aspetto di questi pesci \u00e8 molto simile a quello dei Characidae da cui sono stati separati solo nel 2011 in base a studi di filogenesi.\nLa taglia \u00e8 molto piccola, solo poche specie superano i 10\u00a0cm di lunghezza."}
{"id": "5462672", "revid": "300067", "url": "https://it.wikipedia.org/wiki?curid=5462672", "title": "Jesse Sanders", "text": ""}
{"id": "5462683", "revid": "838137", "url": "https://it.wikipedia.org/wiki?curid=5462683", "title": "Ferdinando Gagliano", "text": ""}
{"id": "5462685", "revid": "767487", "url": "https://it.wikipedia.org/wiki?curid=5462685", "title": "A Cowboy's Mother", "text": "A Cowboy's Mother (o \"The Cowboy's Mother\") \u00e8 un cortometraggio muto del 1912 diretto da Otis B. Thayer.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 20 agosto 1912. Il 14 novembre dello stesso anno, venne distribuito anche nel Regno Unito."}
{"id": "5462686", "revid": "76261", "url": "https://it.wikipedia.org/wiki?curid=5462686", "title": "Border Terrier", "text": ""}
{"id": "5462688", "revid": "76261", "url": "https://it.wikipedia.org/wiki?curid=5462688", "title": "Bedlington Terrier", "text": ""}
{"id": "5462692", "revid": "76261", "url": "https://it.wikipedia.org/wiki?curid=5462692", "title": "Cairn Terrier", "text": ""}
{"id": "5462693", "revid": "436907", "url": "https://it.wikipedia.org/wiki?curid=5462693", "title": "Fort Minor Militia", "text": "Fort Minor Militia \u00e8 un DVD del gruppo musicale statunitense Fort Minor, pubblicato nel 2005 dalla Machine Shop Recordings.\nIl disco.\nPubblicato esclusivamente per l'omonimo fan club dei Fort Minor, \"Fort Minor Militia\" contiene tutti i video musicali pubblicati allora dal gruppo per la promozione dell'album in studio \"The Rising Tied\", uscito anch'esso nel 2005."}
{"id": "5462694", "revid": "76261", "url": "https://it.wikipedia.org/wiki?curid=5462694", "title": "Norfolk Terrier", "text": ""}
{"id": "5462695", "revid": "76261", "url": "https://it.wikipedia.org/wiki?curid=5462695", "title": "Welsh Terrier", "text": ""}
{"id": "5462698", "revid": "122102771", "url": "https://it.wikipedia.org/wiki?curid=5462698", "title": "Open di Francia 2015 - Singolare femminile", "text": "Marija \u0160arapova era la detentrice del titolo, ma \u00e8 stata sconfitta nel quarto turno da Lucie \u0160af\u00e1\u0159ov\u00e1.\nIn finale Serena Williams batte Lucie \u0160af\u00e1\u0159ov\u00e1 con il punteggio di 6-3, 62-7, 6-2."}
{"id": "5462699", "revid": "767487", "url": "https://it.wikipedia.org/wiki?curid=5462699", "title": "Quagliera", "text": "Quagliera (\"La Caieri\" in piemontese) \u00e8 una frazione del comune di Usseglio, nella citt\u00e0 metropolitana di Torino.\nQuagliera insieme ad Usseglio fa parte dell'Unione dei Comuni montani delle Alpi Graie.\nGeografia fisica.\nTerritorio.\nLa frazione \u00e8 situata nelle Valli di Lanzo, pi\u00f9 precisamente nella Valle di Vi\u00f9, a 1385\u00a0m d'altitudine e dista circa dal capoluogo comunale.\nIl borgo \u00e8 posizionato lungo la strada provinciale 32 tra le frazioni di Crot e Margone. Il paesaggio \u00e8 tipicamente alpino, tra le montagne delle Alpi Graie che svettano sulla frazione si pu\u00f2 notare il Monte Lera (3355\u00a0m.s.l.m.), il Rocciamelone (3538\u00a0m.s.l.m.), la punta Lunella (2772\u00a0m.s.l.m.) e la Croce Rossa (3566\u00a0m.s.l.m.). Nella frazione scorre la Stura di Vi\u00f9, uno dei tre rami che formano la Stura di Lanzo, affluente di sinistra del Po. Il corso d'acqua ha carattere torrentizio: non sono infatti rari i fenomeni alluvionali, che possono anche interessare alcuni dei suoi rii immissari presenti nella frazione.\nClima.\nIl clima \u00e8 tipicamente montano, con inverni lunghi e rigidi con abbondanza di nevicate, primavere ed autunni sono molto piovosi con escursione termica tra la notte e il giorno molto alta. In estate le temperature sono miti con picchi di 30\u00a0\u00b0C. Dalla vicina Stazione meteorologica di Usseglio si pu\u00f2 notare come la temperatura media annua si aggiri intorno ai 4,5\u00a0\u00b0C. Essendo pi\u00f9 alta la frazione rispetto al comune, le temperature sono pi\u00f9 fredde di 0,5-1,5 gradi.\nSociet\u00e0.\nLa piccola frazione ha subito un calo demografico a causa dell'emigrazione, soprattutto verso la pianura torinese, la popolazione di Quagliera \u00e8 di 5 abitanti, ma anche in passato \u00e8 stata sempre una delle frazioni pi\u00f9 piccole.\nCultura.\nArte.\nCesare Ferro Milone (Torino, 1880 \u2013 Torino, 1934), pittore originario della Quagliera, dipinse pi\u00f9 volte la frazione e il territorio nelle sue opere. Presso la Quagliera \u00e8 visibile ancora oggi la casa di famiglia Ferro dove il pittore soleva trascorrere le proprie estati."}
{"id": "5462700", "revid": "481666", "url": "https://it.wikipedia.org/wiki?curid=5462700", "title": "Big Game", "text": "Big Game o The Big Game possono riferirsi a:"}
{"id": "5462701", "revid": "123707331", "url": "https://it.wikipedia.org/wiki?curid=5462701", "title": "Andrea Celeste", "text": "Biografia.\nDi origini toscane, Andrea Celeste si avvicina alla musica fin da giovanissima, suonando per gioco l'organetto Bontempi delle sorelle e cantando per ore sulle scale di casa.\nA undici anni inizia lo studio del canto lirico sotto la guida del Maestro Vittorio Scali e, nello stesso periodo, inizia a frequentare il coro gospel del paese, il St. Jacob's Gospel Choir, diretto dal Maestro Massimo Bracci. Proprio durante un concerto con il coro, incontra la vocalist americana Cheryl Porter, che rimane colpita dalle sue doti vocali e la invita a partecipare ad un importante seminario di musica gospel nel 2002, Gospel in Castel Brando, grazie al quale vince una borsa di studio. Appena quattordicenne, Andrea Celeste ha quindi la possibilit\u00e0 di condividere il palco con un ancora sconosciuto Mario Biondi, Daniele Perrino (Amici 2003) e la stessa Cheryl Porter. Durante questo seminario segue le lezioni di maestri come Michael e Regina Winans (della celebre \"Winans Family\") e Terron Brooks.\nNello stesso periodo si avvicina alla musica jazz grazie ad un disco di Billie Holiday prestatole da un suo amico.\nDurante tutta l'adolescenza, parallelamente a queste esperienze, ha l'opportunit\u00e0 di lavorare come turnista in studio di registrazione per progetti di dance, gospel, rap, pop-rock e jazz e debutta dal vivo sul palco del Milano Gospel Festival, al quale partecipa per ben tre edizioni di seguito.\nAgli inizi del 2007 Roberto Vigo, fonico e produttore genovese, dopo aver ascoltato il demo di alcuni brani scritti dalla cantante e pubblicati sulla sua pagina Myspace, la contatta e le propone di registrare il suo album d'esordio.\nI primi album jazz.\nNel 2008 esce l'album \"My Reflection\", prodotto da Roberto Vigo, dalle sonorit\u00e0 jazz. L'album vede la partecipazione del pianista jazz Dado Moroni (con il quale firma il brano inedito \"Real\"), degli GnuQuartet e del pianista Andrea Pozza. Composto da dieci brani inediti e da tre cover, in un perfetto incontro tra sonorit\u00e0 jazz e un pop di matrice acustica, il disco viene accolto con entusiasmo dalla critica settoriale e il sito americano All About Jazz definisce l'interpretazione degli standard \"magistrale\"..\nNel 2009 esce l'album \"Enter Eyes\" in collaborazione con il jazzista Andrea Pozza. L'album, che vede protagonisti il duo piano e voce, \u00e8 composto da quattro composizioni originali di Andrea Pozza. Due di queste vengono firmate da Andrea Celeste in veste di autrice del testo. Il disco viene pubblicato da Incipit e distribuito da Egea e riscuote un buon successo in Giappone.. Unico ospite del disco \u00e8 il crooner italiano Matteo Brancaleoni nella cover del brano \"Pure Imagination\".\n2007-2011.\nDurante questo periodo la sua attivit\u00e0 dal vivo si intensifica e Andrea ha l'opportunit\u00e0 di esibirsi in numerosi festival tra cui Ischia Jazz, Monte Carlo Jazz, Val Badia Jazz. Nel 2010 viene invitata insieme ad altri 200 giovani provenienti da tutta Italia a partecipare al Festival TNT di Roma, ideato dall'Onorevole Ministro Giorgia Meloni, in veste di rappresentante dell'eccellenza giovanile in campo musicale. Nel febbraio del 2011 debutta con il gruppo Andrea Celeste Quartet sul palco del prestigioso jazz club Blue Note di Milano e partecipa come unica artista Italiana al Dima Jazz Festival che si svolge a Costantine in Algeria.\n2012-2013.\nNella primavera del 2012 esce il singolo \"Born to Be Alive\", cover della hit di fine anni '70 portata al successo da Patrick Hernandez. La rivisitazione jazzata del brano cattura l'attenzione di svariate emittenti radio, tra cui Radio Capital, Radio 105, Radio Rai Uno, Rai Isoradio, che trasmettono il singolo e invitano la cantante in studio per interviste e live in diretta. il videoclip del singolo \u00e8 firmato dal regista Lorenzo Vignolo. L'album \"Something Amazing\" esce a Maggio del 2012 e attira l'attenzione della stampa sulla cantautrice dal sound pop raffinato. Nello stesso anno riceve il \"Premio Via Del Campo\".\nDopo l'assegnazione di questo premio e un lungo viaggio a New York, Andrea riflette sull'importanza di cantare nella propria lingua madre e decide di riscoprire e onorare il repertorio dei cantautori genovesi, anche in omaggio alla citt\u00e0 che la ospita da oramai 7 anni. Da questi desiderio nasce uno spettacolo che la cantante porter\u00e0 in tour durante l'estate 2013 e il disco \"Se stasera sono qui\" che ne raccoglie tutti i brani. L'album vede la collaborazione di Zibba e dello storico fondatore dei New Trolls Vittorio De Scalzi.\n2014-2015.\nNel 2014, in vista della realizzazione del suo nuovo album di inediti, Andrea Celeste e il suo team si recano presso gli studi La Fabrique (Saint-R\u00e9my-de-Provence, Francia) per registrare alcuni brani con il fonico e produttore dei Capitol Studios di Los Angeles, Al Schmitt. In occasione di questa sessione, Andrea Celeste registra due brani in italiano e tre in inglese, scritti in collaborazione con il bassista Massimo Trigona."}
{"id": "5462704", "revid": "125842099", "url": "https://it.wikipedia.org/wiki?curid=5462704", "title": "USS Maine (ACR-1)", "text": "La USS \"Maine\" (ACR-1, poi Second Class Battleship) fu una corazzata pre-dreadnought varata nel 1889, che affond\u00f2 a causa di un'esplosione, non si sa se interna alla nave o a causa di una mina, il 15 febbraio 1898 alle 21:40, dando il via alla guerra ispano-americana.\nProgetto.\nNonostante sia stata ritenuta gi\u00e0 vecchia all'entrata in servizio, la nave aveva delle innovazioni rispetto agli standard della US Navy. La sua batteria principale, composta da due torri binate da 254 mm, era montata \"en echelon\", cio\u00e8 con ognuna delle torri disassata verso una diversa fiancata; per ospitarle erano stati creati dei ringrossi nello scafo (sponson), con delle fessure nella sovrastruttura che permettevano di allargare l'arco di tiro. A differenza delle navi precedenti che ospitavano alberi velici, grazie alla migliorata affidabilit\u00e0 dei motori la nave portava solo due alberi militari.\nIl suo sperone era antiquato anche se simile a quelli di molte navi contemporanee, e se usato contro una nave similare avrebbe creato grossi danni anche all'attaccante, per cui la sua capacit\u00e0 offensiva a distanza ravvicinata si basava realmente sui quattro tubi lanciasiluri da 18\". Il suo progetto venne basato sulla necessit\u00e0 di contrastare le moderne navi da guerra europee ma soprattutto la nuova corazzata brasiliana \"Riachuelo\".\nProgettata e varata come incrociatore corazzato (\"armored cruiser\", da cui la sigla ACR), nel 1894, prima ancora di entrare in servizio, venne riclassificata come corazzata di seconda classe.\nServizio.\nLa nave \u00e8 nota principalmente per il suo catastrofico affondamento, poich\u00e9 salt\u00f2 in aria nella baia dell'Avana fornendo il pretesto per lo scoppio della guerra ispano-statunitense; l'opinione pubblica statunitense al grido di \"Remember the Maine! To Hell with Spain!\" pretese l'intervento a favore dei ribelli per vendicare il supposto \"affronto\" alla potenza nazionale.\nGli spagnoli cercarono di cooperare al fine che venissero raccolti gli elementi che provassero la loro estraneit\u00e0. Una prima commissione di inchiesta statunitense, attivata nel 1898 e presieduta dal capitano William T. Sampson, concluse anche avvalendosi del parere di esperti della marina e di immersioni di sommozzatori sul relitto, che la detonazione della santabarbara dei proiettili da sei pollici a prua venne causata da una mina esterna, all'altezza della centina 18 (vicina alla prua). Si pensa anche ad un attentato degli stessi statunitensi per creare un casus belli contro la Spagna.\nLa nave venne poi recuperata nel 1911, utilizzando un bacino temporaneo fatto da cassoni di fondazione (\"cofferdam\"), dopo aver tagliato la sezione di prua e pompato aria compressa in fori praticati nello scafo, al fine di sollevare la nave dal fondale melmoso; vari pezzi, come alberi e plancia, vennero recuperati per essere musealizzati; una volta a galla, ai buchi vennero adattate delle valvole di allagamento che vennero usate per il successivo affondamento; il relitto venne trainato al largo dal rimorchiatore \"Osceola\", scortato dall'incrociatore corazzato \"North Carolina\" e dall'incrociatore leggero \"Birmingham\" ed affondato riallagandolo in un fondale di circa 1100 m.\nBibliografia.\nJackson, Robert \"Fighting Ships of The World.\" London: Amber Books Ltd, 2004 Pg.421 ISBN 9781840136470"}
{"id": "5462705", "revid": "80030", "url": "https://it.wikipedia.org/wiki?curid=5462705", "title": "Parrocchie della diocesi di Jesi", "text": "Le parrocchie della diocesi di Jesi sono 41 e sono distribuite in comuni appartenenti alla provincia di Ancona.\nZone pastorali.\nLa diocesi \u00e8 organizzata in quattro zone pastorali.\nZona pastorale di Cupramontana.\nComprende le parrocchie dei comuni di Cupramontana, Castelbellino, Maiolati Spontini, Monte Roberto e della frazione Pantiere di Jesi; non vi \u00e8 compresa la parrocchia di Moie di Maiolati Spontini (zona pastorale di Montecarotto). La popolazione del territorio ammonta a 12.269 unit\u00e0.\nZona pastorale di Jesi.\nComprende le parrocchie del comune di Jesi con l'esclusione delle frazioni Mazzangrugno (zona pastorale di San Marcello-Santa Maria Nuova) e Pantiere di Jesi (zona pastorale di Cupramontana). La popolazione del territorio ammonta a 42.420 unit\u00e0.\nZona pastorale di Montecarotto.\nComprende le parrocchie dei comuni di Castelplanio, Poggio San Marcello e Rosora e della frazione Moie di Maiolati Spontini. La popolazione del territorio ammonta a 12.661 unit\u00e0.\nZona pastorale di San Marcello-Santa Maria Nuova.\nComprende le parrocchie dei comuni di Monsano, San Marcello e Santa Maria Nuova e della frazione Mazzangrugno di Jesi. La popolazione del territorio ammonta a 8.558 unit\u00e0."}
{"id": "5462706", "revid": "117400561", "url": "https://it.wikipedia.org/wiki?curid=5462706", "title": "Joe Belfiore", "text": "\u00c8 responsabile del design dei sistemi operativi Microsoft. Nel maggio 2013 \u00e8 stato riconosciuto 10\u00b0 Miglior designer in campo tecnologico.\nCarriera in Microsoft.\nPrima di passare al team di Windows Phone, Belfiore \u00e8 stato vice presidente della Zune Software e Servizi. Al Mobile World Congress, nel 2010, ha dichiarato di aver \"lavorato in Microsoft circa 20 anni\" \nMentre a Microsoft, Belfiore \u00e8 stato anche Vice Presidente della divisione di Windows e per dieci anni come leader del team User Experience di Windows, dove ha gestito il design di interfaccia utente per Windows 95, dell'esperienza degli utenti di Internet Explorer durante IE3 e IE4, ed \u00e8 stato responsabile per tutti gli aspetti della User Experience di Windows XP. Ha iniziato presso l'azienda nel 1990 come responsabile del programma su OS/2.\nPrima dell'entrata in Microsoft, ha studiato Informatica all'Universit\u00e0 di Stanford.\nFondazione del \"The Game\".\nJoe Belfiore \u00e8 noto anche per essere stato il fondatore della caccia al tesoro non-stop di 24-48 ore \"The Game\"."}
{"id": "5462708", "revid": "1185701", "url": "https://it.wikipedia.org/wiki?curid=5462708", "title": "Associazione Calcio Jesolo", "text": ""}
{"id": "5462710", "revid": "767487", "url": "https://it.wikipedia.org/wiki?curid=5462710", "title": "Land Sharks vs. Sea Dogs", "text": "Land Sharks vs. Sea Dogs \u00e8 un cortometraggio muto del 1912 diretto da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche statunitensi il 23 agosto 1912."}
{"id": "5462712", "revid": "71433", "url": "https://it.wikipedia.org/wiki?curid=5462712", "title": "The Big Game", "text": ""}
{"id": "5462716", "revid": "181699", "url": "https://it.wikipedia.org/wiki?curid=5462716", "title": "Che mangino brioches", "text": ""}
{"id": "5462719", "revid": "729019", "url": "https://it.wikipedia.org/wiki?curid=5462719", "title": "Giulio Zanon", "text": "Soldato del Regio Esercito, combatte durante la prima guerra mondiale, venendo insignito della Medaglia d'oro al valor militare alla memoria.\nBiografia.\nNacque a Cadoneghe (Padova) nel 1892, figlio di Innocente e di Anna Belli. Militare di leva del Regio Esercito, si distinse nei soccorsi alla popolazione in occasione del terremoto di Avezzano, avvenuto il 13 gennaio 1915, in quella occasione salv\u00f2 il suo ufficiale superiore, il Generale Lauro De Santis, rimasto sepolto tra le macerie del terrificante terremoto. Proposto per la concessione di una medaglia al valore e per una ricompensa della Fondazione Carnegie, con l'entrata in guerra del Regno d'Italia, il 24 maggio dello stesso anno, part\u00ec per il fronte. Soldato appartenente alla 9\u00aa compagnia del 13\u00ba Reggimento fanteria il 30 giugno 1915, diede la vita a Selz per salvare un suo superiore, il tenente Ugo Leone. Fu tra le prime Medaglie d'oro al valor militare concesse durante la prima guerra mondiale (il primo fu il Sergente dei bersaglieri Giuseppe Carli, caduto a Monte Mrzli, 1\u00ba giugno 1915).\nIl suo comune natale ne ha onorato la memoria intitolandogli il locale Istituto comprensivo, mentre quello di Padova gli ha intitolato una via."}
{"id": "5462722", "revid": "76963", "url": "https://it.wikipedia.org/wiki?curid=5462722", "title": "Lambert van Noort", "text": "Biografia.\nLambert Van Noort nasce ad Amersfoort e riceve la prima formazione presso suo padre, Jaspar Willemsz. Il fratello Willem anch'egli pittore, \u00e8 attivo nella citt\u00e0 di Utrecht dove lo stesso Lambert si perfeziona nella bottega di Jan Van Scorel. Si sposta ad Anversa dove frequenta la bottega di Vincent Sellaer e, del Maestro delle Mezze Figure, accedendo alla dignit\u00e0 di maestro di corporazione dei pittori nel 1549. Il figlio Adam Van Noort (Anversa 1561-1641), seguir\u00e0 le orme del padre e deve la sua notoriet\u00e0, al fatto di essere stato, fra l'altro, il maestro del Rubens (a partire dal 1592) e di Van Dyck.\nL'importanza del misterioso e versatile Lambert Van Noort aumenta costantemente, grazie alla riscoperta delle sue opere pittoriche. Artista dotato di talento multiforme, lavora anche come architetto e disegnatore da ornamento creando progetti e cartoni per vetrate.\nHa realizzato e firmato per il suo concittadino, il pittore del vetro Digman Meynaert, i disegni (cartoni) per le vetrate sia della \"Cappella della Madonna\" della Oude Kerk di Amsterdam, che per la Chiesa Grande di Gouda. Ha disegnato inoltre i cartoni sempre per Amsterdam, con \"l\u2019Annunciazione\", \"La Visitazione\" e i cartoni con \"L\u2019Annuncio della nascita di San Giovanni Battista\", \"La nascita di San Giovanni Battista\" e di \"Cristo tra gli Scribi\".\nVan Noort era sposato con Caterina di Broeckhuysen e a vissuto con lei ad Anversa in Cammen Straat. \nL'influenza italiana; percepibile sin dall'inizio della sua produzione, \u00e8 dovuta alla sua frequentazione degli ambienti romano/fiamminghi, questa, si rafforza e si evolve, grazie al soggiorno in Italia, dal 15 marzo 1558, alla fine del 1559.\nLa presenza di Lambert Van Noort, \u00e8 attestata fra l'altro dalla realizzazione di una pala d'altare raffigurante \"La Vergine Maria che porge la cintura a San Tommaso\", opera che una volta ornava l'Altare principale di Santa Maria di Mortara a Ferrara, oggi conservata nell'Oratorio della Santissima Annunziata nella stessa citt\u00e0; \"Santa Maddalena\", \"Santa Caterina\" e \"La Vergine col Bambino, Sant\u2019Anna e San Giovannino\", Roma, Galleria Pallavicini; \"La Carit\u00e0]\",Roma, Villa Albani.\nQuesta esperienza risulter\u00e0 assolutamente decisiva per la sua maturazione artistica; dall'Emilia-Romagna alla Toscana, l'Artista \u00e8 indotto ad accostarsi ai pi\u00f9 grandi maestri del manierismo italiano, dal Bronzino al Parmigianino. In margine ai suoi riferimenti costanti a Raffaello e all'arte Toscana, l'influenza pi\u00f9 decisiva per gli anni trascorsi ad Anversa, fu quella con l'Arte del pittore Frans Floris, del quale in parte, ne assimiler\u00e0 la maniera.\nFra i molti lavori riconducibili a Van Noort, ricordiamo \u201ci cartoni\u201d conservati nel Museo Gouda, opere di lui, sono conservate nel Museo Teylers di Haarlen, nel British Museum di Londra, l'Albertina di Vienna, e il Museo di Bruxelles. Molte sono le opere raccolte nel Museo Reale di Belle Arti di Anversa, fra queste: \"La Sibilla e la Chiesa\", \"La Sibilla Agrippina\", \"La Sibilla di Delfi\", \"La Sibilla con la colonna\", \"La Sibilla col calice\", \"La Sibilla con lance e spugna\", inoltre: \"La nascita di Ges\u00f9\", \"Adorazione dei pastori\", \"La lavanda dei piedi\", \"Incoronazione di spine\", \"Il Calvario\", \"Deposizione di Cristo\", \"La Resurrezione\". \nLe figure maschili ritratte da Lambert Van Noort risultano \u201crobuste\u201d e testimoniano la sua fascinazione per l'anatomia, riuscendo in modo mirabile a realizzare corpi armoniosi e verosimili, frutto di un grande impegno e studio. I soggetti sono sempre collocati, anche nei grandi dipinti, in modo giustificativo e mai banale, i risultati ottenuti nei dipinti a soggetto religioso, fanno di lui, nelle Fiandre, uno dei primi e pi\u00f9 importanti esponenti.\nLa madonna della Cintura di Lambert Van Noort.\nDipinto realizzato da Lambert Van Noort nel 1559; commissionato all'artista fiammingo per ornare l'altare principale di Santa Maria di Mortara, \u00e8 stato poi spostato nell'Oratorio della Santissima Annunziata sempre a Ferrara e rappresenta la Vergine Maria che dona la cintura a San Tommaso. Il dipinto \u00e8 diviso in due parti; in basso a sinistra, vi sono raffigurati alcuni discepoli intorno ad un sepolcro ormai vuoto (si tratta del loculo dove la Vergine ha trovato una prima sepoltura), mentre alcuni guardano con stupore la tomba vuota, gli altri commentano fra loro l'accaduto. Centralmente, uno scorcio di paesaggio, separa il passato dal presente, dove un imponente San Tommaso, in piedi, prestante, fasciato da una veste riccamente panneggiata, apre e alza le braccia verso l'alto per ricevere l'agognata cintura. L'anziano committente (ritratto di profilo sul lato destro), \u00e8 vestito in modo sobrio, con una mano sul petto e l'altra aperta a dimostrare la sua devozione; si intravede un'importante collana appesa al collo e l'impugnatura di una robusta spada, evidente dimostrazione di un ruolo privilegiato a cui, nonostante tutto, il personaggio non rinuncia. Una nuvola posta orizzontalmente, separa l'umano dal divino; l'angelo di sinistra \u00e8 nell'atto di intercedere, mentre quello di destra partecipa alla donazione della cintura. La Vergine assisa al centro, sorretta ed adorata da alcuni angeli che gli fanno da corona, ha la veste di colore rosso e la sopravveste blu/celeste (colore ottenuto con l\u2019azzurrite, un pigmento in uso fino al XVII secolo), il volto contornato da un velo trasparente, \u00e8 molto somigliante a quello \u201cfemmineo\u201d del San Giovanni appoggiato sulla spalla del Cristo, nel dipinto \"L\u2019Ultima Cena\".\nCollegamenti esterni.\nhttp://www.treccani.it/enciclopedia/adam-van-noort/\nhttp://www.artnet.com/artists/lambert-van-noort/past-auction-results\nhttp://www.metmuseum.org/collection/the-collection-online/search/347666\nhttps://art.famsf.org/lambert-van-noort"}
{"id": "5462735", "revid": "767487", "url": "https://it.wikipedia.org/wiki?curid=5462735", "title": "From Forest to Mills", "text": "From Forest to Mills \u00e8 un cortometraggio muto del 1912.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un breve documentario di 100 metri - usc\u00ec nelle sale cinematografiche statunitensi il 23 agosto 1912."}
{"id": "5462737", "revid": "72928007", "url": "https://it.wikipedia.org/wiki?curid=5462737", "title": "AgID", "text": ""}
{"id": "5462738", "revid": "830939", "url": "https://it.wikipedia.org/wiki?curid=5462738", "title": "Valerio Arpocrazione", "text": ""}
{"id": "5462740", "revid": "1926698", "url": "https://it.wikipedia.org/wiki?curid=5462740", "title": "Ravenna Festival", "text": "Il Ravenna Festival \u00e8 una manifestazione annuale di musica, spettacolo e cultura che, dal 1990, si svolge nella citt\u00e0 di Ravenna e in localit\u00e0 in zone circostanti, anche fuori provincia. Organizzato da Fondazione Ravenna Manifestazioni, ha luogo tradizionalmente tra giugno e luglio, ma dal 2012 si \u00e8 esteso con l'introduzione della Trilogia d'Autunno, un breve periodo di programmazione dedicato principalmente all'opera.\nIl calendario estivo del Festival \u00e8 multidisciplinare e nel corso degli anni ha incluso eventi di musica sinfonica, musica da camera, opera, musica sacra, teatro, balletto, danza moderna e contemporanea, musical, musica etnica, elettronica, jazz, pop e rock. Ogni edizione si distingue per un titolo e uno o pi\u00f9 temi portanti che vengono sviluppati attraverso parte della programmazione.\nUno dei tratti caratterizzanti della manifestazione \u00e8 la scelta dei luoghi di spettacolo, estesa - oltre che al principale teatro cittadino, il Teatro Dante Alighieri, e a Palazzo Mauro De Andr\u00e9 - al patrimonio architettonico della citt\u00e0, a partire da alcuni dei monumenti parte del sito patrimonio dell'umanit\u00e0 UNESCO \"Monumenti paleocristiani di Ravenna\", fra cui le basiliche bizantine di San Vitale, Sant'Apollinare Nuovo e Sant'Apollinare in Classe.\nDal 1997 la programmazione estiva di Ravenna Festival include \"Le vie dell'Amicizia\", progetto dedicato al dialogo fra popoli e culture attraverso la musica.\nLa manifestazione ha per orchestra residente, dal 2004, l'Orchestra Giovanile Luigi Cherubini e a partire dal 2019 si \u00e8 dotata di un proprio coro per le produzioni liriche.\nStoria.\nLe prime edizioni (1990-1995).\n\u00c8 stato fondato nel 1990 da Maria Cristina Mazzavillani, moglie del direttore d'orchestra Riccardo Muti, ospite regolare della manifestazione.\nDal 1990 al 1995 il Festival si avvalse della consulenza artistica del compositore e musicologo Roman Vlad, che aveva gi\u00e0 ricoperto alte cariche in istituzioni musicali italiane e sarebbe successivamente diventato direttore artistico del Teatro alla Scala. L'edizione inaugurale fu dedicata ad Antonio Salieri e alla Scuola di Vienna e si apr\u00ec, il 1\u00ba luglio, con il concerto dell'Orchestra Filarmonica della Scala e del Coro della Radio Svedese diretti da Riccardo Muti in un programma interamente mozartiano, presso la Rocca Brancaleone. Questa fortezza, costruita nel XV secolo dai Veneziani, rappresent\u00f2 il principale luogo di spettacolo nel 1990, accanto al Teatro Alighieri, ai Chiostri Francescani e alcune delle basiliche cittadine.\nGli anni immediatamente seguenti continuarono a caratterizzarsi per temi distintamente musicologici, con l'attenzione per compositori come Luigi Cherubini, Gioachino Rossini, Vincenzo Bellini e Richard Wagner, principalmente attraverso concerti sinfonici, concerti da camera e opere. Si alternarono sul podio, oltre a Muti, direttori d'orchestra quali Pierre Boulez, Carlo Maria Giulini, Lorin Maazel, Claudio Abbado, Georges Pr\u00eatre, Gianandrea Gavazzeni, Luciano Berio, Georg Solti, Seiji Ozawa, Giuseppe Sinopoli, Zubin Mehta. Ospiti ricorrenti i Wiener Philharmoniker, l'Orchestra del Teatro Mariinsky, l'Orchestra e Coro del Maggio Musicale Fiorentino, Accademia Bizantina, l'Orchestra Sinfonica Nazionale RAI. Luciano Pavarotti fu protagonista, nel 1993, di un concerto presso il Porto di Ravenna. \nSi esibirono inoltre i pianisti Michele Campanella, Aldo Ciccolini, Maurizio Pollini, Pierre-Laurent Aimard, Martha Argerich. Le regie delle opere furono affidate, fra gli altri, a Luca Ronconi e Pier Luigi Pizzi (quest'ultimo firm\u00f2 la prima opera in scena, \"Les Dana\u00efdes\" di Salieri). La danza era invece principalmente rappresentata da balletti prodotti o coprodotti per il Festival e affidati al coreografo belga Micha van Hoecke.\nIl tributo della manifestazione all'identit\u00e0 \"dantesca\" di Ravenna, dove Dante Alighieri era giunto esule nel 1318 e aveva trascorso i propri ultimi anni, fu rappresentato dalle \"Letture dantesche\" che videro coinvolti attori quali Paolo Poli, Enrico Maria Salerno, Gigi Proietti, Valentina Cortese, Sylvano Bussotti e i poeti Tonino Guerra e Attilio Bertolucci. Nel triennio 1993-1995 il Festival coprodusse un trittico dedicato alla Divina Commedia, con la regia da Federico Tiezzi: al \"Paradiso di Dante\" nel 1993, su drammaturgia di Giovanni Giudici e musiche di Salvatore Sciarrino, segu\u00ec nel 1994 il \"Purgatorio di Dante\", su drammaturgia di Mario Luzi e musiche di Luigi Nono, e nel 1995 l\"'Inferno di Dante\", su drammaturgia di Edoardo Sanguineti e musiche di Giacomo Manzoni. Il progetto conferm\u00f2 l'attenzione del Festival per la musica contemporanea, anche attraverso esecuzioni prime e commissioni (la prima di queste era stata, nel 1991, a Franco Donatoni; il brano fu eseguito dal Ensemble InterContemporain diretto da Boulez).\nNel corso di queste prime edizioni, estese per circa un mese fra fine giugno e fine luglio, il numero dei luoghi di spettacolo all'attivo del Festival quasi triplic\u00f2. Nel 1992 comparve in calendario il Palazzo Mauro De Andr\u00e9), ancora oggi una delle principali sedi della manifestazione, e nello stesso anno il Festival visit\u00f2 per la prima volta una localit\u00e0 fuori Ravenna con un appuntamento al Teatro Rossini di Lugo.\nGli anni 1996-2003.\nCon il titolo scelto per l'edizione del 1995, \"Ravenna mediterranea fra Oriente e Occidente\" e riproposto anche nel 1996, si era aperta una nuova fase di programmazione. L'attenzione per la storia e il patrimonio della citt\u00e0, implicita nelle prime edizioni, divenne evidente nella scelta di temi mirati a far riflettere sull'identit\u00e0 di Ravenna come crocevia di culture. La riflessione sul rapporto con l'Oriente determin\u00f2 anche un crescente interesse per temi legati al viaggio, tanto nella dimensione religiosa del pellegrinaggio quanto in quella commerciale della via dell'ambra e della via della seta e in quella letteraria e poetica di cantastorie, trovatori e drammaturghi. Fece eccezione l'edizione del 2002, dedicata a \"New York: 11 settembre\", a seguito degli attentati terroristici che avevano colpito gli Stati Uniti l'anno precedente.\nQuesti temi si tradussero in una maggiore presenza nei programmi di generi non appartenenti al canone classico. Se nel corso delle prime edizioni erano gi\u00e0 intervenuti artisti come Franco Battiato, Ute Lemper e Pat Metheny, tra fine anni Novanta e primi anni Duemila la tendenza si consolid\u00f2 con ospiti quali Keith Jarrett, Lou Reed, Bob Dylan, Enrico Rava, Bobby McFerrin, Goran Bregovi\u0107, Marianne Faithfull. Accanto a jazz e rock, queste edizioni offrirono l'occasione per eventi dedicati alla musica popolare e a tradizioni musicali anche extra-europee. Questo \u00e8 il caso, ad esempio, delle rassegne \"Luce d'Oriente\" (1999), viaggio musicale tra Bisanzio e Gerusalemme, \"Le vie dei gitani\" (2000), dedicata a musiche e danze dei popoli roman\u00ed, e \"Un'idea del Nord\" (2001), un percorso \"dallo stretto di Bering al Mar Baltico\" con artisti finlandesi, norvegesi e canadesi, ma anche dell'ampia sezione \"russa\" dell'edizione del 2003, in occasione del 300\u00ba anniversario della nascita di San Pietroburgo. Contribu\u00ec a quest'ultima anche la compagnia Helikon Opera, con un'opera mai rappresentata prima al di fuori della Russia: \"Kascej l'immortale\" di Nikolaj Rimskij-Korsakov.\nNel 1995 il centenario della nascita del cinema fu l'occasione per includere anche questo linguaggio nel programma, con la proiezione, allo storico Cinema Mariani, di tre film muti (\"Il gabinetto del Dottor Caligari\", \"La passione di Giovanna d'Arco\", \"Lul\u00f9\"). Il rapporto fra cinema e musica divenne un argomento ricorrente del Festival, che ha spesso accompagnato alle proiezioni l'esecuzione dal vivo delle colonne sonore (originali o create per l'occasione) e, dal 1999, ha raccolto questi appuntamenti nella sezione \"Musica e cinema\". Fu invece il Giubileo del 2000 a sollecitare la creazione della rassegna \"In templo Domini. Musica sacra e liturgie nelle basiliche\", che da allora si rinnova ogni anno proponendo l'accompagnamento musicale di liturgie nelle chiese della citt\u00e0.\nAnche la sezione danza ricevette nuovo impulso, a partire dalla presenza di Maurice B\u00e9jart nel 1997 con il suo B\u00e9jart Ballet Lausanne e la \"Messe pour le temps pr\u00e9sent\". Negli anni seguenti il Festival ospit\u00f2 \"\u00e9toiles\" come Alessandra Ferri e Sylvie Guillem e formazioni storiche come il Corpo di Ballo del Teatro alla Scala e quello del Teatro Mariinsky, ma anche i coreografi contemporanei Bill T. Jones ed Emio Greco.\nDiressero per la prima volta al Festival, in questi anni, Carlos Kleiber, Chung Myung-whun, Valerij Gergiev, Jeffrey Tate, James Levine, Dennis Russel Davies, Kent Nagano. Furono inoltre ospiti Mstislav Rostropovi\u010d, Mischa Maisky, Alexander Toradze, Giovanni Sollima. Fra gli artisti specializzati in musica antica spicca invece l'Hilliard Ensemble.\nLa crescita nel numero di eventi e l'ampliarsi degli orizzonti pu\u00f2 essere ricondotto anche al contributo di Franco Masotti e Angelo Nicastro, che cominciarono ad affiancare Maria Cristina Mazzavillani Muti, gi\u00e0 Presidente del Festival, nelle scelte di programmazione. Cristina Muti, negli anni a seguire, si sarebbe dedicata con crescente impegno alla regia, a partire dal proprio esordio nel 2001 con \"I Capuleti e i Montecchi\" di Vincenzo Bellini. Questa produzione di Ravenna Festival si distinse per un inedito impiego di tecnologie multimediali e in particolare delle proiezioni video.\nLiliana Cavani fu invece alla regia di \"Cavalleria rusticana\" nel 1996 e di \"Pagliacci\" nel 1998; per entrambe le produzioni sal\u00ec sul podio Riccardo Muti, mentre scene e costumi furono firmati rispettivamente da Dante Ferretti e Gabriella Pescucci. \"Pagliacci\" fu anche l'occasione per ospitare per la prima volta al Festival Placido Domingo. Nell'ambito del teatro di prosa, per la dedica a William Shakespeare che caratterizz\u00f2 il programma nel 2001, Eimuntas Nekrosius firm\u00f2 \"Otello\" mentre la compagnia catalana La Fura dels Baus port\u00f2 in scena \"\u00d8BS\", rilettura del \"Macbeth\".\n1997: nasce \"Le vie dell'Amicizia\".\nL'ottava edizione del Festival vide l'introduzione di un progetto che, riproposto annualmente, \u00e8 diventato uno degli appuntamenti caratterizzanti del Festival. Da Sarajevo, citt\u00e0 dilaniata dal conflitto in Bosnia ed Erzegovina e oggetto di assedio dal 1992 al 1996, giunse un appello alla Direzione del Festival per costruire quello che sarebbe stato descritto come un \"ponte di amicizia attraverso l'Adriatico\". Il 14 luglio 1997 Riccardo Muti e l'Orchestra e il Coro della Scala raggiunsero Sarajevo, grazie al ponte aereo dell'Aeronautica Militare Italiana, per l'esecuzione del \"Canto degli spiriti sulle acque\" di Schubert, lo \"Shicksalslied\" di Brahms e l\"'Eroica\" di Beethoven al centro Skenderija. Il concerto fu la replica dello stesso evento proposto a Ravenna il giorno precedente. Agli artisti italiani si unirono membri dell'Orchestra Filarmonica di Sarajevo.\nLa stessa formula di due concerti, l'uno a Ravenna e l'altro in luoghi simbolo della storia antica e contemporanea, entrambi diretti da Riccardo Muti con la partecipazione di formazioni italiane e musicisti originari delle citt\u00e0 meta del viaggio, fu consolidata negli anni. Tra le destinazioni toccate anche Beirut, Gerusalemme, Mosca, Erevan e Istanbul, New York, Il Cairo, Damasco, Nairobi, il Sacrario Militare di Redipuglia in occasione del centenario della Prima Guerra Mondiale, Teheran, Kiev.\nGli anni 2004-2010.\nLe edizioni degli anni 2000 svilupparono alcune delle traiettorie gi\u00e0 intraprese negli anni precedenti, ma il 2004 rappresent\u00f2 un momento spartiacque nella storia della manifestazione come soggetto produttivo, con la fondazione dell'Orchestra Giovanile Luigi Cherubini. Creata da Riccardo Muti come strumento di congiunzione fra mondo accademico e attivit\u00e0 professionale, l'Orchestra ha sede a Piacenza e Ravenna. Dotata per la prima volta di un'orchestra residente, Ravenna Festival cominci\u00f2 a impiegare la Cherubini nelle proprie produzioni e in progetti come \"Le vie dell'Amicizia\" o \"La scuola napoletana\".\nLe tematiche di questi anni, pur ancora fortemente inclini a esplorare la vocazione \"orientale\" di Ravenna declinandola anche nel tema del \"deserto\" (inteso sia come luogo fisico che simbolico), approfondirono diversi aspetti della spiritualit\u00e0: la dimensione della preghiera e del rito, l'opposizione fra luce e tenebra, la figura di San Paolo, l'Apocalisse. Fecero eccezione l'edizione 2006, con la dedica a Mozart, e quella del 2008, concentrata sulle figure femminili nella musica e nelle arti con il titolo \"Erranti, erotiche, eretiche\".\nGli appuntamenti di musica sinfonica videro sul podio, oltre a direttori che avevano gi\u00e0 partecipato a precedenti edizioni, anche Jurij Temirkanov, Krzysztof Penderecki, Charles Dutoit, Daniele Gatti, Wayne Marshall, Daniel Barenboim, Kurt Masur. Fra i solisti spiccarono Alfred Brendel, Grigorij Sokolov, Lang Lang e Herbie Hancock. I concerti continuarono ad essere espressione di generi diversi, con la partecipazioni di artisti quali i Jethro Tull, i Massive Attack, The Chieftains, Brian Wilson, Youssou N'dour e, fra gli italiani, Ennio Morricone, Paolo Conte, Laura Pausini. Alla musica contemporanea fu dato spazio con rassegne come l\"'Omaggio a Giacinto Scelsi\" (2008), ospiti come Philip Glass per la prima italiana di \"Orion\" (2004) e la London Sinfonietta in concerti che inclusero anche video di Bill Viola e di Peter Greenaway (2005), commissioni come quella ad Adriano Guarnieri dell'opera-video \"Pietra di diaspro\" su testi dall'Apocalisse di Giovanni e da poesie di Paul Celan, con la regia di Cristina Muti. Di Guarnieri il Festival coprodusse con il Teatro dell'Opera di Roma anche \"Tenebrae\", cantata video-scenica ispirata a Caravaggio e ai Responsoria di Gesualdo da Venosa; con testi di Massimo Cacciari e regia di Cristina Muti, l'opera debutt\u00f2 a Ravenna nel 2010. L'esecuzione del melologo \"L\u00e9lio, ou le retour \u00e0 la vie\" di Berlioz, diretto da Muti, offr\u00ec l'occasione invece per coinvolgere G\u00e9rard Depardieu come voce recitante.\nLa danza continu\u00f2 a essere ampiamente rappresentata: furono per la prima volta a Ravenna in questi anni la Martha Graham Dance Company, l'Hamburg Ballet, la Merce Cunningham Dance Company, il Tokyo Ballet, il Cloud Gate Dance Theater di Taiwan, la Compagnia Virgilio Sieni e, fra gli interpreti, Roberto Bolle. Nel 2007 si apr\u00ec una fortunata relazione con il coreografo Matthew Bourne, che a partire dal suo \"Swan Lake\" continu\u00f2 a proporre le proprie creazioni in prima o in esclusiva italiana a Ravenna, a inclusione di \"Dorian Gray\", \"Cinderella\", \"Sleeping Beauty\" e \"The Car Man\" (2015).\nLa scena teatrale si divise fra l'accoglienza di grandi produzioni dall'estero, per esempio \"I La Galigo\" di Robert Wilson (2004) e \"Ur Hamlet\" e \"Don Giovanni all'inferno\" dell'Odin Teatret di Eugenio Barba (2006), e l'attenzione per le compagnie del territorio (Teatro delle Albe, Fanny &amp; Alexander...), con progetti come \"Le botteghe del teatro\", tre giorni di programmazione in luoghi anche non teatrali e all'aperto. Il teatro musicale (comparso per la prima volta in programmazione nel 2002 con \"West Side Story\") acquis\u00ec un nuovo profilo, con il contributo di Opera North per le prime rappresentazioni in Italia di \"One Touch of Venus\" di Kurt Weil e di \"Julietta\" di Bohuslav Martin\u016f nel 2005, ma anche con l'introduzione fra i luoghi di spettacolo del PalaCredito di Romagna di Forl\u00ec, che a partire dal 2008 avrebbe accolto \"Cats, Mamma Mia!\", \"Evita\", \"The Rocky Horror Show\".\nAi palcoscenici della manifestazione si aggiunse, nel 2006, anche Palazzo San Giacomo a Russi, per secoli residenza di campagna dei conti Rasponi: il Festival prese ad allestire il prato adiacente all'edificio, trasformato in una quinta per appuntamenti di varia natura, spesso dedicati alle danze popolari, dalla pizzica al tango, dalle tradizioni balcaniche a quelle irlandesi. \nNello stesso anno fu introdotta \"Alle 7 della sera\", rassegna rimasta in programmazione fino al 2012. Inaugurati come \"Mozartiadi\" per l'edizione dedicata al compositore salisburghese e conosciuti sin dall'anno seguente anche come \"concerti delle 7\" (bench\u00e9 comprendessero anche momenti di teatro, letture, danza), gli eventi proposti erano accomunati dall'orario di programmazione, dalla gratuit\u00e0 e dall'alternare ai luoghi di spettacolo tradizionali del Festival sedi alternative, fra cui la Loggetta lombardesca, i Giardini Speyer, la Chiesa del Monastero delle Carmelitane, l'anfiteatro della Banca Popolare di Ravenna adiacente al Giardino Rasponi, o delle Erbe Dimenticate. Gli ospiti comprendevano musicisti dell'Orchestra Giovanile Cherubini in formazioni da camera, gruppi del territorio, ma anche artisti coinvolti in produzioni e spettacoli del calendario principale.\n2006-2011 La scuola napoletana.\nIl vivo interesse dimostrato da Riccardo Muti nel promuovere attivamente la riscoperta dei compositori e delle opere della Scuola napoletana del Settecento, testimoniato anche nel presentare nel 2006 il \"Don Pasquale\" di Gaetano Donizetti come punto d'arrivo di una doppia tradizione che discende da Mozart e dai compositori napoletani, si concretizz\u00f2 in una serie di allestimenti che, fra il 2007 e il 2011, videro Ravenna Festival e l'Orchestra Giovanile Luigi Cherubini collaborare con il Festival di Salisburgo, nell'ambito del Pfingstfestspiele (Festival di Pentecoste). Divenutone direttore artistico, Muti diresse a Salisburgo e Ravenna: \nObiettivo del progetto quinquennale era svelare quanto profondo e persistente fosse il contributo della Scuola napoletana alla musica europea, anche mozartiana, di quei secoli. Oltre alla messa in scena delle opere, cui si accostarono oratori come la \"Missa defunctorum\" di Paisiello e l'inedito Oratorio a quattro voci di Alessandro Scarlatti, fu prevista la realizzazione della stampa moderna in edizione critica di ciascun titolo, a cura della casa editrice Ut Orpheus. Alla regia si alternarono negli anni Ruggero Cappuccio, Andrea De Rosa, Cesare Lievi, Marco Gandini ed Emilio Sagi.\nGli anni 2011-2019.\nMentre l'edizione 2012 ripropose l'attenzione per la dimensione spirituale, concentrata in questo caso sul monachesimo e le fraternit\u00e0, nel 2011 e nel 2013 il Festival fu dedicato a due aspetti della cultura popolare, rispettivamente la fiaba e il ballo, quest'ultimo soprattutto nell'accezione regionale di balera. Nel 2014 il centenario dello scoppio della Grande Guerra divenne il tema portante della 25\u00aa edizione, mentre nel 2017 un altro centenario, quello della Rivoluzione d'ottobre, fu lo spunto per esplorarne la stagione creativa con eventi quali la prima italiana dell'opera futurista \"Vittoria sul sole\" di Michail Matju\u0161in, ricostruita dal Teatro Stas Namin di Mosca. Figure chiave del Novecento della lotta contro l'apartheid e del movimento per i diritti civili, Nelson Mandela e Martin Luther King furono invece ricordati nelle edizioni 2016 e 2018.\nA partire dal 2015, 750\u00ba anniversario della nascita di Dante, la manifestazione dedic\u00f2 al poeta nuove energie e spazi di programmazione, in un percorso il cui orizzonte era l'apertura delle celebrazioni del settimo centenario della morte a Ravenna. Mentre l'edizione 2015 fu intitolata all\"'Amor che move il sole e l'altre stelle\" (\"Par.\", XXXIII, v. 145), quella del 2019, la 30\u00b0 per il Festival, scelse la citazione di un verso dall'incontro con Ulisse (\"Inf.\", XVI) per riflettere sul rapporto fra Ravenna e il mare, ma anche sulle radici classiche della cultura europea e italiana.\nPer l'edizione 2015 il Festival commission\u00f2 una nuova opera ispirata all'ultimo verso del Paradiso ad Adriano Guarnieri, in coproduzione con il Festival dei due Mondi, mentre a Nicola Piovani fu affidata la composizione di un'opera ispirata alla \"Vita nuova\". Nel 2017 si \u00e8 aperta la prima fase di un progetto triennale di teatro partecipato affidato a Marco Martinelli ed Ermanna Montanari di Ravenna Teatro / Teatro delle Albe. La \"Chiamata pubblica per la Divina Commedia\" ha portato in scena \"Inferno\" (2017) e \"Purgatorio\" (2019) e si concluder\u00e0 nel 2021 con \"Paradiso\". Per ogni cantica sono stati coinvolti, attraverso la formula della chiamata pubblica e incontri-laboratori, centinaia di cittadini di Ravenna e del territorio, impegnati a vario titolo nella produzione, anche come attori e figuranti.\nIl legame fra arti dello spettacolo e l'opera e la figura di Dante \u00e8 al centro di \"Giovani artisti per Dante\", rassegna nata nel 2016 per accogliere progetti di giovani autori under 35 nell'ambito della musica, del teatro, della danza, per brevi eventi di circa mezz'ora, in programma alle 11 del mattino negli Antichi Chiostri Francescani accanto alla Tomba del poeta. Sempre nel 2016, furono introdotti anche i \"Vespri a San Vitale\", brevi concerti di musica sacra proposti nella Basilica di San Vitale alle sette di sera. Entrambe le rassegne hanno accolto anche proposte selezionate attraverso bandi internazionali e hanno garantito l'ingresso al pubblico al costo simbolico di un Euro. I \"Vespri\" si sono inseriti nel costante impegno della manifestazione per la programmazione di musica sacra nelle chiese della citt\u00e0, che negli anni ha contato anche su formazioni vocali della scena internazionale quali The Tallis Scholars, The Sixteen, Graindelavoix, Cantores Minores della Cattedrale di Helsinki, l'Estonian Philharmonic Chamber Choir. \nNel 2010 fu incluso in programma il primo \"concerto trekking\", formula che abbina momenti di spettacolo dal vivo a itinerari escursionistici attraverso il paesaggio naturale e umano del territorio e delle zone limitrofe. Con particolare attenzione alla riscoperta degli spazi, ma anche delle attivit\u00e0, dell'enogastronomia e delle tradizioni, i concerti trekking sono organizzati in collaborazione con Trail Romagna, associazione sportiva dilettantistica. Negli anni furono proposti cammini sulle tracce di Anita e Garibaldi, di Dino Campana e persino del Mazap\u00e9gul, il folletto del folklore romagnolo.\nDiressero per la prima volta al Festival in questo decennio Iv\u00e1n Fischer con la sua Budapest Festival Orchestra, Semyon Bychkov, Emmanuel Krivine, Daniel Harding con la Mahler Chamber Orchestra, James Conlon, Leonard Slatkin, Esa Pekka Salonen; fra i solisti in scena Yo-Yo Ma, Mitsuko Uchida, Anne-Sophie Mutter, Le\u014dnidas Kavakos, Mario Brunello, Denis Matsuev, Emanuele Arciuli, le sorelle Katia e Marielle Lab\u00e8que in concerto con il Giardino Armonico. Rilevante anche la partecipazione, nel 2018, del compositore ucraino Valentin Syl'vestrov cui fu dedicata una sezione del programma.\nTra il 2016 e il 2019 tre rassegne esplorarono le potenzialit\u00e0 rispettivamente del violoncello (con i 100 Cellos di Giovanni Sollima ed Enrico Melozzi), della chitarra elettrica (in collaborazione con Rockin'1000) e delle percussioni. Nel 2017 fu invece ospitata un'edizione speciale del Darbar Festival di Londra, mentre il progetto \"Black Is Beautiful\" e l'omaggio a Mandela del 2016 fornirono lo spunto per ospitare artisti africani come Seun Kuti, Tony Allen, Hugh Masekela, Louis Moholo. La scena alternativa, rock, sperimentale, pop fu rappresentata da decani quali David Byrne, Joan Baez, Nick Mason, Stewart Copeland, Steve Vai, Burt Bacharach; ma anche da \u00d3lafur Arnalds, Jonny Greenwood, Ben Harper, Tame Impala, Anna Calvi; dagli italiani Francesco De Gregori, Vinicio Capossela, Giovanni Lindo Ferretti, Baustelle e dall'attore Neri Marcor\u00e8 nelle insoliti vesti di cantante. A progetti musicali collaborarono attori quali Elio Germano e John Malkovich.\nLa danza continu\u00f2 a rappresentare una parte rilevante della programmazione, con coreografi della nuova generazione come Dada Masilo, Wayne McGregor, Sidi Larbi Cherkaoui, Olivier Dubois, Shen Wei, Ivan Putrov e firme ormai storiche come Trisha Brown, Twyla Tharp, Alonzo King, Shobana Jeyasingh, Mark Morris. Furono ospitate per la prima volta a Ravenna Batsheva Dance Company, Momix, Dance Theatre of Harlem, Ballet Nacional de Cuba. Fra le \u00e9toiles, invece, Svetlana Zakharova. \nNell'autunno 2019 Cristina Muti decise di ritirarsi dalle attivit\u00e0 di direzione artistica e assunse la carica di Presidente Onorario.\n2012: nasce la Trilogia d'Autunno.\nNel 2012 fu introdotta la Trilogia d'Autunno, segmento di programmazione ideato da Cristina Muti, collocato nei mesi autunnali (generalmente fra ottobre e novembre) e caratterizzato dall'alternarsi al Teatro Alighieri di tre differenti eventi in sere consecutive. Nelle produzioni che videro Cristina Muti alla regia di titoli d'opera, la Trilogia divenne l'occasione per sperimentare tecnologie della scenografia, della fonica e dell'illuminotecnica, ma anche per coinvolgere la nuova generazione di cantanti e musicisti.\nIn questo senso la Trilogia coltiva quanto gi\u00e0 sperimentato in altri progetti e produzioni curati dal Festival, il cui palcoscenico \u00e8 stato un'esperienza formativa importante per la carriera di alcuni artisti: fra questi, Vittorio Grigolo (Tebaldo ne \"I Capuleti e i Montecchi\", 2001), Nicola Alaimo (Conte di Luna ne \"Il trovatore\", 2003), Mario Cassi (Dottor Malatesta nel \"Don Pasquale\" diretto da Muti, 2006), Eleonora Buratto (Creusa nel \"Demofoonte\" diretta da Muti, 2009), Rosa Feola (Inez ne \"I due Figaro\" diretta da Muti, 2011). Nell'ambito della Trilogia, nel 2019 \"Carmen\" fu l'occasione per il debutto alla regia di un'opera dell'attore, regista e baritono Luca Micheletti; per la direzione delle opere furono coinvolti anche giovani direttori come Hossein Pishkar e Vladimir Ovodok, gi\u00e0 allievi dell'Italian Opera Academy di Riccardo Muti.\nNel corso degli anni furono portati in scena soprattutto titoli verdiani, anche in occasione del bicentenario della nascita del compositore nel 2013, mentre nel 2015 la Trilogia fu dedicata a \"La boh\u00e8me\" di Puccini, con la partecipazione di Riccardo Muti e Anna Netrebko, e nel 2017 al Verismo. Fecero eccezione le edizioni 2014, quando fu ospitato in esclusiva nazionale il Balletto Mariinskij con tre titoli, e 2016 con le produzioni di operetta provenienti dai teatri di Budapest.\nGli anni della pandemia (2020-2021).\nIl 22 maggio 2020, mentre in Italia si allentavano progressivamente le restrizioni per contenere la prima ondata della pandemia di COVID-19, Ravenna Festival annunci\u00f2 una nuova edizione. Manifestazioni ed eventi in tutta Italia erano stati sospesi fin dall'inizio del lockdown nazionale con il DPCM 9 marzo 2020, ma la Direzione del Festival aveva gi\u00e0 reso pubblica l'intenzione di presentare al Ministro Dario Franceschini - in collaborazione con le associazioni Anfols, Atit e ItaliaFestival - nuovi protocolli di sicurezza che potessero permettere la ripresa delle attivit\u00e0 di spettacolo. L'annuncio di maggio ebbe un impatto globale, in quanto il concerto inaugurale del 21 giugno con Riccardo Muti, l'Orchestra Giovanile Luigi Cherubini e il soprano Rosa Feola fu identificato con il ritorno alla musica dal vivo e all'attivit\u00e0 dei festival in Italia. Seguirono altri due annunci da parte del Festival: quello del 5 giugno, di poco precedente il DPCM che dal 15 giugno avrebbe riaperto anche teatri e luoghi di spettacolo, conteneva il programma completo dell'edizione rivisitata, mentre il 19 giugno fu confermato che per la prima volta nella storia del Festival tutti gli eventi sarebbero stati anche trasmessi in diretta streaming gratuita su un nuovo sito creato ad hoc. L'entrata in vigore del DPCM 24 ottobre 2020, che conteneva la nuova sospensione di eventi aperti al pubblico di fronte alla seconda ondata della pandemia, determin\u00f2 l'annullamento della Trilogia d'Autunno. Il 22 e 29 novembre furono trasmessi in streaming due concerti di Riccardo Muti con l'Orchestra Giovanile Luigi Cherubini, filmati nel Teatro Alighieri. \nLa stessa formula - accoglienza del pubblico nel rispetto della normativa vigente e trasmissione streaming - si \u00e8 rinnovata anche nel 2021, quando l'edizione \u00e8 stata dedicata a Dante Alighieri in occasione del settimo centenario della morte del Poeta.\nSe entrambe le edizioni negli anni di pandemia sono state accomunate da una preferenza per i luoghi di spettacolo all'aperto (principalmente la Rocca Brancaleone, ma anche lo Stadio dei Pini di Cervia, che ha ospitato la nuova rassegna \"Il Trebbo in musica\", e il Pavaglione di Lugo), l'edizione 2021 si \u00e8 distinta per l'alto numero di spettacoli e per le nuove produzioni e commissioni in tributo a Dante (tra cui tre nuove composizioni commissionate a Giovanni Sollima, Tigran Mansurian e Valentin Silvestrov). In questi anni sono stati ospiti per la prima volta: Beatrice Rana, Filippo Gorini, Daniil Trifonov, Sergio Castellitto, Isabella Ferrari, Brunori Sas, Arto Lindsay, Tosca, Elio. Tra settembre e ottobre 2021 la Trilogia fu dedicata a Dante con tre appuntamenti in prima: \"Dante\" \"Met\u00e0noia\", coreografia tripartita di e con Sergei Polunin, la produzione \"Faust rapsodia\" di Luca Micheletti su musiche di Schumann e testi di Goethe, \"Paradiso XXXIII\" di e con Elio Germano e Teho Teardo.\nLuoghi di spettacolo.\nA Ravenna:\nNella provincia di Ravenna:\nIn altre province:"}
{"id": "5462742", "revid": "115509802", "url": "https://it.wikipedia.org/wiki?curid=5462742", "title": "Storia della Casertana Football Club", "text": "Questa pagina tratta la storia della Casertana Football Club dal 1908 ai giorni nostri.\nStoria.\nDalle origini agli anni trenta.\nIl calcio a Caserta ebbe inizio nel 1908 per iniziativa di un cameriere del Circolo Nazionale, Mim\u00ec Bluette; il primo campo di gioco fu la Reggia di Caserta e il primo nome scelto per la squadra cittadina fu \"Robur Caserta\" con il bianco e il nero come colori sociali. Quattro anni dopo, venne fondata anche l\u2019\"Unione Sportiva Volturno\" che aveva come colori sociali il nero e il verde e sul petto un vistosissimo scudetto rossobl\u00f9 prendendo i colori della citt\u00e0 e successivamente, venne fondata anche l\u2019\"Associazione Sportiva Ausonia\" nata da una costola della prima societ\u00e0. Nel 1914, poi, con la fusione dei due precedenti sodalizi nasce la \"Pro Caserta\" con il rosso-blu come colore sociale che nel 1919 vinse le qualificazioni pre-campionato conquistandosi la promozione in Prima Categoria 1919-1920 rimanendoci solo per una stagione per poi retrocedere e sciogliersi definitivamente.\nIl 7 agosto 1924 nacque ufficialmente l\"'Unione Sportiva Casertana\" e il primo presidente fu l'avvocato Marco Biggiero; s'iniziarono a disputare gare amichevoli per saggiare il valore della squadra e, dopo una mortificante sconfitta per 10-0 subita contro l'Internaples, si decise di rivoluzionare la rosa, facendo arrivare a Caserta diversi giocatori ungheresi tra cui Sangiorgi e Ruprich; fu cos\u00ec che la Casertana nelle 36 amichevoli disputate nel 1925 ottenne ben 34 vittorie, 2 pareggi e nessuna sconfitta. Nel 1925-26 la squadra si iscrisse al campionato di Prima Divisione, la massima serie dell'epoca: si classific\u00f2 al terzo posto nel girone eliminatorio campano, dietro a Internaples e Bagnolese. Nel 1926-27, a causa della Carta di Viareggio, la Prima Divisione in cui militava la Casertana fu declassata al secondo livello dell'epoca. Dopo le prime giornate del campionato 1926-27 la Casertana fu esclusa dalla seconda serie nazionale per \"indegnit\u00e0\", in seguito agli scontri avvenuti nella partita interna contro la formazione capitolina del Roman, quando l'arbitro concesse alla formazione ospite ben 3 calci di rigore nel corso della partita; tuttavia dopo alcune settimane il Direttorio Divisioni Superiori ritorn\u00f2 sui propri passi riammettendo la Casertana che pot\u00e9 cos\u00ec portare a termine il campionato, chiuso al quarto posto; la squadra non riusc\u00ec tuttavia a iscriversi al campionato successivo per gravi difficolt\u00e0 economiche rimanendo inattiva.\nNel 1937 fu costruito lo Stadio Alberto Pinto, dove la squadra gioca tuttora.\nGli anni quaranta.\nNel 1940 la Casertana gioc\u00f2 il campionato di Prima Divisione Regionale (quarto livello calcistico dell'epoca) giungendo terza alle spalle dell'Associazione Polisportiva Scafatese e del Gladiator di Santa Maria Capua Vetere. Il Gladiator, tuttavia, non riusc\u00ec a iscriversi al successivo campionato di Serie C, lasciando cos\u00ec il posto alla Casertana.\nLa Casertana fu inserita nel Campionato campano 1945 insieme a Napoli e , e proprio contro la Salernitana accadde un incidente durante il derby giocato nel campo di Via Roma a Caserta: quando la societ\u00e0 ospite era in vantaggio per 3 reti a 1, venne annullato un gol al rossobl\u00f9 Mario Fusco, il quale schiaffeggi\u00f2 l'arbitro e diede un chiaro \"segnale\" ai tifosi di casa di invadere il campo. Fusco fu squalificato a vita e solo in seguito a un dettagliato reclamo della societ\u00e0 rossobl\u00f9 la squalifica fu ridotta a un anno.\nDagli anni cinquanta agli anni ottanta.\nNel 1950 la Casertana chiuse il campionato di Promozione (l'antesignana della Serie D) al primo posto, insieme con l': si rese cos\u00ec necessario uno spareggio che si gioc\u00f2 nel campo neutro dello Stadio Collana di Napoli. La Casertana vinse 2-1 ed ebbe accesso cos\u00ec alla fase finale per la promozione in Serie C. Gli spareggi per la promozione con Toma Maglie e Nissena andarono avanti fino a met\u00e0 agosto, quando per determinare le promosse in Serie C si rese necessario un sorteggio dal quale il nome della societ\u00e0 rossobl\u00f9 usc\u00ec per ultimo: l'iniquo esito fu comunque sanato dalla FIGC con un ripescaggio.\nNel 1969 la Casertana vinse il Campionato di Serie C con 22 vittorie in 38 incontri disputati ma, a seguito di un tentativo di \"combine\" denunciato dal , alla squadra rossobl\u00f9 fu tolta la gioia della prima Serie B della sua storia; fu cos\u00ec che la Giunta comunale invit\u00f2 \"la cittadinanza a manifestare con tutti i mezzi consentiti lo sdegno e la protesta pi\u00f9 viva avverso il grave e farsesco provvedimento di cui si chiede l'annullamento\": a Caserta inizi\u00f2 la \"rivolta del pallone\", con incidenti che misero Caserta praticamente in stato d'assedio. Il 19 settembre 1969 anche la CAF diede torto ai rossobl\u00f9, condannandoli a un altro anno di Serie C.\nNel 1969-70, la squadra vinse ancora il campionato: l'anno successivo, la squadra per la prima volta nella sua storia gioc\u00f2 il campionato di serie B: ma l'esperienza dur\u00f2 un solo anno e la Casertana al termine della stagione fin\u00ec di nuovo in Serie C.\nGli anni novanta.\nPer vedere di nuovo la Serie B a Caserta si dovette aspettare fino al 1991, quando fu la Casertana del presidente Cuccaro a raggiungere la tanto agognata categoria cadetta per la seconda volta, nella stessa stagione in cui nella pallacanestro la JuveCaserta divenne la prima societ\u00e0 dell'Italia meridionale a vincere lo scudetto.\nLa Casertana inizia il campionato di Serie B 1991-1992 sotto la guida dell'allenatore Adriano Lombardi che aveva ottenuto la promozione dalla serie C1. La rosa era formata prevalentemente dal telaio dei giocatori che avevano conquistato la promozione ed era composto da esperti calciatori delle categorie minori come il capitano Serra, Suppa e Monaco a cui si accompagnavano atleti di provata esperienza come l'ex milanista Andrea Manzo e l'ex napoletano Giuseppe Volpecina e giovani promesse prestate dai grandi club come il portiere Luca Bucci, il difensore Fabio Petruzzi e il talentuoso fantasista Benny Carbone, futuri protagonisti in Serie A. Tuttavia il vero punto di forza era il bomber Salvatore Campilongo, che dopo una lunga carriera in C grazie a questa vetrina riuscir\u00e0 a guadagnarsi a suon di goal un futuro ruolo da protagonista per anni in B. Alla gara di esordio riesce ad espugnare lo stadio Arena Garibaldi, imponendosi per 3-2 sul Pisa; tuttavia gi\u00e0 alla seconda giornata iniziarono i problemi e la festa dei tifosi per la prima gara al \"Pinto\" fu salutata con una sconfitta per 1-0 ad opera della . Dopo un inizio incerto Lombardi fu esonerato poco prima della fine del girone di andata e venne ingaggiato l'allenatore Giuseppe Materazzi che sfior\u00f2 la salvezza.\nLa Serie B per la Casertana dur\u00f2 quindi nuovamente un solo anno: al termine della stagione affront\u00f2 lo spareggio-retrocessione contro il allo Stadio Del Duca di Ascoli Piceno. Per l'occasione, 8.000 tifosi si mossero da Caserta con ogni mezzo per vedere la squadra, ma al termine della sfida con i pugliesi la Casertana retrocesse in Serie C1 (sconfitta per 2-1 dopo i tempi supplementari). Al termine dell'anno successivo l'Unione Sportiva Casertana fall\u00ec e al suo posto nacque la Casertana Football Club.\nDal 1993 al 1996, la Casertana affront\u00f2 il Campionato Nazionale Dilettanti, riuscendo a tornare tra i professionisti solo per la stagione 1996-97 in Serie C2.\nGli anni duemila.\nIl 17 gennaio 2005 si dimise il presidente Arturo Di Mascio, a cui successe Gianfranco Raimondi. In seguito, a causa di problemi interni relativi alla nuova amministrazione, la squadra conobbe nuovamente il fallimento in quanto i giocatori, non pagati, si rifiutarono di scendere in campo per quattro partite, venendo esclusi dalla competizione.\nNel 2005 fu trasferito il titolo sportivo di Eccellenza del \"Real Aversa\" e fondata la nuova societ\u00e0 con il nome di \"Rinascita Falchi Rossobl\u00f9\". La societ\u00e0, nonostante il passaggio di propriet\u00e0, non navig\u00f2 in buone acque e fu quindi acquistata dall'ex portiere Giovanni Pascarella, che al termine della stagione cambi\u00f2 il nome in \"Caserta Calcio\".\nIl 28 febbraio 2007 la Casertana vinse la Coppa Italia regionale di Eccellenza battendo in finale il Gragnano per 3-0 allo Stadio San Francesco di Nocera Inferiore (Salerno). Il 22 aprile 2007, battendo in casa la Puteolana con il punteggio di 1-0, la Casertana ottenne la matematica promozione in serie D con una giornata di anticipo.\nIl 2 settembre 2007 inizi\u00f2 il nuovo campionato di Serie D e la Casertana si trov\u00f2 inserita nel girone I insieme con le squadre calabresi e siciliane, oltre ad altre campane.\nIl 14 settembre il presidente Pascarella lasci\u00f2 il suo posto in organico a Carlo Sparaco.\nLa stagione non inizi\u00f2 nel migliore dei modi, tanto che la rosa venne continuamente corretta con una disastrosa campagna acquisti e cessioni che si prolung\u00f2 fino ad autunno inoltrato, portando la squadra fino all'ultimo posto in classifica. Nel girone di ritorno qualche piccolo risultato sembr\u00f2 arrivare, tanto che a qualche giornata dalla fine sembr\u00f2 si potessero evitare anche i play-out; un ultimo mese di risultati negativi si tradusse in un play-out contro il Castrovillari: dopo aver sfiorato la vittoria in trasferta, la Casertana croll\u00f2 nel ritorno e fu nuovamente retrocessa in Eccellenza. Il tutto avvenne nell'anno del centenario, mentre il Real Marcianise conquistava la Serie C1 per la prima volta e l'Aversa Normanna accedeva al professionismo con la promozione in C2.\nAd ogni modo al termine della stagione la societ\u00e0 riacquist\u00f2 la denominazione originaria \"Unione Sportiva Casertana 1908\", abbandonato con il fallimento del 1993, e comp\u00ec i 100 anni di vita.\nLa Casertana nella stagione 2008-2009 disput\u00f2 l'Eccellenza regionale nel girone A.\nConquist\u00f2 la vittoria del girone e la conseguente promozione in Serie D il 22 marzo 2009, grazie alla vittoria per 2 a 0 in trasferta contro il Casapesenna avendo a 3 giornate dal termine ben 11 punti di vantaggio sull'Alba Sannio, diretta inseguitrice.\nRiusc\u00ec anche a vincere il titolo regionale di Eccellenza (quell'anno denominato \"Trofeo Ciro Scognamiglio\"), in seguito alla doppia sfida contro la formazione sannita Forza e Coraggio Benevento, vincitrice del girone B di Eccellenza campana: la Casertana perse prima allo Stadio Ocone di Ponte per 4 a 2, ma vincendo poi tra le mura amiche dello Stadio Pinto per 3 reti a 1. Si tratta del terzo titolo per la formazione rossobl\u00f9 dopo le vittorie del 1954 contro la Torrese di Torre Annunziata (la vecchia denominazione del ) e dopo quella pi\u00f9 recente del 2007 contro la formazione salernitana del Gelbison Cilento di Vallo della Lucania.\nLa Casertana ha disputato nella stagione 2009-2010 il campionato nazionale di Serie D, partecipando al girone H insieme alle squadre lucane e pugliesi e a tutte quelle campane ad eccezione di , Sapri e Viribus Unitis. Il girone era formato da 18 squadre, che ad appena due giorni dall'inizio del campionato sono diventate 19 dopo l'inserimento del Grottaglie. La Casertana ha terminato la stagione al 6\u00ba posto, con 58 punti.\nGli anni duemiladieci.\nNella stagione 2010-2011 viene inserita nel girone I della Serie D, finendo al 3\u00ba posto in classifica e venendo eliminata al 1\u00ba turno dei play-off dal Sambiase.\nNella stagione 2011-2012 cambia la propria denominazione in Casertana Football Club e viene inserita nel girone H della Serie D. Il 7 agosto 2011 la Casertana viene eliminata dall' dalla Tim Cup. Il 13 ottobre 2011 viene eliminata dalla Coppa Italia dai corallini della Turris. Il 22 novembre 2011 viene annunciato l'esonero del tecnico Vincenzo Feola e l'ingaggio di Giovanni Ferraro. Termina la stagione al 4\u00ba posto in classifica, nei play-off batte in trasferta al primo turno l'Ischia per 4-0 mentre esce battuta per 2-0 dalla Sarnese.\nIl 13 agosto 2012, tramite il sito ufficiale dei falchetti, viene annunciato il passaggio di propriet\u00e0 da Francesco Verrazzo a Giovanni Lombardi. Nella stagione 2012-2013 viene inserita nel girone G.\nIl 18 agosto 2012 viene ufficializzato l'ingaggio di Mario Di Nola come allenatore. Il 27 agosto 2012 i falchetti passano il turno della Coppa Italia battendo per 2-1 il Cynthia. Nel turno successivo valido per i trentaduesimi di finale la Casertana regola 4-2 (2-2 terminano i tempi regolamentari) dopo i calci di rigore la formazione dell'Ischia allenata dall'ex Sas\u00e0 Campilongo. \nIl campionato dei \"falchetti\" comincia subito con una sconfitta interna (1-2) per mano dell'Isola Liri compagine ciociara che sulla carta partiva con un roster decisamente inferiore a quello della Casertana. La seconda giornata vede la formazione rossoblu affrontare in trasferta il Sora in quello che dovrebbe essere un match di ben altra categoria. Anche l\u00ec i falchetti non vanno oltre il pari (1-1) ed il ritardo dalla vetta (Sarnese capoclassifica e tra le favorite alla vittoria finale insieme a Torres e Turris) dopo solo 2 giornate dista gi\u00e0 di ben 5 lunghezze. Serpeggiano gi\u00e0 i primi malumori tra la tifoseria che ce l'ha con Di Nola, tecnico mai troppo amato dalla piazza, ma si va comunque avanti cos\u00ec. Arriveranno poi nell'ordine 4 vittorie consecutive: Nola (2-0), Civitavecchia (2-3), Selargius (5-4) e Porto Torres (0-1). La sconfitta interna rimediata alla settima giornata contro la Lupa Frascati (0-1) coster\u00e0 la panchina proprio al tecnico napoletano. Gli subentrer\u00e0 il tecnico milanese ma tarantino d'adozione Enzo Maiuri. \nAlla \"prima\" del nuovo tecnico arriva un'ulteriore sconfitta contro l'Arzachena (2-1 per i sardi) allenata da un altro ex, Raffaele Cerbone. In coppa la Casertana passa per 1-3 sul campo del San Cesareo accedendo cos\u00ec agli ottavi di finale della manifestazione tricolore. Il risultato ottenuto sul campo viene ribaltato dal giudice sportivo in quanto i rossoblu avevano schierato un giocatore squalificato. Il momento negativo prosegue in campionato con un'altra sconfitta interna questa volta per merito dell'Ostia Mare (1-2).\nIl primo successo della gestione Maiuri avviene ancora una volta lontano dal Pinto e precisamente a Sarno (3-1). Il campionato dei falchetti proseguir\u00e0 sotto la falsariga d'inizio stagione alternando buone prestazioni in trasferta e sconfitte casalinghe. Questo trend porter\u00e0 alla decisione di richiamare in panchina Di Nola, salvo poi fa ritornare la dirigenza sui passi precedenti e riesonerare l'allenatore napoletano al seguito dell'ennesima sconfitta interna questa volta per mano del fanalino di coda Civitavecchia, fino a quel momento mai vittorioso in trasferta e richiamare ancora una volta Maiuri. In seguito a quest'ennesimo cambio al timone della squadra, la Casertana riesce ad invertire il proprio ruolino di marcia. \nNella partita contro la Torres, capolista del girone, i falchetti non vanno oltre il pari a reti inviolate. La domenica successiva a quattro giornate dal termine sar\u00e0 il fanalino di coda Progetto S.Elia a imporre il pareggio per 1-1 e mandando i rossoblu a -5 dalla Torres capolista. La stagione regolare dei rossoblu si chiuder\u00e0 con la sconfitta casalinga per 0-1 contro la Turris.\nNel primo turno del play-off i falchetti si impongono per 6-4 sull'Ostiamare. Al turno successivo il pareggio casalingo ai supplementari contro la Lupa Frascati vale la fase nazionale dove la Casertana supera ai rigori Cosenza prima e Matera dopo, sempre in trasferta. Sul neutro di Sora batte la Turris per 2-0 e vola in finale dove i falchetti cadono per mano della Virtus Vecomp Verona per 1-3.\nIl 5 agosto 2013 il Consiglio Federale ratifica comunque il ripescaggio dei falchetti insieme a Gavorrano, Aversa Normanna, Real Vicenza, Virtus Vecomp Verona, Foggia e Cosenza; i rossoblu tornano a distanza di diciassette anni in un campionato professionistico iniziando il campionato con in panchina Ezio Capuano che viene per\u00f2 esonerato dopo appena tre giornate di campionato a seguito di un pareggio e due sconfitte, al suo posto viene ingaggiato sulla panchina rossoblu il tecnico toscano Guido Ugolotti che raggiunge il record societario di 19 risultati utili consecutivi. Il 6 aprile, la formazione di Ugolotti conquista l'aritmetica promozione nella Lega Pro unica pareggiando in casa contro il Melfi.\nNel 2014-2015 la Casertana \u00e8 tornata a disputare un campionato di terza serie,a cui partecipa tuttora, a pi\u00f9 di vent'anni dall'ultima partecipazione, risalente alla stagione 1992-1993."}
{"id": "5462743", "revid": "124566733", "url": "https://it.wikipedia.org/wiki?curid=5462743", "title": "Steven Gray (cestista)", "text": ""}
{"id": "5462744", "revid": "380654", "url": "https://it.wikipedia.org/wiki?curid=5462744", "title": "Stephen Farrelly", "text": ""}
{"id": "5462754", "revid": "767487", "url": "https://it.wikipedia.org/wiki?curid=5462754", "title": "The Assassin (film 2015)", "text": "The Assassin () \u00e8 un film del 2015 diretto da Hou Hsiao-hsien. \u00c8 stato presentato in concorso alla 68\u00aa edizione del Festival di Cannes, dove ha vinto il premio per la miglior regia.\nTrama.\nIl film, vagamente basato sulla storia scritta verso la fine del IV secolo \"Nie Yinniang\" di Pei Xing, \u00e8 ambientato nell'VIII secolo in Cina durante gli ultimi anni della dinastia Tang. Il film racconta di Nie Yinniang, un'assassina che ha il compito di uccidere funzionari governativi corrotti, sotto incarico di Jiaxin, una monaca taoista che l'ha accudita fin dall'et\u00e0 di dieci anni. Quando Yinniang mostra misericordia omettendo di uccidere durante uno dei suoi incarichi, Jiaxin la punisce a sua volta, affidandole un progetto ancora pi\u00f9 spietato per testare la risolutezza di Yinniang, inviandola nella lontana provincia di Weibo, nel nord della Cina, per uccidere un governante militare di nome Tian Ji'an, a cui era stata promessa sposa durante l'infanzia.\nProduzione.\nIl film \u00e8 stato girato in diverse localit\u00e0 della Cina, principalmente nella provincia dell'Hubei, Mongolia Interna e del nord-est della Cina. Hou ha affermato di essere rimasto folgorato dalla bellezza di paesaggi di foreste di betulle e laghi argentati che lo ha portato a produrre un'opera di ispirazione alla pittura classica cinese.\nIl film ha ricevuto diversi aiuti da parte del governo di Taiwan: nel 2005 $ 501.000, nel 2008 $ 2.67 milioni e nel 2010 $ 668.000. Tuttavia, nel corso della produzione, Hou ha incontrato vari problemi di bilancio; quindi pi\u00f9 della met\u00e0 dei finanziamenti per poter produrre il film viene dalla Cina, prima volta per il regista taiwanese. A partire da settembre 2012, i finanziamenti per il film ammontavano a US $ 14,9 milioni.\nColonna sonora.\nLa colonna sonora del film, premiata a al festival di Cannes \u00e8 curata dal compositore Lim Giong, e raccolta nell'album \"The Assassin (Original Soundtrack)\" e pubblicato il 18 dicembre 2015.\nDistribuzione.\nData di uscita.\nLe date principali di uscita internazionali sono state:\nAccoglienza.\nIncassi.\nIl film ha guadagnato CN \u00a5 61,385 milioni al box office cinese.\nCritica.\nMarzia Gandolfi di \"MYmovies.it\" assegna al film un punteggio di quattro stelle e mezzo su cinque lo definisce 'folgorante e mistico', scrivendo inoltre: \u00ab\"The Assassin\" cesella senza fendere, producendo piani di stordente splendore, che valorizzano i volti, e muovendosi in palcoscenici serratissimi, in cui i personaggi si confrontano e aggrediscono.\u00bb\nGiulia D'Agnolo Vallan de \"Il manifesto\" scrive: \u00ab\"The Assassin\" \u00e8 un film di bellezza visiva straordinaria, che obbliga lo spettatore a resettare le sue aspettative, non solo rispetto al movimento interno del film ma anche, e soprattutto, ai suoi accenti\u00bb.\nAll'estero, il co-capo critico cinematografico del \"New York Times,\" Manohla Dargis ha definito il film \"incredibilmente bello\" al Festival di Cannes, descrivendolo come aver \u00abintrattenuto il pubblico del Mercoled\u00ec sera in silenzio estasiato fino ai titoli di coda, quando un fragoroso applauso attravers\u00f2 l'auditorium come un'onda.\u00bb"}
{"id": "5462757", "revid": "125281205", "url": "https://it.wikipedia.org/wiki?curid=5462757", "title": "Global Force Wrestling", "text": "La Global Force Wrestling (GFW) \u00e8 stata una federazione di wrestling statunitense con sede nella citt\u00e0 di Nashville (Tennessee), fondata da Jeff Jarrett nel 2014. La federazione \u00e8 inattiva dal 2017.\nStoria.\nAnche se Jeff Jarrett era ancora un investitore di minoranza della Total Nonstop Action Wrestling (TNA), registr\u00f2 il marchio \"Global Force Wrestling\" nell'aprile 2014 ed in seguito promosse il marchio e la ricerca di partner internazionali tra le federazioni di wrestling di tutto il mondo. L'organizzazione ebbe una partnership strategica con \"25/7 Productions\" e David Broome e quest'ultimo dichiaro di prevedere di poter creare contenuti per 52 settimane l'anno.\nNell'agosto 2014 GFW annunci\u00f2 la partnership con la federazione messicana Asistencia Asesor\u00eda y Administraci\u00f3n (AAA), con la giapponese New Japan Pro-Wrestling (NJPW) e molteplici promozioni europee, sudafricane, australiane e neozelandesi. Nell'ambito del rapporto tra GFW e la New Japan Pro Wrestling, il 4 gennaio 2015 GFW ha presentato il pay-per-view \"NJPW's Wrestle Kingdom 9\" sul mercato nordamericano che vide il commento di Jim Ross e Matt Striker.\nIl 6 maggio 2015, Jarrett annunci\u00f2 i wrestler per le registrazioni televisive mentre l'11 maggio 2015 annunci\u00f2 parte del roster ed il giorno dopo GFW annunci\u00f2 che quattro campioni sarebbero stati incoronati a Las Vegas il 24 luglio 2015.\nIl 20 aprile 2017 Karen Jarrett annuncia che la GFW \u00e8 ufficialmente fusa con Impact Wrestling.\nIl 1\u00ba ottobre 2017 Impact Wrestling non riconosce pi\u00f9 la fusione con la GFW, la GFW torna ad esistere solamente dal 24 dicembre 2017 nel roster vengono annunciati: Karen Jarrett, James Storm, Jerry Lawler, Ricky Steamboat, Rebel, Crimson e Jax Dane."}
{"id": "5462759", "revid": "1543377", "url": "https://it.wikipedia.org/wiki?curid=5462759", "title": "Sonetti dell'amore oscuro", "text": "I sonetti dell'amore oscuro (\"Sonetos del amor oscuro\") sono una breve raccolta di versi del poeta e drammaturgo spagnolo del XX secolo Federico Garc\u00eda Lorca (1898-1936). Gli undici sonetti sono stati scritti durante gli ultimi anni di vita dell'autore, poco prima di essere fucilato dai miliziani di Francisco Franco, e sono interamente dedicati all'omoerotismo e al desiderio omosessuale; sono stati pubblicati postumi soltanto a met\u00e0 degli anni '80.\nNon \u00e8 pertanto un libro definitivo stabilito dall'autore, e le diverse edizioni variano sia nell'indice che nel titolo, a seconda delle fonti su cui si basa l'editore. I titoli sono:"}
{"id": "5462766", "revid": "960795", "url": "https://it.wikipedia.org/wiki?curid=5462766", "title": "Valerian Andreevi\u010d Osinskij", "text": "Membro fondatore di Zemlja i Volja, diresse in Ucraina una serie di violente operazioni antigovernative che rivendic\u00f2 a nome del \u00ab Comitato esecutivo del partito social-rivoluzionario russo \u00bb, sigla poi ripresa da Narodnaja volja.\nBiografia.\nLa formazione.\nValerian Osinskij nacque a Taganrog, o forse nel villaggio di Krasnosel'e, vicino Rostov sul Don, dov'era il podere paterno, il 10 novembre (29 ottobre secondo il calendario giuliano vigente all'epoca dell'impero russo), nella famiglia di un ingegnere militare, nobile e benestante. L'infanzia e la prima adolescenza di Valerian furono segnate \u2014 e il suo carattere, plasmato \u2014 dalla parabola discendente che il padre descrisse a un certo punto della propria vita.\nAncor giovane, Andrej Osinskij, quando aveva fatto carriera fino a conquistare il grado di maggiore-generale, essendo venuto a un insanabile contrasto con le autorit\u00e0, risolse di rassegnare le dimissioni dal servizio attivo e di ritirarsi nel suo feudo, perch\u00e9, a suo parere, non gli era pi\u00f9 possibile continuare a preservare rettitudine e onorabilit\u00e0 all'interno dell'ambiente di lavoro. Senza occupazione e desideroso di rendersi utile, pens\u00f2 allora di ammodernare la propriet\u00e0 terriera, di apportarvi delle migliorie che avrebbero recato vantaggio anche ai contadini, ma i suoi piani, eccessivamente grandiosi, necessitavano, per essere realizzati, di congrui mezzi finanziari e di competenze agrarie a lui sconosciute. Ne deriv\u00f2 un accumulo di affanni, cui non seppe far fronte, e la decisione di consegnare l'amministrazione della tenuta alla moglie. In preda all'insoddisfazione che gli venne, poco alla volta, dall'ozio prolungato, da uomo energico che aveva goduto di una posizione sociale prestigiosa, si trasform\u00f2 in un collerico, tirannico padre di famiglia, in un trasandato parassita che girava per casa in veste da camera e, infine, in un alcolizzato.\nCostrinse i figli a restare tra le mura domestiche nei lunghi mesi invernali, di modo che Valerian e i suoi fratelli non poterono frequentare la scuola e, affidati a insegnanti privati non particolarmente brillanti, ricevettero un'educazione discontinua e lacunosa. Valerian vi pose in parte rimedio imparando da s\u00e9, ma si limit\u00f2 a ci\u00f2 che via via suscitava il suo interesse. Potendo coi fratelli uscire di casa in primavera e in estate, libero di vagabondare per i boschi, trovandosi a diretto contatto con la natura, si appassion\u00f2 ai suoi segreti. Verso i sette anni, studi\u00f2 la botanica e la mineralogia, unendo i dati ricavati dalla viva realt\u00e0 esplorata alle informazioni contenute nei testi scientifici consultati presso la biblioteca paterna. Ide\u00f2 pure un sistema di classificazione per ordinare il materiale che raccoglieva, e che accompagnava con personali osservazioni. Parimenti, fu attratto dalla storia e, pi\u00f9 tardi, delle lingue straniere. La madre, in verit\u00e0, lo aveva iniziato, giovanissimo, alla conoscenza del francese e del tedesco, ma lui si diede seriamente ad apprenderle, solo quando sent\u00ec l'esigenza di leggere in originale le grandi opere letterarie. Non meno della narrativa e della saggistica, lo entusiasmava la poesia.Tra i russi prediligeva Pu\u0161kin e Lermontov, le cui poesie aveva trascritto in un libretto, accanto ad altri componimenti lirici francesi e alle canzoni ascoltate dai contadini.\nL'adolescente Valerian svilupp\u00f2 presto un carattere che, per molti versi, era forse l'esito di un'inconsapevole avversione per il tracollo fisico e morale del padre. Una variegata miscela di elementi romantici doveva dargli fama del rivoluzionario un po' sopra le righe, atipico, che non rientrava negli schemi: ipersensibile, facile alla commozione, socievole ed espansivo, amato dalle donne, affascinante e a ogni ora elegantissimo come un damerino, non sempre benvoluto per l'eccessiva esuberanza, a volte frainteso, ma da tutti riconosciuto coraggioso fino alla temerariet\u00e0 ed estremamente intelligente.\nA undici o dodici anni, Valerian sent\u00ec dire che a casa di un vicino avevano fatto irruzione i banditi. Non visto e senza pensarci, prese il fucile del padre e si lanci\u00f2 in aiuto dello sventurato. Per fortuna la voce era falsa, ma il gesto rivela l'indole del futuro \u00abguerriero\u00bb.\nValerian mostr\u00f2 di possedere un raro coraggio anche nel modo in cui cur\u00f2 il difficile rapporto col padre. Volendo intercedere in difesa dei fratelli e delle sorelle, anche se non era il primogenito, diede prova, lui che soffriva di un'\u00abeccitazione quasi nervosa\u00bb, di saper con pazienza e dolcezza toccare il cuore del padre, e indurlo a cambiare il suo atteggiamento verso i congiunti. Un episodio pu\u00f2 illustrare l'ascendente che Valerian riusc\u00ec ad avere sul genitore, in fondo una brava persona che s'era smarrita. Da anni l'ex maggiore-generale viveva in aperta ostilit\u00e0 con un vecchio vicino, ormai abbandonato a s\u00e9 stesso e ridotto in miseria, ma quando Valerian ebbe notizia che l'uomo era in fin di vita, prese medicamenti e tutto l'occorrente, si rec\u00f2 da lui, lo accud\u00ec, e non rientr\u00f2 a casa se non dopo la sua morte, sinceramente persuaso che il padre si sarebbe infuriato, sia perch\u00e9 era stato via alcuni giorni, sia \u2014 e soprattutto \u2014 perch\u00e9 aveva prestato soccorso a un nemico di famiglia. E invece, Andrej Osinskij, colpito dall'atto caritatevole del figlio, lo ringrazi\u00f2 per la sua bont\u00e0.\nIntorno ai quattordici anni, Valerian prese a visitare la biblioteca di un giudice istruttore, residente nel suo stesso villaggio, e pot\u00e9 scoprire gli scritti di Dobroljubov, \u010cerny\u0161evskij, Pisarev, Turgenev, che lo indussero a riflettere sui doveri dell'uomo verso la societ\u00e0. Di conseguenza, si fece in lui pi\u00f9 acuto il desiderio di un'istruzione appropriata, cosa impossibile da concretizzarsi a Krasnosel'e, nella propriet\u00e0 del padre, le cui condizioni di salute erano intanto peggiorate. Pavel Andreevi\u010d, il fratello maggiore di Valerian, si assunse allora il compito di dargli l'educazione di cui sentiva il bisogno e lo prese con s\u00e9. All'et\u00e0 di diciannove anni, Valerian diede l'esame finale al liceo di Taganrog, ma non avendo superato la prova nelle lingue classiche, consegu\u00ec un certificato incompleto che gli consentiva di accedere solo a un istituto tecnico, e non all'universit\u00e0, com'era nelle sue intenzioni.\nVerso fine luglio-inizio agosto del 1871, Valerian giunse a San Pietroburgo, dove s'iscrisse all'Istituto d'Ingegneria ferroviaria. Qui conobbe Kibal'\u010di\u010d, matricola anch'egli. I due giovani si frequenteranno poco, giacch\u00e9 le loro vicende umane erano destinate a separarsi in tempi brevi.\nOsinskij studi\u00f2 con marcata attenzione lo stato delle strade ferrate in Russia e all'estero, e accarezz\u00f2 l'idea di poter contribuire in maniera sostanziale allo sviluppo della rete ferroviaria del suo paese. Con questo fine e animato dal suo proverbiale entusiasmo, in estate, partecip\u00f2, da tirocinante, ai lavori della ferrovia Landvarovo-Romny, condotti da una societ\u00e0 a capitale privato, che doveva collegare i governatorati di Vil'na, Minsk, Mogil\u00ebv, \u010cernigov e Poltava, cio\u00e8 Lituania, Bielorussia e Ucraina. La realt\u00e0 riscontrata non fu pari alle attese. Osinskij fu impressionato dalla spregiudicatezza degli imprenditori nel portare avanti i propri affari, e dalla muta sofferenza dei lavoratori che da quella grossa impresa non avevano da ricavare alcun beneficio. Tornato a San Pietroburgo, sent\u00ec esaurito lo slancio iniziale che gli aveva fatto intravedere nella ferrovia un potente mezzo di progresso sociale.\nIl 4 novembre del 1872, Valerian fu arrestato per non aver ceduto il passo allo zar nel Giardino d'estate e scont\u00f2 lo sgarbo con qualche giorno di galera. Interruppe quindi gli studi, ma pag\u00f2 l'iscrizione al secondo anno volendo far credere alla madre che fosse ancora uno studente. Nel frattempo, per circa un anno assist\u00e9 alle lezioni universitarie che trovava interessanti, comparve all'Accademia medica, fu un assiduo visitatore della biblioteca pubblica, e allarg\u00f2 la cerchia degli amici. Poi accett\u00f2 l'offerta del fratello Pavel di entrare come segretario nel governo comunale di Rostov sul Don, di cui egli era presidente.\nS'immerse nel lavoro con la consueta energia e con la speranza di poter rinnovare lo zemstvo, guarirlo dalla cronica inefficienza, che gli sembrava causata dallo spirito della secolare servit\u00f9 della gleba, sopravvissuto all'abolizione, e che una moderna classe di funzionari pubblici, pi\u00f9 efficiente e impaziente di adoperarsi in favore degli interessi popolari, avrebbe di certo dissolto.\nPi\u00f9 o meno nel 1875, Osinskij ader\u00ec al circolo populista di Rostov, capeggiato da Jurij Ti\u0161\u010denko (1856-1922) e che contava tra gli altri affiliati Michail Popov (1851-1908), ma avendo avuto qualche tempo prima un fugace contatto con i propagandisti, pens\u00f2 per un momento di \u00abandare nel popolo\u00bb. Da tale proposito lo dissuasero gli amici, che gli fecero presente come sarebbe stato pi\u00f9 utile alla causa rivoluzionaria nella sua carica di segretario della giunta municipale. Racconta Popov che Osinskij in quel periodo svolse un ruolo determinante nel garantire protezione e asilo a \u00abquelli del nostro ambiente\u00bb, sebbene la rischiosa attivit\u00e0 non potesse durare troppo a lungo e difatti, gi\u00e0 nell'agosto del 1876, la gendarmeria ne ebbe sentore e Valerian dovette lasciare Rostov.\nRipartito alla volta di San Pietroburgo, Osinskij, nell'autunno del '76, lavor\u00f2 alla fusione della societ\u00e0 di cui era membro con il \u00abGruppo populista rivoluzionario del Nord\u00bb di Natanson (1950-1919) e Michajlov, il quale aveva avviato trattative anche con i circoli di Char'kov, Odessa e Kiev. Erano state gettate le basi di una nuova organizzazione illegale: \u00abZemlja i Volja\u00bb.\nL'attivit\u00e0 rivoluzionaria.\nLa fase interlocutoria del 1877.\nAgli inizi del 1877 risale l'incontro di Osinskij con Dmitrij Lizogub. Ambedue membri fondatori della nuova societ\u00e0 rivoluzionaria, legarono subito, e quando Valerian si stabilir\u00e0 a Kiev, Lizogub gli far\u00e0 spesso visita. L'intesa si far\u00e0 pi\u00f9 stretta a partire dalla primavera del 1878, sia per la convergenza delle loro idee, sia perch\u00e9 sar\u00e0 Osinskij, fintanto che non sopraggiunse l'arresto, a occuparsi della vendita dei beni immobili di Lizogub, il cui ricavato doveva finanziare Zemlja i Volja.\nIl 5 marzo del 1877 si apr\u00ec il processo contro la moscovita Organizzazione socialrivoluzionaria panrussa, la cui attivit\u00e0 era consistita nella semplice propaganda portata agli operai nelle fabbriche. Poich\u00e9 l'accesso all'aula del tribunale era possibile solo a chi fosse munito di biglietto, i rivoluzionari ne fecero diverse copie, consentendo a pi\u00f9 persone di presenziare e cos\u00ec palesare l'ampiezza del richiamo suscitato dall'evento. Osinskij e Michajlov assistettero alla prima seduta appunto con due di questi biglietti falsi. Tutto and\u00f2 bene, ma il giorno successivo, il segretario generale del senato, Vladimir Popov, vedendo la sala delle udienze troppo affollata, chiese ai gendarmi di fare controlli pi\u00f9 rigorosi dei permessi. Vennero individuati quasi duecento biglietti abusivi. Tra i fermati ci furono Michajlov e Osinskij, che di falso aveva anche il passaporto, intestato al gentiluomo Nikolaev, un particolare, questo, che non sar\u00e0 scoperto. La difesa di entrambi fu che avevano acquistato in buona fede i biglietti da uno sconosciuto, nei pressi del tribunale. In cella per qualche giorno, Osinskij rivide alcuni compagni precedentemente arrestati, tra i quali Bogoljubov (1854-dopo 1887), catturato durante la manifestazione tenutasi due mesi prima, il 18 dicembre, in piazza della Cattedrale di Kazan'.\nNel giugno del 1877, Osinskij spos\u00f2 con rito religioso Marija Nikol'skaja (1854 ca.-dopo 1904), un elemento apprezzabile del circolo populista di Samara, attivo nel 1873-1874, dove aveva conosciuto il futuro capo tipografo di \u00abNarodnaja volja\u00bb, Buch (1853-1934), fatto propaganda tra i contadini nel governatorato di Penza, lavorato con Vojnaral'skij (1844-1898) e coi \u010dajkovcy. Marija era spiritualmente affine a Osinskij, ma il loro matrimonio non doveva durare, poich\u00e9 gi\u00e0 nel marzo del 1878 la donna sar\u00e0 arrestata e confinata nel governatorato di Vologda, dove conoscer\u00e0, per sposare qualche anno dopo, Sem\u00ebn Volkov (1845-dopo 1917), che era stato uno dei primi organizzatori con Chalturin dell'Unione settentrionale degli operai russi.\nQuando Zemlja i Volja s'era data una struttura centralizzata e un programma definito, aveva lasciato i suoi aderenti liberi di scegliere l'ambito del proprio operato tra la propaganda (intelligentskij), il lavoro organizzativo (rabo\u010dij), il settore editoriale (redaktorskij), l'attivit\u00e0 tipografica (tipografskij), la sezione disorganizzativa (dezorganizatorskij). Quest'ultimo campo d'attivit\u00e0 era inteso come un mezzo di autodifesa volto a colpire fisicamente i \u00abnemici della causa\u00bb, che non si poteva altrimenti rendere inoffensivi, e in realt\u00e0 non fu che una dichiarazione d'intenti puramente teorica, in attesa di valutare la risposta dei contadini a un secondo tentativo di andata nel popolo, che i rivoluzionari s'apprestavano a fare con un approccio pi\u00f9 ragionato, e una distribuzione territoriale pi\u00f9 concentrata rispetto alla precedente esperienza dei \"\u010dajkovcy\". Osinskij per\u00f2 aspirava a lavorare in maniera diversa, con decisione e forza dirompente, e fin da subito propugn\u00f2 la tattica terroristica come l'unica forma di lotta davvero efficace da opporre allo strapotere del governo.\nOsinskij fu allora inviato al Sud, dove il movimento rivoluzionario s'era sempre distinto per un maggiore attivismo e dove, nel distretto di \u010cigirin, governatorato di Kiev, Stefanovi\u010d (1854-1915), Lev Dej\u010d e Bochanovskij (1848-1917) stavano organizzando una sollevazione contadina. Di questo progetto, in fase di esecuzione dalla primavera del 1876, i ribelli di Kiev avevano informato il centro di San Pietroburgo, che aveva approvato, sebbene parzialmente, e ora mandava Osinskij come agente di collegamento. Nonostante la sua fede repubblicana avesse da soffrire per una congiura fondata sull'amore del popolo per lo zar, al pari del suo \u00absenso dell'onore\u00bb offeso dalla disinvoltura con cui s'ingannava la povera gente, non poteva non restare ammirato dal talento organizzativo di Stefanovi\u010d, che in pochi mesi aveva montato tutta la vicenda, e coinvolse nell'impresa anche Barannikov, suo amico fraterno dai tempi di Rostov, luogo in cui aveva svolto attivit\u00e0 di propagandista.\nLe radici della cospirazione erano nel malcontento dilagante in quel particolare distretto fin dai primi anni '70, quando la ripartizione delle terre, di propriet\u00e0 statale, non aveva soddisfatto una parte della popolazione contadina, che chiedeva una redistribuzione degli appezzamenti in base al numero dei componenti il nucleo familiare. Nel 1875, Foma Denisovi\u010d Prjadko (1841 ca.-dopo 1886), un ex soldato e coltivatore agiato del villaggio di \u0160abel'niki, fattosi portavoce di quanti esprimevano il proprio malcontento, dichiar\u00f2 che se lo zar avesse conosciuto la situazione, sarebbe stato a loro favorevole, cos\u00ec con alcuni contadini part\u00ec per San Pietroburgo. I suoi compagni furono arrestati, Prjadko riusc\u00ec a fuggire e, al suo ritorno a casa, invent\u00f2 la storia di aver incontrato per davvero Alessandro II, il quale gli aveva confidato di non poter far nulla perch\u00e9 ostaggio dei nobili proprietari terrieri, contrari alla ridistribuzione, ma che i contadini avevano il suo permesso di prendersi la terra con la forza. Nel maggio del 1875, le autorit\u00e0 giudiziarie imposero l'accettazione immediata dei lotti stabiliti dal catasto, pena la fustigazione e altre misure coercitive. Ci fu una vasta repressione, con punizioni corporali e acquartieramenti di truppe, eppure la resistenza di diversi villaggi continu\u00f2 e le prigioni di Kiev si riempirono di contadini arrestati a centinaia, sebbene si tratt\u00f2 in realt\u00e0 di una reclusione notturna, giacch\u00e9 di giorno andavano a lavorare la terra. Fu su questa trama che Stefanovi\u010d elabor\u00f2 la sua congiura, che consistette nel completare l'opera iniziata da Prjadko.\nNel maggio del 1876 Stefanovi\u010d, avvicinatosi ai contadini arrestati e avviati, per loro tramite, contatti con quelli che lottavano a \u010cigirin, assicur\u00f2 che avrebbe sollecitato presso lo zar il soddisfacimento delle loro richieste. Qualche mese dopo torn\u00f2 con un falso editto dello zar, una \"Carta imperiale\" compilata con Dej\u010d e stampata a Kiev, in decine di copie da distribuire nei villaggi dissidenti, dal tipografo compositore Bochanovskij, nel quale ukaz il sovrano sosteneva la causa dei contadini e li incitava alla ribellione, dopo che si fossero data un'organizzazione militare. Racconta Krav\u010dinskij che la gendarmeria, avuto il sospetto che qualcosa covasse nel distretto, dalla massiccia e straordinaria astensione \u00abdall'uso di acquavite\u00bb dei contadini che in tal modo cercavano di tutelarsi da una parola detta di troppo in stato d'ebbrezza, fece perquisizioni e arresti, senza riuscire a sapere nulla di preciso. Il segreto fu mantenuto per un anno circa, e in questo frangente quasi tremila contadini (o poco pi\u00f9 di mille, a seconda della fonte ) avevano costituito delle milizie e si erano armati, generalmente con picche e asce. Ma in agosto, poco prima che il segnale della rivolta fosse dato nel corso di una festa popolare fissata per ottobre, la cospirazione fu scoperta grazie a un rivenditore di bevande alcoliche che s'era associato alla congiura dopo averne sentito parlare da un contadino, ubriacatosi al suo spaccio con un solo bicchiere perch\u00e9 digiuno. I tre rivoltosi, autori del complotto, furono arrestati a settembre e imprigionati nel carcere Luk'janovskaja a Kiev.\nIn autunno Osinskij rientr\u00f2 a San Pietroburgo con \u010cubarov e Volo\u0161enko. Il 21 dicembre parteciparono al funerale dei sei operai morti nell'esplosione della fabbrica di munizioni all'isola di Vasilij, come rappresentanti di Zemlja i Volja. In quei giorni, Valerian, che assieme ai suoi era impegnato a pianificare un attacco contro il governatore di San Pietroburgo, Trepov, colpevole di aver ordinato la fustigazione di Bogoljubov, ebbe un confronto con i compagni del circolo fondamentale ai quali aveva proposto di intensificare il lavoro di disorganizzazione. E incontr\u00f2 al riguardo la ferma disapprovazione di quanti un anno e mezzo dopo si sarebbero raccolti nel \u010c\u00ebrnyj peredel, e il cauto sostegno di coloro che avrebbero dato vita alla Narodnaja volja, i quali preferirono, sul momento, non rischiare l'unit\u00e0 interna su una questione ancora da definire.\nIl nuovo corso che Valerian si preparava a inaugurare al Sud, dove torner\u00e0 non appena Vera Zasuli\u010d, tirando un colpo di rivoltella su Trepov il 5 febbraio 1878, ebbe vanificato il suo progetto, far\u00e0 di lui il primo organizzatore del terrorismo su vasta scala in Russia. Osinskij metter\u00e0 in atto il terrore, ma non avr\u00e0 il tempo di farne la teoria, di avanzare una composita domanda di libert\u00e0 politiche, non essendo contrario alla via costituzionale per ammodernare lo Stato. Non bisogna infatti dimenticare che a Rostov, quando aveva collaborato con i liberali ai lavori dello \"zemstvo\", li aveva trovati ben disposti verso le correnti di protesta, e si era persuaso che un'alleanza sulla base di rivendicazioni politiche condivise fosse possibile, oltre che auspicabile. Pi\u00f9 avanti, tuttavia, si era reso conto che la libert\u00e0 doveva essere conquistata con le armi in pugno, che non aveva sbocco alcuno il dissenso \"verbale\" delle classi colte, le quali \u00abparlavano molto di costituzione, ma non avevano la volont\u00e0 di esigerla\u00bb. Se per\u00f2 la volont\u00e0 c'era, non restava che la lotta diretta e spietata, l'autodifesa dalle spie e dagli agenti provocatori, l'eliminazione dei funzionari governativi che con il loro operato tenevano in vita l'autocrazia.\nOsinskij avr\u00e0 completa manovra d'azione, anche se terr\u00e0 un continuo rapporto epistolare con i futuri \"narodovol'cy\" Michajlov, Morozov (1854-1946) e Zundelevi\u010d (1857-1923). Egli non aveva, del resto, problemi a reperire fondi per la sua organizzazione e pare che si sia rivelato perfino pi\u00f9 talentuoso dell'altro \u00abraccoglitore di denaro\u00bb, che fu Aleksandr Michajlov, forse favorito dall'aspetto attraente, dai modi garbati, dal portamento aristocratico.\nNell'inverno 1874-1875, alcuni superstiti dell'andata nel popolo, capitanati da Vladimir Debogorij-Mokrievi\u010d (1848-1926) e da Stefanovi\u010d, avevano formato a Odessa un gruppo, noto come i \u00abJu\u017enye buntari\u00bb (rivoltosi del Sud)\u00bb, che vantava diramazioni a Kiev, Char'kov, Nikolaev, \u017ditomir. Non contava allora che venticinque affiliati circa, e fu con i suoi principali esponenti che Osinskij \u2014 Debogorij-Mokrievi\u010d era suo amico \u2014 aveva preso contatto nell'autunno del 1877.\nIl \u00abComitato esecutivo del partito social-rivoluzionario russo\u00bb.\nIn pochi mesi, gi\u00e0 nell'inverno del '78, Osinskij divenne il punto di riferimento privilegiato del sottosuolo ribelle attivo al Sud. Era la persona cui ci si poteva rivolgere per qualsiasi tipo di aiuto materiale: denaro, passaporti, armi. Tutto si muoveva attorno a lui e passava da lui. ma quello che storicamente \u00e8 stato chiamato il \u00abcircolo di Osinskij\u00bb constava di tredici rivoluzionari: Lizogub, Ljudvik Brandtner (1853-1879), Innokentij Volo\u0161enko (1848-1908), Ivan (1859-1879) e Ignatij Ivi\u010devi\u010d (1857-1879), Grigorij Popko (1852-1885), Aleksej Medvedev (1852-1926), Sof'ja Le\u0161ern von Gercfel'd (1840/42-1898), Vladimir Sviridenko (1850-1879), Aleksandr Sentjanin (1856-1879), Sergej \u010cubarov (1845-1879), Rostislav Steblin-Kamenskij (1858-1894), e Valerian.\nNella notte tra il 13 e il 14 febbraio del 1878, Osinskij diede il via alla sua strategia offensiva nel Sud dell'Impero, precisamente a Rostov sul Don, con l'omicidio della spia venticinquenne Akim Gavrilovi\u010d Nikonov, eseguito da Ivan Ivi\u010devi\u010d e da Rostislav Steblin-Kamenskij, figlio questi del capo della polizia di Poltava, coadiuvati da Aleksandr Sentjanin. Nikonov, che era stato membro di un circolo di propagandisti organizzato tra gli operai della ferrovia Rostov-Vladikavkaz dai populisti del posto, arrestato nell'ottobre del 1877, aveva rivelato tutto quel che sapeva in cambio del rilascio.\nLa mattina del 14, la citt\u00e0 si risvegli\u00f2 tappezzata di proclami che rivendicavano l'assassinio. Nel manifesto si leggeva:\n\u00ab Nella notte tra il 1\u00b0 e il 2 febbraio [secondo il calendario giuliano], a Rostov sul Don, abbiamo ucciso la spia Akim Nikonov. Questo delitto \u00e8 stato eseguito dai socialisti rivoluzionari. Annunciamo la notizia al mondo e che sia d'insegnamento. Akim Nikonov, di mestiere fabbricante di setacci, lo scorso autunno ha consegnato alla merc\u00e9 del governo i suoi e i nostri compagni. Circa trenta esseri umani sono stati rovinati da un rinnegato. Noi difendiamo gli interessi di milioni di persone, difendiamo la verit\u00e0 contro la menzogna e la violenza; l'omicidio \u00e8 per noi un terribile, penoso rimedio. Ma il governo reprime il popolo russo, gli succhia tutte le forze, perseguita noi, che siamo i suoi paladini, come bestie feroci. Ci afferrano e ci sbattono in galera, ai lavori forzati. Da un capo all'altro della Russia, mille nostri compagni sono morti, vittime dei loro ideali, martiri della nazione. E nel mentre prosegue detta persecuzione, che dura ormai da troppo tempo, sono tra noi individui senza onore e senza coscienza, individui che per meschina codardia ci spiano, denunciano la nostra attivit\u00e0 e ci consegnano alla crudele legge del governo. Cos\u00ec ha fatto Akim Nikonov. Era un traditore, un nemico nostro e della causa del popolo. Abbiamo quindi deciso di sbarazzarcene e ce ne siamo liberati. Non vogliamo tollerare pi\u00f9 a lungo. Abbiamo risolto di difenderci. Elimineremo questi Giuda, li elimineremo senza piet\u00e0 e clemenza, e lo dichiariamo a voce alta e apertamente. Che sappiano dunque che li attende solo un premio \u2014 la morte! A questo ci ha costretto il governo russo \u00bb.\nIl 7 marzo Osinskij, con Ivan Ivi\u010devi\u010d e Aleksej Medvedev, spar\u00f2 al viceprocuratore generale della Corte distrettuale di Kiev, Michail Michajlovi\u010d Kotljarevskij, mentre l'uomo rientrava in casa dal teatro, nei pressi dalla sua abitazione. Il viceprocuratore, colpito da diversi proiettili, cadde a terra; i suoi assalitori lo diedero per morto e fuggirono. Sembra che le ragioni del gesto siano da rintracciare nell'accusa lanciata da Vladimir Evgenievi\u010d Malavskij (1853-1886), un rivoltoso in carcere per la faccenda di \u010cigirin, secondo cui questo funzionario avrebbe fatto spogliare nude due detenute per reati politici, Anna Kulikova e Julija Krukovskaja, in sua presenza. Tuttavia, Lev Dej\u010d, recluso anch'egli nel carcere di Kiev, neg\u00f2 questa versione.\nL'8 marzo Osinskij e i suoi scoprirono che Kotljarevskij non solo non era morto, ma non era neppure ferito. I proiettili erano stati fermati, a quanto pare, dallo spesso strato di pelliccia del suo cappotto. Intanto per\u00f2 i manifesti che ne annunciavano l'esecuzione erano stati distribuiti per la citt\u00e0, e stavolta recavano in calce un sigillo ovale con al centro un pugnale, una scure e una rivoltella sovrapposti l'uno all'altro, e intorno al disegno il nome di un fantomatico \u00abComitato esecutivo del partito social-rivoluzionario russo\u00bb (in russo: \u00abIspolnitel'nyj komitet russkij social'no-revoljucionnoj partii\u00bb). Si voleva intimorire le autorit\u00e0 con la rivelazione dell'esistenza di un'organizzazione terroristica in seno al partito rivoluzionario, che era evidentemente cresciuto al punto da avere una propria sezione votata alla lotta armata. Nel messaggio di rivendicazione, con buona verosimiglianza opera di Osinskij, c'era scritto:\n\u00ab La notte del 23 febbraio [secondo il calendario giuliano] \u00e8 stato compiuto un attentato alla vita del procuratore aggiunto Kotljarevskij. Riteniamo nostro dovere spiegare alla societ\u00e0 russa le ragioni di questo gesto. Negli ultimi anni, con lampante chiarezza abbiamo visto che tutto quanto, direttamente o indirettamente, abbiamo realizzato nell'interesse del nostro popolo, oppresso e derubato, \u00e8 stato punito nelle forme pi\u00f9 disumane, e che i suoi difensori, sono fatti segno di una persecuzione senza precedenti dai tempi apostolici. Questa vigliacca persecuzione, che disonora il nostro governo, va avanti da diversi anni. Centinaia di persone, spesso solo per aver detto qualche parola pacata alla gente, per un libro, e tutto il crimine non consisteva che nell'aver spiegato al popolo la situazione, \u2014 centinaia di persone, solo per questo, sono state messe in prigione, mandate in esilio, ai lavori forzati, murate nelle prigioni centrali \u2014 questa nuova barbara trovata di un governo poliziesco-burocratico. Cos'altro restava da fare a noi, socialisti-rivoluzionari, che ardentemente vogliamo il bene del popolo, e non abbiamo fondate speranze in un rivolgimento pacifico dello stato, nel quale tutto \u00e8 schiacciato, svilito, dove trionfa il male e regnano con arroganza la frusta e la galera, per mezzo dei suoi rappresentanti \u2014 con la divisa e senza \u2014 e degli altri burocrati, nelle vesti di ladri e sanguisughe? Abbiamo a malincuore deciso di ricorrere a un sistema che in qualsiasi altro momento avremmo respinto con tutte le forze dell'animo nostro \u00bb.Firmato \u00ab Comitato esecutivo del partito social-rivoluzionario russo \u00bb\nQualche giorno dopo alcuni studenti diffusero nelle strade di Kiev dei volantini in cui si assicurava che i successivi colpi del partito social-rivoluzionario sarebbero stati condotti con un grado maggiore di professionalit\u00e0. Non \u00e8 ben chiaro se sia stata un'iniziativa spontanea o se sia stata pilotata da Osinskij. Quel che si sa \u00e8 che Valerian intervenne ad alcuni incontri con gli studenti, dopo che qualcuno di loro, riconosciuto colpevole di distribuzione illegale, era stato arrestato, e li invit\u00f2 a reclamare la concessione delle libert\u00e0 politiche. Il governo alla fine fece espellere dagli istituti scolastici centoventi giovani, quindici dei quali furono esiliati nei governatorati settentrionali della Russia europea.\nIl 24 maggio, in tarda serata, mentre l'aiutante maggiore della gendarmeria di Kiev, il barone Gejking (1835-1978), passeggiava con un collega all'angolo tra il Chre\u0161\u010datyk e il viale Bibikovskij (ora, viale \u0160ev\u010denko), veniva colpito allo stomaco dal pugnale di Grigorij Popko, che aveva dovuto venire a patti con s\u00e9 stesso per decidersi ad agire.\nL'urlo di Gejking richiam\u00f2 alcuni passanti che si lanciarono all'inseguimento di Popko, il quale spar\u00f2 uccidendo una persona e ferendo alla gamba un poliziotto, prima di riuscire a dileguarsi. Il barone morir\u00e0 quattro giorni dopo. La delibera di uccidere Gejking, che aveva fama di liberale per essere stato piuttosto morbido nei confronti dei propagandisti, fu motivata nel documento di rivendicazione \u2014 che sar\u00e0 anche spedito per posta nelle varie province \u2014 con l'accanimento profuso nell'inchiesta sull'affare di \u010cigirin. Si tratt\u00f2 comunque, e soprattutto, di un delitto politico: Gejking era considerato un legittimo bersaglio per la sua funzione di alto esponente della polizia segreta.\nLa successiva attivit\u00e0 di Osinskij si concentr\u00f2 sulla liberazione dei compagni dalle prigioni. L'unico tentativo che ebbe successo fu quello portato avanti in collaborazione con Frolenko (1848-1938), che sottrasse dalla Luk'janovskaja Deutsch, Stefanovi\u010d e Bochanovskij. Frolenko si era fatto assumere nella prigione come portiere e, in capo a qualche mese, aveva fatto carriera fino a divenire sorvegliante. Il salto di qualit\u00e0 fu possibile grazie a Osinskij. Poich\u00e9 si progettava di far sorvegliante Frolenko, bisognava liberarsi di quello che c'era. I tre detenuti cominciarono col riferire al direttore voci false su presunte gravi offese recate loro dal sorvegliante, per costringere quest'uomo a una qualche reazione, ma questi era persona che sapeva sopportare. Allora Valerian, informato dell\"'impasse\", fece la sua conoscenza e gli offr\u00ec un \u00ablavoro da contabile in una fabbrica di zucchero\u00bb. Naturalmente gli fece presente che doveva dimettersi dal suo attuale incarico e rendersi immediatamente disponibile alla partenza, quindi gli diede il denaro per il viaggio e un mese di paga anticipata. Poi la partenza fu rimandata con diversi pretesti, ma nel frattempo era avvenuta la sua sostituzione con Frolenko.\nLa sera dell'8 giugno, Frolenko, portando con s\u00e9 abiti da guardia carceraria per travestire i fuggiaschi, si accingeva ad aprire le celle, quando comparve il guardiano d'ordinanza, addetto alla vigilanza del carcere. Stefanovi\u010d pens\u00f2 bene di far cadere, come inavvertitamente, un libro fuori dalla finestra, e Frolenko ordin\u00f2 al guardiano di andare a prenderlo. Dopo di che si affrett\u00f2 a liberare gli amici e tutti insieme poterono uscire dalle mura della prigione, dove li attendeva Osinskij a bordo di una vettura e in divisa militare. Arrivati poi via mare a Kremen\u010duk, solcando le acque del Dnepr, ritrovarono Valerian, che s'era invece servito della ferrovia, provvisto di nuovi documenti e di denaro per l'espatrio. Le ricerche della polizia furono circoscritte alla sola Kiev, e agli evasi riusc\u00ec di farla franca.\nIl 13 luglio alcuni membri del circolo di Osinskij parteciparono, in concorso con gli \"zemlevol'cy\" del Nord, allo sfortunato tentativo di liberare Vojnaral'skij (1844-1898), durante il trasferimento dal carcere di Char'kov alla prigione centrale di Novo-Belgorod. Fallita l'azione, nonostante la superiorit\u00e0 numerica, i rivoluzionari si prepararono alla partenza. Ma la polizia aveva rapidamente scoperto che un ricco signore (si trattava di Aleksandr Michajlov) e il suo cameriere avevano preso in affitto una stanza di fronte al carcere di Char'kov, per andar via subito dopo l'assalto alla carrozza che trasportava il prigioniero. Quando il portiere rivel\u00f2 che il \"barin\" (gentiluomo) guardava dalla finestra la prigione con un binocolo, non ci furono pi\u00f9 dubbi sul coinvolgimento di queste persone, e fu predisposta una retata alla stazione, probabile luogo di allontanamento. Aleksej Medvedev, che era giunto in ritardo rispetto agli altri, gi\u00e0 in viaggio, fu riconosciuto dal portiere, anche se aveva cambiato il suo aspetto radendosi la barba, modificando il taglio di capelli e la foggia dell'abito, e arrestato con il suo nome illegale di P\u00ebtr Nikiforovi\u010d Fomin.\nOsinskij elabor\u00f2 allora con i suoi un piano per liberare Medvedev. A Char'kov giunsero Aleksandr Sentjanin, un ex studente dell'Accademia mineraria, e Ekaterina Tumanova (1855-1930), che si stabilirono come marito e moglie in un appartamento dal quale si progettava di scavare un tunnel che doveva sboccare nel vicino carcere. A loro si unirono poi i fratelli Ivi\u010devi\u010d e Ekaterina Sarandovi\u010d (1858-1896). I lavori di scavo procedevano bene, sennonch\u00e9 un giorno Sentjanin fu arrestato, e non sapendo come la polizia si fosse messa sulle sue tracce, i compagni deliberarono di partire. In realt\u00e0, il tunnel sar\u00e0 scoperto soltanto sei mesi pi\u00f9 tardi.\nIl 10 settembre 1878, Medvedev con undici criminali comuni riusc\u00ec a evadere dal carcere. Il direttore della prigione, nel dare conto dell'incresciosa notizia al ministro dell'Interno, si scus\u00f2 dicendo che l'istituto penitenziario era stato costruito per accogliere 230 detenuti e invece ce n'erano stipati 548. Comunque la fuga di Medvedev fu presto interrotta: lui e uno degli altri evasi saranno catturati il 12 settembre, a circa venti chilometri da Char'kov, in un bosco, nei pressi di una stazione.\nIl 5 agosto, a Odessa, in occasione dei tumulti scoppiati nella piazza antistante il tribunale di Odessa, dopo la lettura del verdetto che condannava al capestro Ivan Koval'skij, era stato arrestato Iosif Davidenko, uno stretto collaboratore di \u010cubarov, che si difese dall'arresto, sparando, e nei giorni seguenti l'impiccagione c'era stata una massiccia ondata di arresti tra i radicali della citt\u00e0. Nella rete cadevano, lo stesso \u010cubarov, che aveva opposto resistenza armata, Lizogub e Popko. Tutti citati a giudizio l'anno seguente nel processo dei 28, \u010cubarov, Lizogub, Davidenko, nonch\u00e9 Solomon Vittenberg (1852-1879) e Ivan Logovenko (1842-1879), del circolo di Nikolaev e vicini a Sviridenko, saranno condannati a morte e impiccati, i primi tre il 22 agosto, i restanti due, il 23; Popko, invece, avr\u00e0 i lavori forzati a vita, non essendo conosciuto il suo coinvolgimento nella morte di Gejking.\nIl deterioramento generale della situazione spinse il governo a fare appello all'opinione pubblica nella lotta contro le forze eversive, al che comparve a San Pietroburgo un opuscolo illegale in cui si spiegava alla societ\u00e0 civile che \u00abnon bisogna piagnucolare in ginocchio chiedendo la libert\u00e0, ma conquistarsela\u00bb e che se si \u00abporr\u00e0 con energia un simile compito, allora i socialisti l'appoggeranno certo attivamente, perch\u00e9 comune \u00e8 lo scopo:ottenere la libert\u00e0\u00bb.\nLo \"zemstvo\" del governatorato di \u010cernigov, su iniziativa del consigliere Petrunkevi\u010d, un grande proprietario terriero che sar\u00e0 unno dei fondatori del Partito Costituzionale Democratico e deputato della prima Duma, rispose all'appello del governo con un sostanziale rifiuto e ponendosi sulla scia del documento firmato dai rivoluzionari, giacch\u00e9 \u00abpriva di garanzie legali, priva della libert\u00e0 di esprimere pubblicamente le opinioni..., priva del diritto di criticare le idee che sorgono al suo interno, la societ\u00e0 russa non \u00e8 altro che una massa atomizzata e inerte, capace di assorbire tutto, ma impotente a combattere i mali sociali\u00bb. Si giunse cos\u00ec il 15 dicembre a un incontro tra esponenti del movimento liberale e dell\"'intelligencija\"\u2014 Petrunkevi\u010d, e tra gli altri, forse, lo scrittore ucraino Dragomanov (1841-1895) \u2014 e dei populisti rivoluzionari \u2014 Osinskij, Debogorij-Mokrievi\u010d e Sviridenko. Si chiedeva a questi ultimi di sospendere gli attacchi per dare loro il tempo di preparare \u00abin larghi ambienti sociali\u00bb e nelle assemblee dei governi della regione un'aperta protesta che inneggiasse alla Costituzione. Petrunkevi\u010d sembrava propenso a credere che se l'opinione pubblica avesse dato segnali di risveglio, allora i terroristi si sarebbero fermati e avrebbero cominciato a valutare l'uso di metodi alternativi alla lotta armata, e con questo spirito aveva organizzato il confronto. I colloqui si conclusero per\u00f2 con un nulla di fatto, perch\u00e9 i rivoluzionari ritenevano, e il tempo, su questo, avrebbe dato loro ragione, che l'apatia fosse un male della societ\u00e0 comune all\"intelligencija\" e ai notabili liberali.\nArresto e processo.\nAi primi di luglio del 1878, il nuovo capo della gendarmeria nel governatorato di Kiev, Vasilij Novickij (1837-1907), al posto che era stato di Gejking, quello di vice, aveva voluto il capitano Georgij Sudejkin (1850-1883). Costui si rivel\u00f2 un autentico maestro dello spionaggio per l'uso spregiudicato degli agenti provocatori e per l'abilit\u00e0 manifesta nell'individuare i soggetti capaci di impersonare al meglio il ruolo del doppiogiochista. In pochi mesi gli riusc\u00ec di infiltrare i gruppi ribelli di Kiev e Odessa e, a febbraio del 1879, di sgominarli.\nIl 5 febbraio, sul Chre\u0161\u010datyk, una guardia fermava Osinskij e Volo\u0161enko e li pregava di seguirli alla stazione di polizia per il controllo dei documenti. Essendo questa una prassi diffusa e provvisti di passaporti ben contraffatti, i due non pensarono a una trappola e obbedirono al pubblico ufficiale, ma giunti al Commissariato si trovarono davanti Sudejkin. Valerian prov\u00f2 ad estrarre la pistola, fu per\u00f2 sopraffatto e atterrato da pi\u00f9 gendarmi. Qualche ora dopo, nell'appartamento di Osinskij, era catturata Sof'ja Le\u0161ern e sequestrato vario materiale: passaporti falsi, armi, opuscoli su \u010cigirin, lettere di Lizogub, prove di legami con il gruppo di Char'kov e Lev Gartman, una certa quantit\u00e0 di curaro e cianuro.\nAristocratica e figlia di un generale, come Valerian, la Le\u0161ern aveva studiato all'Istituto superiore femminile Alar\u010din di San Pietroburgo con Sof'ja Perovskaja e Anna Korba, aveva svolto attivit\u00e0 educativa e propagandistica nei villaggi contadini, ed era poi entrata nel circolo populista di Feofan Lermontov (1848/49-1878), un seguace di Bakunin vicino ai ribelli del Sud, col quale strinse un rapporto sentimentale e sar\u00e0 coimputata al processo dei 193. Condannata all'esilio, fu, in seguito alla richiesta di influenti parenti (soprattutto una dama d'onore della zarina), graziata, anche se doveva essere sottoposta a sorveglianza per tre anni. La Le\u0161ern chiese allora il permesso di seguire in esilio il suo compagno, sennonch\u00e9 Lermontov mor\u00ec prima di poter partire per il governatorato di Archangel'sk. A quel punto Sof'ja Aleksandrovna sfugg\u00ec al controllo della polizia e raggiunse Kiev, per entrare, nell'estate del 1878, nella cerchia di Osinskij. Presto s'innamorarono e Valerian, con il nome di Stepan Bajkov, identit\u00e0 che avrebbe esibito all'arresto, fece redigere un falso certificato di matrimonio e spos\u00f2 Sof'ja civilmente.\nIl 23 febbraio, lo studente Babi\u010dev, una spia infiltrata da Sudejkin tra i rivoltosi, fece scattare la trappola che avrebbe sgominato il gruppo di Kiev. Nell'appartamento dei fratelli Ivi\u010devi\u010d, la casa Kosarovskij in via \u017dilinskaja, che ospitava la tipografia e fungeva da ufficio per la produzione dei falsi documenti, era stato fissato un incontro tra i membri superstiti del circolo di Osinskij e altri elementi strettamente legati a esso, perci\u00f2, dovendo riunirsi in tanti, si sfrutt\u00f2 la festivit\u00e0 del marted\u00ec grasso. Un agente della pattuglia diretta personalmente da Sudejkin, buss\u00f2 alla porta della casa chiedendo di Debogorij-Mokrievi\u010d. Tutti i poliziotti, come risult\u00f2 nel corso del processo, avevano il busto protetto da una maglia di ferro. Ivan Ivi\u010devi\u010d dalla fessura aperta, rispose che Debogorij-Mokrievi\u010d non abitava l\u00ec, e l'agente lo invit\u00f2 a mostrargli il passaporto. Quindi, attraverso la porta, Ivan Ivi\u010devi\u010d spar\u00f2, e i gendarmi risposero. Nella furiosa battaglia che segu\u00ec, un poliziotto rimase ucciso, e quattro rivoluzionari, feriti. Erano i fratelli Ivi\u010devi\u010d, che sarebbero morti in pochi giorni, Brandtner, e un altro, colpito alla testa, la cui vera identit\u00e0 alcune fonti danno per sconosciuta, e altre individuano in Grigorij Ivan\u010denko (1856-?). La sparatoria serviva anche a tenere impegnati i gendarmi, mentre Nikolaj Pozen (1850-dopo 1901) e Natalja Armfel'd provvedevano a bruciare le carte compromettenti. Tra gli altri a essere catturati, Steblin-Kamenskij, Stepan Feochari (1858-1931), la Sarandovi\u010d.\nL'appartamento dov'era Debogorij-Mokrievi\u010d si trovava nello stesso edificio ed era il domicilio di Babi\u010dev. Naturalmente anche qui irruppero i gendarmi, bench\u00e9 con esito meno cruento. Debogorij-Mokrievi\u010d, Marija Kovalevskaja (1849-1889) e altri, si fecero arrestare senza opporre resistenza; Sviridenko e Leonid Di\u010deskulo (1847-1889), invece, si difesero armi alla mano e scesero in strada. Solo il secondo, colui che per conto di Osinskij aveva fornito aiuto materiale a Gol'denberg, il quale avrebbe ucciso quattro giorni dopo il governatore di Char'kov, il principe Dmitrij Kropotkin, riusc\u00ec a fuggire e a riparare in Romania.\nOsinskij, Volo\u0161enko e la Le\u0161ern furono processati il 18 e 19 maggio, mentre gli altri \"buntari\", in numero di quattordici, lo furono prima, tra il 12 e il 16, presso il tribunale distrettuale militare di Kiev. I quattordici erano: Sviridenko, Brandtner, Debogorij-Mokrievi\u010d, Steblin-Kamenskij, la Kovalevskaja, Natal'ja Armfel'd, Pavel Orlov (1856-1890), Pozen, Aleksandra Potylicina (1860 ca.-dopo 1900), Feochari, la Sarandovi\u010d, lo sconosciuto, e le sorelle Vera e Ekaterina Vasil'eva. A parte la pena capitale comminata a Sviridenko e a Brandtner, il tribunale condann\u00f2 gli altri a quattordici anni e dieci mesi di \"katorga\", fuorch\u00e9 le sorelle Vasil'eva, accusate di favoreggiamento e assolte, e la Potylicina, esiliata par quattro anni, ma su di lei, che non faceva parte del movimento rivoluzionario sebbene conoscesse la Sarandovi\u010d, pesa il sospetto che sia stata un'informatrice della polizia.\nPubblico accusatore in entrambi i processi fu il colonnello Vasilij Strel'nikov, destinato a far carriera e a morire nel 1882, per volere di Narodnaja volja e per mano di \u017delvakov (1860/61-1882), con la complicit\u00e0 di Chalturin. Strel'nikov, nel secondo processo, fu molto duro e offensivo nei confronti di Osinskij e della Le\u0161ern, che vilipese sul piano personale in maniera grossolana, definendola non \u00abuna donna, bens\u00ec un mostro, un certo qual ermafrodita\u00bb. Osinskij, a sua volta, fece un discorso pieno di dignit\u00e0, a partire dall'orgogliosa affermazione che aveva \u00abl'onore di essere un membro del partito social-rivoluzionario russo\u00bb, formula che sarebbe stata poi ripetuta in sede processuale dai \"narodovol'cy\", e us\u00f2 un tono ironico e impertinente all'indirizzo del procuratore. Inoltre asser\u00ec di essere un elemento di poca importanza all'interno del partito e che il Comitato esecutivo era ancora integro e operante, stabilendo cos\u00ec col suo esempio un precedente che i populisti rivoluzionari faranno proprio, per conservare sul nemico almeno un potere di tipo psicologico.\n\u00abVenendo a giudizio, avevo intenzione di esporre il nucleo della dottrina socialista onde spiegare al pubblico chi sono gli imputati e che il genere di delitto da essi perpetrato, entrando nel partito, consiste nell'aver voluto che la vita del popolo fosse fondata su una giustizia superiore. Ma, giacch\u00e9 contro ogni previsione, sono state lette alcune pubblicazioni e \"brochures\", mi limiter\u00f2 a dichiarare i principi socialisti \u2014 i miei principi \u2014 e le aspirazioni socialiste \u2014 le mie aspirazioni.\u00bb\n\u00abDa parte mia non intendo discutere col procuratore, essendo indifferente alle sue uscite indecenti, ma ritengo mio dovere replicare alle accuse che tendono a diffamare il partito socialista nella pubblica opinione.\u00bb\n\u00abIl procuratore afferma che si conf\u00e0 ai membri del partito non l'onore, bens\u00ec il disonore, ma \u00e8 improbabile che su questa materia possa giudicare. Una serena comprensione della questione si pu\u00f2 avere solo attraverso il suo studio diretto; per giudicare i socialisti e il loro lavoro \u00e8 doveroso conoscerli da vicino, e vale la pena stare vicino a loro. Ma come avvicinarsi a loro, procuratore? Per essere un socialista occorre avere una caratura morale superiore a quella di un procuratore...\u00bb\n\u00abQuali sono i concetti di moralit\u00e0 e di onore per il pubblico accusatore risulta dal giudizio sul caso di \u010cigirin. Palesemente, nella testa del procuratore, l'adempimento della funzione pubblica e il ladrocinio sono congiunti in modo indissolubile, in quanto sostiene che i contadini siano stati derubati dal movimento organizzato a \u010cigirin. I contadini sono stati inquadrati nelle milizie e, in cambio, guardie armate avrebbero preso un tributo mensile di cinque copechi; una parte del denaro raccolto sarebbe stata utilizzata per la congiura, e l'altra sarebbe finita, secondo il procuratore, nelle mani dei socialisti. A questa conclusione il procuratore poteva giungere solo ignorando i fatti che la contraddicono, altrimenti avrebbe saputo che le risorse raccolte non erano sufficienti a scatenare la rivolta e che a tal fine furono prelevati dal fondo dei ribelli seicento rubli. Quanto a me, non posso prendere per buona la presunzione di mettere sullo stesso piano socialisti e ladri... Per quale ragione persone che vogliono trarre profitto a danno degli altri dovrebbero esporsi al pericolo che continuamente minaccia i membri del partito rivoluzionario, quando ci sono cos\u00ec tanti posti dove si pu\u00f2 saccheggiare impunemente?\u00bb\n\u00ab[...] Per quanto concerne la mia relazione con Sof'ja Aleksandrovna Le\u0161ern, la pubblica accusa afferma che io e lei siamo amanti, e lo dice, evidentemente, per infangarci. Io affermo per\u00f2 che non spetta al procuratore giudicare i matrimoni civici. Per comprenderne l'ideale, \u00e8 necessario raggiungere un alto livello di evoluzione intellettuale e morale, anche essenziali per afferrare le concezioni stesse del socialismo. Se era sua intenzione farci sentire in colpa, ha fallito lo scopo\u00bb.\n\u00ab Non mi resta che ridurre in cenere l'altra illusione del procuratore: egli crede che io sia un generale del partito socialista, che con la mia persona subisca una grave perdita, che con la mia morte il Comitato esecutivo, del quale sarei un esponente, si disgregher\u00e0. La realt\u00e0 non corrisponde affatto a questo teorema. Nell'organico del partito socialista, io non sono che un soldato semplice, e come me ce ne sono a frotte. Mi \u00e8 ben noto che nel novero degli arrestati, a San Pietroburgo come in provincia, non si trova un solo membro del Comitato esecutivo. Vana \u00e8 l'esultanza del procuratore in merito alla fine del movimento socialista in Russia. Tale movimento avr\u00e0 un ampio sviluppo e un avvenire vittorioso: di questo sono sicuro e da questo convincimento traggo forza e conforto nel caso in cui la Corte dovesse deliberare la mia condanna a morte\u00bb.\nIl 19 maggio Innokentij Volo\u0161enko fu condannato a dieci anni di lavori forzati, Valerian Osinskij e Sof'ja Le\u0161ern, a morte mediante fucilazione, per resistenza armata e adesione a un'organizzazione clandestina finalizzata al rovesciamento dell'Impero, mentre era del tutto sconosciuta la parte svolta da Valerian negli atti terroristici compiuti nell'ultimo anno. Ma il giorno successivo un telegramma di Vladimir Filosofov (1820-1894), il capo procuratore militare dell'Impero, informava i governatori che, su ordine del sovrano, i criminali politici di Kiev dovevano essere impiccati, e che per le successive sentenze dei tribunali militari si sarebbe dovuto procedere con la medesima modalit\u00e0 d'esecuzione.\nL'ultima lettera e la morte.\nLa settimana che precedette la morte, vide Osinskij \u00abtranquillo e di lieto umore\u00bb, ma l'ultima sera la sua eccitabilit\u00e0 nervosa fu messa a dura prova. Il 25 era giunta la notizia che la pena capitale della Le\u0161ern era stata commutata nei lavori forzati a vita, perch\u00e9 una donna non era ancora mai stata giustiziata, e Sof'ja Aleksandrovna, all'approssimarsi dell'esecuzione di Valerian, fu presa dalla disperazione. Volendo morire con il suo amore, gridava e piangeva, e a nulla valsero i tentativi di calmarla che fece Osinskij, dall'ala maschile del carcere Luk'janovskaja verso quella femminile. A ci\u00f2 si aggiunse la separazione dalla famiglia. Per evitare alla madre lo strazio di un ultimo saluto, le disse che il governatore non avrebbe confermato la pena e che avevano ancora tante altre occasioni per rivedersi, ma, prendendo da parte il fratello maggiore e la sorella sedicenne, disse loro che sarebbe stato senz'altro giustiziato l'indomani.\nFino alla fine svolse la sua attivit\u00e0 rivoluzionaria e riusc\u00ec a dettare in codice una lettera per gli amici di San Pietroburgo, nella quale diceva:\n\u00ab Amici fraterni e compagni!Vi scrivo per l'ultima volta nella vita, perci\u00f2, anzitutto, un abbraccio del genere pi\u00f9 affettuoso, e per favore, non conservate un brutto ricordo di me. Personalmente, di voi ho da portare nella tomba solo bei ricordi...Noi non abbiamo nessun rimpianto di dover morire, perch\u00e9 moriamo per un'idea, e, se un rimpianto abbiamo, \u00e8 solo quello che ci \u00e8 toccato perire quasi soltanto per la vergogna del monarchismo morente, e non per qualcosa di meglio, e che, prima della morte, non abbiamo fatto quello che volevamo. Vi auguro, cari, di morire pi\u00f9 proficuamente di noi. Questo \u00e8 l'unico, il migliore augurio che possiamo farvi. E ancora: non versate invano il vostro sangue prezioso! \u2014 e poi, non fatevi catturare tutti...Non abbiamo dubbi che ora la vostra attivit\u00e0 sar\u00e0 diretta verso un unico obiettivo. Anche se su questo non c'\u00e8 nulla di scritto, \u00e8 quel che bisogna fare. Secondo noi, ormai, null'altro il nostro partito pu\u00f2 fisicamente intraprendere. Ma per fare veramente del terrorismo, ci vogliono gente e mezzi...Possa dio darvi, fratelli, il successo completo! Questo \u00e8 il nostro solo desiderio prima di morire. E non abbiamo dubbi che quando morirete, forse molto presto, lo farete con la nostra stessa indifferenza. Ma la nostra causa non pu\u00f2 morire \u2014 \u00e8 questa certezza che ci consente di avere in spregio la morte. Se vivrete, bene, ma se la vostra morte fosse necessaria, che sia pi\u00f9 produttiva della nostra! Addio, addio!Baciate per me tutti i miei amici e conoscenti, vicini e lontani, e chi non mi ha dimenticato.In molti mi sono stati avversi (anche se nella maggior parte, per un malinteso); che almeno adesso i vecchi rancori siano lasciati alle spalle. Io, per conto mio, non porto nella tomba nessun rancore contro chicchessia...E comunque, passi pure che noialtri fossimo dimenticati, purch\u00e9 non ne abbia a risentire la causa. Addio, cari amici-compagni, e non pensate male di me. Vi abbraccio tutti forte forte fino a soffocarvi, e vi stringo la mano fino a farvi male, per l'ultima volta...Il vostro Valerian \u00bb\nOsinskij chiese poi a Debogorij-Mokrievi\u010d, che divideva la cella con lui, di cantargli alcune canzoni francesi, tra le quali ve n'era una, \u00abIl vecchio caporale\u00bb, che ben si adattava alla sua situazione. Narra, infatti, la storia di un soldato di Napoleone che, ferito, chiede ai commilitoni di non piangere per la sua morte imminente.\nLa mattina del 26 maggio, alle 09:00, Osinskij, Brandtner e Sviridenko furono portati nell'ufficio amministrativo della prigione, per sbrigare alcune formalit\u00e0, quindi furono sistemati su un carro e condotti, sotto scorta di un distaccamento di cosacchi, sul luogo del supplizio, che si trovava dietro la prigione, su un vasto terreno abbandonato. A dirigere l'esecuzione fu lo stesso capo della gendarmeria, Novickij; a metterla in atto, il boia Frolov.\nMentre erano disposti con le spalle al patibolo, uno dei tre prigionieri chiese il permesso di abbracciare i compagni, desiderio che gli fu accordato. In quel momento, l'aiutante di campo del generale \u010certkov, comandante del distretto militare di Kiev, domand\u00f2 ai condannati se non volessero pentirsi e accettare il conforto spirituale, gi\u00e0 declinato tre volte. Segu\u00ec l'ennesimo rifiuto.\nPrimo a essere impiccato fu Sviridenko, che mor\u00ec istantaneamente. Secondo, fu Brandtner, che gemette una volta e per due si dimen\u00f2. Ultimo, Osinskij. Frolov non strinse bene il cappio intorno al suo collo sottile, e la corda sal\u00ec all'altezza dell'orecchio, di modo che il viso s'inclin\u00f2 di traverso, con una brusca tirata. Valerian cominci\u00f2 allora ad agitarsi violentemente e a battere i piedi. Mormorii si levarono tra la folla \u2014 tremila persone circa \u2014 che assisteva all'esecuzione. Novickij spieg\u00f2 che la sofferenza del detenuto era dovuta al fatto che aveva rinunciato ai sacramenti, e, stando alla versione di Krav\u010dinskij, ordin\u00f2 che fosse suonata la Kamarinskaja, una celebre danza popolare russa, al fine di attutire il suono dei rantoli di Osinskij. Una trentina di persone furono arrestate, per aver mostrato il proprio disagio, e tra questi, otto studenti del ginnasio che avevano pianto, ma anche alcuni soldati si sentirono male.\nMezz'ora dopo la morte di Valerian, la corda fu tagliata e i cadaveri dei tre uomini, dopo l'accertamento del decesso, furono sepolti ai piedi del patibolo.\nOmaggio postumo.\nNel 1907, l'economista e pubblicista Valerian Obolenskij (1887-1938), aderendo all'ala bolscevica del Partito Operaio Socialdemocratico Russo, decise di usare lo pseudonimo di Valerian Osinskij. La sua fu una carriera ai vertici e ricopr\u00ec diversi incarichi prestigiosi (presidente della Banca centrale, membro del CC, direttore dell'Ufficio centrale di statistica), ma, coinvolto nel processo contro Bucharin, fu condannato a morte il 1\u00ba settembre 1938 e fucilato lo stesso giorno. Sar\u00e0 riabilitato da Chru\u0161\u010d\u00ebv nel 1957."}
{"id": "5462767", "revid": "339392", "url": "https://it.wikipedia.org/wiki?curid=5462767", "title": "Ad kalendas graecas", "text": ""}
{"id": "5462779", "revid": "1573940", "url": "https://it.wikipedia.org/wiki?curid=5462779", "title": "Villa Fenzi", "text": "Villa Fenzi o Granatieri \u00e8 una dimora storica italiana, che si trova a Scandicci (FI), in Via Pisana 643.\nStoria.\nLa villa sorge lungo un tratto della via Pisana, in direzione Lastra a Signa, nel borghetto chiamato Capannuccia, che, a partire dal Settecento, cominci\u00f2 ad essere conosciuto anche col toponimo Granatieri per la presenza di statue in terracotta raffigurante proprio tali militari, poste un tempo sui muri della villa.\nNel XV secolo l'edificio era una casa da signore della famiglia Del Sera; pass\u00f2 nel Settecento ai Fenzi, banchieri fiorentini, i quali trasformarono l\u2019antico edificio in una villa.\nSuccessivamente la villa pass\u00f2 ai Meucci e infine ai Saccardi.\nDescrizione.\nLa Villa presenta una cinta muraria festonata, in parte conserva ancora delle decorazioni geometriche in cotto alla sommit\u00e0, su cui s\u2019apre il cancello.\nSegue poi il prospetto che guarda verso la strada che presenta finestre incorniciate di stucco ad imitazione della pietra e un enorme portale, con bozze in stucco e raccordato da uno stemma purtroppo illeggibile con due volute.\nAl termine della facciata si nota un tabernacolo posto sempre sulla cinta muraria, la quale prosegue col motivo decorativo del festone, fino al prospetto della cappella.\nLa facciata interna prospetta verso il giardino ad est e, oltre alle finestre del primo piano anch\u2019esse incorniciate come quelle lungo la strada, presenta, nell\u2019ingresso principale, un portico su due colonne ioniche le quali sostengono un balcone. A questa struttura si aggiunge al centro una colombaia, sul lato sinistro un secondo corpo di fabbrica, dal quale si accede attraverso un arco ribassato in pietra sormontato da uno stemma (anch\u2019esso di pietra).\nEntrando da questo corpo di fabbrica, s\u2019accede ad una stanza con caminetto in pietra con la seguente sigla: D. F. 1801.\nNel giardino si conservano le famose statue dei Granatieri, una donna e un leone un tempo poste su un muro, oggi scomparso.\nInfine va menzionata la presenza di alcune fontane.\nLa cappella (sconsacrata) \u00e8 dedicata a Santa Lucia."}
{"id": "5462782", "revid": "78645305", "url": "https://it.wikipedia.org/wiki?curid=5462782", "title": "Neurone di Renshaw", "text": "Il neurone di Renshaw (o cellula di Renshaw) \u00e8 un interneurone glicinergico, ossia addetto al rilascio di glicina che \u00e8 un neurotrasmettitore inibitorio del motoneurone. Queste cellule si trovano nella materia grigia del midollo spinale e sono associate a due vie con un motoneurone alfa.\nHanno due funzioni:\nIn questo modo, l'inibizione delle cellule Renshaw rappresenta un meccanismo di feedback negativo."}
{"id": "5462787", "revid": "1924342", "url": "https://it.wikipedia.org/wiki?curid=5462787", "title": "Voltaj", "text": "I Voltaj sono un gruppo musicale pop-rock rumeno.\nIn attivit\u00e0 dal 1982, hanno vinto l'MTV Europe Music Awards 2005 come \"Best Romanian Act\".\nNel 2015 sono stati scelti per rappresentare il loro Paese all'Eurovision Song Contest con la canzone \"De la cap\u0103t\", che ha anche conquistato l'ingresso in finale."}
{"id": "5462794", "revid": "72929059", "url": "https://it.wikipedia.org/wiki?curid=5462794", "title": "Uroteppa", "text": ""}
{"id": "5462797", "revid": "71433", "url": "https://it.wikipedia.org/wiki?curid=5462797", "title": "Bande de filles", "text": ""}
{"id": "5462798", "revid": "599013", "url": "https://it.wikipedia.org/wiki?curid=5462798", "title": "Viktorija Tomova", "text": "Biografia.\nVincitrice di 16 titoli nel singolare e 12 titoli nel doppio nel circuito ITF, il 28 giugno 2021 ha raggiunto la sua migliore posizione nel singolare WTA piazzandosi 104\u00ba. Il 11 agosto 2014 ha raggiunto il miglior piazzamento mondiale nel doppio alla posizione n\u00b0 254.\nViktorija Tomova ha anche giocato nella squadra bulgara di Fed Cup, con un bilancio che finora conta 3 vittorie e altrettante sconfitte."}
{"id": "5462799", "revid": "339392", "url": "https://it.wikipedia.org/wiki?curid=5462799", "title": "T\u00fcrkiye S\u00fcper Kupas\u0131 1995", "text": ""}
{"id": "5462800", "revid": "1687355", "url": "https://it.wikipedia.org/wiki?curid=5462800", "title": "Isabella \u0160inikova", "text": "Carriera.\nDotata di ottimi colpi da fondo campo, la sua superficie preferita \u00e8 la terra rossa. Dopo qualche anno di transizione, \u00e8 esplosa a livello ITF nel 2015, anno in cui ha conquistato otto tornei, impresa riuscita nel nuovo millennio solo a R\u00e9ka-Luca Jani (2013) e Li Na (2000). Ad oggi conta 16 vittorie complessive nel circuito ITF. Ha debuttato in un tabellone WTA a Katowice nel 2016, uscendo sconfitta al primo turno da Aliz\u00e9 Cornet per 6-2, 6-7, 6-3. Con la vittoria contro Dalila Jakupovi\u010d nella finale degli Internazionali Femminili di Tennis Citt\u00e0 di Caserta edizione 2016, la bulgara \u00e8 diventata l'unica tennista capace di scrivere per due volte il suo nome nell'albo d'oro nel torneo di via Laviano."}
{"id": "5462801", "revid": "1573940", "url": "https://it.wikipedia.org/wiki?curid=5462801", "title": "Villa Pestellini", "text": "Villa Pestellini o Il Melarancio \u00e8 una dimora storica di Scandicci, situata nella via Volterrana.\nStoria.\nA pochi metri dallo sbocco della via di Vingone, lungo la via Volterrana, sorge questa suggestiva villa. Nel XV secolo l'edificio era noto come \"La Piazzola\" ed era di propriet\u00e0 dei Bartoli. Nel 1480 circa la villa pervenne a Giovanni d'Alessandro Arrighi; successivamente la comprarono i Niccolini (9 marzo 1676), dopodich\u00e9 pass\u00f2 agli Ombrosi, ai Corsi e nel 1829 l'acquist\u00f2 la famiglia Pestellini, (donde deriva l'attuale nome). Da questa famiglia nacque il pittore Enrico (Firenze, 1838- Giogoli di Firenze, 1916)\n. All\u2019inizio del \u2018900 la villa era di propriet\u00e0 dell'artista.\nInfine l\u2019immobile storico pass\u00f2 ai Ricciarelli e poi agli Angeletti. \nLa villa sub\u00ec degli interventi nel corso del XVII secolo, che gli hanno conferito un aspetto sobrio ed elegante. La villa possiede, inoltre, una cappella privata."}
{"id": "5462802", "revid": "125874523", "url": "https://it.wikipedia.org/wiki?curid=5462802", "title": "Mandamento Tirrenico", "text": "Il Mandamento Tirrenico o Piana \u00e8 una sovrastruttura territoriale della 'ndrangheta che si pone come organo di raccordo tra il sovrastante Crimine e le sottostanti locali che instistono nella provincia di Reggio Calabria della Piana di Gioia Tauro e dell'area tirrenica.\nViene scoperta, insieme al Mandamento ionico e al Mandamento Centro per la prima volta con l'operazione Crimine del 2010.\nDalla seconda relazione semestrale della Direzione Investigativa Antimafia del 2010, l'analisi semestrale per l'organizzazione criminale calabrese gi\u00e0 suddivisa per province viene, solamente per la provincia di Reggio Calabria, suddivisa anche nei tre mandamenti scoperti dall'operazione Crimine.\nStruttura.\nDal 2014 al 2017, sembrerebbe che la carica di vertice del Mandamento tirrenico sia stata ricoperta da Luigi Mancuso, gi\u00e0 capo-locale di Limbadi nonch\u00e9 dei Mancuso\nLocali.\nDi seguito l'elenco dei locali che fanno riferimento alla \"Piana\".\nLocale di Cinquefrondi.\nil locale di Cinquefrondi \u00e8 composte dalle 'ndrine \"Petulla\", \"Ladini\" e \"Foriglio\".\nNel 2013 si conclude l'operazione Vittorio Veneto che porta all'arresto di 6 persone e alla collaborazione dell'affiliato Francesco Rocco Ieran\u00f2.\nA novembre 2013 si avviano le indagini dell'operazione dei Carabinieri \"Saggio Compagno 2\" per concludersi a gennaio 2016 \nGrazie all'operazione si viene a conoscenza del desiderio di Giuseppe Ladini con la dote di Vangelo di diventare capo-locale e costituire una propria 'ndrina nella contrada Petricciana di Cinquefrondi.\nLocale di Palmi.\nGestito storicamente dai Gallico insieme ai Morgante-Sgr\u00f2-Sciglitano (Processo \"Cosa Mia\" del 2015).\nLocale di San Martino di Taurianova.\nInizia ad ottobre 2010 l'operazione \"Tutto in famiglia\" che porta a dicembre del 2011 all'arresto di 21 persone venendo a conoscenza della struttura del locale di San Martino di Taurianova e delle attivit\u00e0 illecite da esso svolte, in particolare: usura e spaccio di stupefacenti.\nStoria.\nPrimi del '900.\nNel 1900 a Palmi viene denunciata la presenza della \"Picciotteria\" e nella Piana di Gioia Tauro si istituisce un processo contro 299 persone affiliata alla criminalit\u00e0 organizzata di cui il boss \u00e8 Francesco Albanese detto \"Tarra\". Egli, fu il primo pentito di 'ndrangheta, confess\u00f2 per primo dell'esistenza dell'organizzazione e delle sue regole dopo che fu lasciato per 5 giorni in carcere a pane e acqua.\nNel 1902 la corte di Appello delle Calabrie annotava che un'organizzazione criminale nell'area di Oppido Mamertina non aveva come scopo solo reati contro la propriet\u00e0 e le persone ma anche la gestione dell'amministrazione della giustizia e sempre lo stesso anno avvisava a Cinquefrondi per 100 imputati una simile connotazione mafiosa.\nNel 1903 la corte dell'Appello delle Calabrie vede 54 imputati accusati di mafia il cui capo era Bruno Mangione e un certo Francesco Lisciotti praticava la camorra.\nNel 1908 a Laureana di Borrello la Corte d'appello delle Calabrie documenta il rito della \"tirata di sangue\" per il passaggio a dote di camorrista\" tra affiliati alle organizzazioni criminali del luogo. Nel 1939, a Polistena, al capobastone Francesco Mercuri, della famiglia Guerrisi-Mercuri gli vengono confiscati degli immobili e terreni tra Melicucco-Cinquefrondi-Polistena, detenuto nel carcere di Cinquefrondi. Venne nuovamente arrestato nel 1952, e fu condotto nel carcere di Palmi. Non fu, per altro, l'unico membro della famiglia ad essere arrestato; lo furono anche suoi familiari per pascolo abusivo, appropriazione indebita di terreni e possesso di armi da fuoco.\nAnni '50 - la Faida di Rizziconi e l'operazione Marzano.\nI Piromalli-Mol\u00e8 hanno uno scontro con i Ventre-Carlino.\nAnni '70 - Faida di Seminara e il sequestro di Paul Getty Junior.\nIn questo periodo si conclude la faida di Seminara vinta dai Santaiti-Gioffr\u00e8 sui rivali Pellegrino, che per\u00f2 non avendo vendicato l'uccisione di un boss del luogo furono sospesi da ruoli di capo locale di qualsiasi locale e caus\u00f2 attriti con le 'ndrine minori degli Ottina, dei Tripepi e degli Spinelli di Seminara.\nLa sentenza dur\u00f2 fino al 1987 in cui a Rocco Gioffr\u00e8 viene concessa la dote di santista.\nI Piromalli-Mol\u00e8 hanno eco nazionale per un'operazione contro il traffico di droga a cui parteciparono anche forze dell'ordine statunitensi e per il sequestro di Paul Getty Junior.\nL'11 febbraio del 1979 muore Don Mommo Piromalli.\nAnni '80 - La faida di Laureana.\nIn questo periodo fino agli anni '90 scoppier\u00e0 la faida di Laureana di Borrello tra i Albanese-Cutell\u00e8-Tassone e i Chindamo-Lamari-D'Agostino che coinvolger\u00e0 anche i Mancuso e i Piromalli-Mol\u00e8 entrambi alleati dei primi.\nLa faida scoppi\u00f2 perch\u00e9 n\u00e9 uno schieramento n\u00e9 l'altro erano d'accordo col vecchio capobastone Giuseppe Gullace. I Mancuso Piromalli-Pesce appoggiavano il primo gruppo, e i Bellocco appoggiavano il secondo gruppo.\nIl 9 novembre del 1988 viene ucciso a Laureana di Borrello Domenico Tassone (33 anni).\nIl 24 febbraio 1989 vengono ucciso in contrada Macello di Laureana di Borrello Alfonso Tassone di anni 20 e affiliato all'omonima 'ndrina e sua sorella Marcella Tassone di anni 10 mentre rincasavano su una Alfetta.\nSecondo alcune inchieste il clan dei Piromalli intrattiene contatti con il terrorismo politico di estrema sinistra.\nNel 1983 Umberto Bellocco di Rosarno, battezza in carcere con dote di santista Pino Rogoli di Mesagne che creer\u00e0 la Sacra Corona Unita.\nNel 1984 arrestato il boss Giuseppe Piromalli.\nNel 1987 viene ucciso il sindaco di Gioia Tauro.\nAnni '90.\nCommissione interprovinciale.\nLe forze dell'ordine scoprono un'allenza tra i Piromalli di Gioia Tauro, i Pesce di Rosarno e i Mancuso di Limbadi ed \u00e8 di questo periodo la confessione del pentito Gaetano Costa che al termine della Seconda guerra di 'ndrangheta nel 1991 i Piromalli furono dei forti promotori della creazione della Commissione interprovinciale, organismo di sovrastruttura delle locali.\nFaida di Laureana.\nIl 10 luglio 1990 in contrada Barbasano di Laureana di Borrello vengono uccisi i cugini Michele, Biagio e Leonardo Cutell\u00e9 ed il loro amico Demetrio Ozzimo.\nNel 1991 il boss Giuseppe Mancuso ordina l'omicidio di Vincenzo e Antonio Chindamo; l'11 maggio Pasquale Pititto e Michele Iannello di San Giovanni in Mileto compiono il fatto uccidendo per\u00f2 solo il primo.\nI Bellocco constatando l'inconclusione della faida danno inizio alle trattative con la parte avversa e viene stabilito che\nagli Albanese viene affidato Acquaro, Candidoni, Dinami, Melicucco, Serrata e San Pietro di Carid\u00e0, ai Chindamo-Lamari Laureana di Borrello.\nI problemi tra i Gioffr\u00e8 e gli Spinelli.\nIn questo periodo, per la precisione dal 1986 si acuisce la tensione tra i Gioffr\u00e8 e gli Spinelli di Seminara, questi ultimi arricchitisi con traffico di droga correlato a criminali turchi per il controllo del territorio e che sfoci\u00f2 nell'omicidio di Diego Spinelli nel 1993.\nGrazie alle operazioni delle forze dell'ordine fu scongiurata una nuova faida che port\u00f2 per\u00f2 al consolidamento dei Santaiti-Gioffr\u00e8.\n2000-2009 - L'omicidio di Rocco Mol\u00e8 e la Faida di Seminara.\nIl 1\u00ba febbraio 2008 viene assassinato il capobastone Rocco Mol\u00e8, ignoto il movente, si ipotizza una guerra fra cosche.\nIl 13 agosto 2009 a Seminara avviene l'ultimo omicidio della faida tra i Gioffr\u00e8 e i Santaiti contro i Caia-Lagan\u00e0-Gioffr\u00e8.\n2010 - La scissione dei Piromalli-Mol\u00e8.\nNella Piana di Gioia Tauro, sin dall'operazione \"Cent'anni di storia\", che segna da spartiacque per la scissione dei Piromalli dai Mol\u00e8, rimane l'alleanza Alvaro-Piromalli.\nI Bellocco vengono colpiti dall'operazione \"Vento del nord\" della squadra mobile di Reggio Calabria e Bologna, prosieguo dell'operazione \"Rosarno \u00e8 nostro\" di luglio 2009. Il 27 luglio 2010 si conclude anche l'operazione \"Pettirosso\" contro 10 esponenti della cosca. Agli alleati Pesce invece vengono arrestati 40 affiliati nell'operazione \"All Inside\" accusati di associazione mafiosa e con \"All Inside 2\" conclusa il 23 novembre 2010 permette di arrestare altri 14 indagati per estorsione, riciclaggio e sempre associazione mafiosa.\nA Palmi invece sono state arrestate 52 persone riconducibili ai Gallico-Morgante-Sgr\u00f2-Sciglitano ma anche i Bruzzise-Parrello del Locale di Barritteri e coinvolte, tra di loro, in una faida.\nIl 12 maggio 2010 si conclude l'operazione \"Matrioska\" che rivela azioni di riciclaggio a Roma degli Alvaro, fa seguito il 3 agosto 2010 \"Matrioska 2\" in cui vengono sequestrati beni del valore di 10 milioni di euro.\n2011 - Il suicidio di Maria Concetta Cacciola e il pentimento di Giuseppina Pesce.\nIl 10 marzo 2011 si conclude l'operazione Imelda contro gli Bellocco-Ascone per traffico internazionale di droga, coordinato anche da un esponente delle 'ndrine di San Luca (RC).\nIl 15 marzo 2011 si conclude invece l'operazione Scaccomatto contro 32 presunti esponenti dei Longo di Polistena con collegamenti anche a Fondi (LT) nel basso Lazio.\nI Pesce-Bellocco vengono colpiti dall'operazione \"All Clean\" del 21 aprile 2011 e con esso incomincia anche il fenomeno del pentitismo da parte di donne come Giuseppina Pesce, Maria Concetta Cacciola e Rosa Ferraro.\nL'operazione porta al sequestro di beni del valore di 190 milioni di euro.\nSi viene a conoscenza degli investimenti della cosca nell'edilizia, nella grande distribuzione e nel settore sportivo.\nil 14 luglio 2011 viene catturato il latitante Cosimo Alvaro.\nIl 25 luglio 2011 vengono confiscati agli Alvaro \"Testazzi/Cudalonga\" beni del valore di 200 milioni di euro.\nil 10 agosto 2011 viene catturato il latitante Francesco Pesce\nIl 13 ottobre 2011 con l'operazione \"All Clean 2\" vengono sequestrati ai Pesce beni del valore di 18 milioni di euro.\nIl 7 novembre 2011 si conclude l'operazione \"Vento del Nord\" nei confronti della Antonio, Rocco e Francesco Bellocco.\nIn questo semestre si pente Giuseppina Pesce che rivela l'organigramma della sua 'ndrina.\nInvece Maria Concetta Cacciola, nipote di Gregorio Bellocco che aveva iniziato a collaborare nel semestre precedente, il 20 agosto 2011 viene uccisa Maria Concetta Cacciola, costretta a bere acido muriatico per il suo tradimento.\nSi conclude in questo semestre l'operazione \"Cosa mia\" che evidenzia ancora una volta la supremazia dei Gallico nel comune di Palmi. Uno degli indagati, un avvocato del luogo, era anche in sintonia con i Lampada-Valle lombardi, emanazione dei De Stefano-Condello di Reggio Calabria.\nIl 13 novembre 2011 viene organizzato nel campo da calcio di Rizziconi, sequestrato alla 'ndrina dei Crea una partita organizzata dall'associazione Libera con la Nazionale italiana di calcio.\nIl 13 dicembre 2011 a San Martino di Taurianova si conclude l'operazione \"Tutto in famiglia\" contro esponenti della 'ndrina dei Maio.\n2012 - La condanna per Rocco Pesce e l'arresto di Rocco e Michele Bellocco.\nIn questo primo semestre il porto di Gioia Tauro vede in 4 diverse operazioni il sequestro di cocaina per un totale di oltre 1300\u00a0kg.\nIl 9 febbraio 2012 si conclude l'operazione \"Califfo\" con l'esecuzione di misure cautelari nei confronti di padre, madre e fratello della pentita suicida Maria Concetta Cacciola.\nIl primo marzo 2012 viene condannato a 5 anni di carcere il boss Rocco Pesce (1957) che aveva minacciato il sindaco di Rosarno Elisabetta Tripodi.\nIl 3 marzo 2012 viene arrestato Rocco Bellocco che sconter\u00e0 una pena di 13 anni e 8 mesi di carcere mentre il 18 aprile 2012 si conclude l'operazione \"Califfo 2\".\nInfine il 29 giugno 2012 viene arrestato Michele Bellocco e condannato a 6 anni di carcere per traffico di stupefacenti.\nAd Oppido Mamertina, potrebbero essere riprese le ostilit\u00e0 tra i Bonarrigo e gli Zumbo.\nNel secondo semstre le forze dell'ordine sequestrano nel Porto di Gioia Tauro 556\u00a0kg di cocaina.\nIl 18 luglio 2012 4 persone dei Gallico vengono arrestate per essersi infiltrate in appalti sull'ammodernamento del 2\u00b0 macrolotto dell'Autostrada A3.\nIl 24 novembre 2012, durante l'operazione \"Blu Call\" vengono eseguite 23 misure cautelari nei confronti di presunti affiliati ai Pesce-Bellocco accusati di associazione mafiosa, estorsione e rapina. L'operazione ha fatto luce anche sulle attivit\u00e0 della cosca in Lombardia e Emilia-Romagna.\n2013.\nLa faida Brandimarte-Perri e Priolo.\nCon il nuovo anno Gioia Tauro diventa teatro di scontri, tra cui un tentato omicidio, tra le famiglie Brandimarte-Perri vicini ai Piromalli e Priolo a causa degli omicidi verificatisi tra il 2011 e il 2012.\nI Pesce-Bellocco il 15 maggio 2013 subiscono l'arresto del loro reggente Giuseppe Pesce detto \"Testuni\", ricercato da tre anni e condannato a 12 anni di carcere e le operazioni Cicala del 13 febbraio 2013, Tramonto del 6 marzo 2013 e All Inside 3 del 13 giugno 2013.\nCon il processo seguito all'operazione \"Cosa mia\" 4 affiliati alla cosca Gallico il 7 marzo 2013 vengono condannati alla reclusione le cosche Gallico e Parrello-Bruzzise.\nA Cinquefrondi permane l'influenza dei Petull\u00e0-Ierace-Auddino e dei Foriglio-Tigani.\nIl locale di Oppido.\nNel 2013, nel porto di Gioia Tauro continuano i traffici di cocaina provenienti dal Sud America ed i Piromalli mantengono l'egemonia sulla piana.\nA Rosarno e San Ferdinando le cosche Pesce-Bellocco invece vengono indebolite da diverse operazioni delle forze dell'ordine che coinvolgono anche la forte collaborazione di donne di 'ndrangheta come Maria Concetta Cacciola (morta nel 2011).\nI Gallico e i Parrello-Bruzzise continuano a tenere il controllo di Palmi anche se ancora colpite dalle operazioni del 2010 e del 2011.\nGli Alvaro di Sinopoli sono stati coinvolti nell'operazione Xenopolis che li vedeva coinvolti nell'intromissione in appalti pubblici.\nAd Oppido Mamertina permangono i Polimeni-Mazzagatti-Bonarrigo e i Ferraro-Raccosta coinvolti in una profonda indagine che ha scoperto l'esistenza di un locale di 'ndrangheta in citt\u00e0, il loro organigramma, le proiezioni regionali, i rapporti con le 'ndrine della provincia di Vibo Valentia, di Cosenza e di Crotone nonch\u00e9 alcuni interessi finanziari nella citt\u00e0 di Roma.\nA Scilla, i Nasone-Gaietti che nel 2012 erano rimasti colpiti dall'operazione \"Alba di Scilla\" vengono nuovamente colpiti arrestando altri presunti affiiati.\n2014 i traffici di droga e l'inchino alla statua della Madonna di Oppido Mamertina.\nNel 2014 dal Porto di Gioia Tauro vengono sequestrati 980\u00a0kg di cocaina e 10 tonnellate di T.L.E. di contrabbando.\nCon l'operazione \"Non Solo Moda 2\" i Piromalli si riconfermano la 'ndrina prominente sul territorio, come quella dei Mol\u00e8, ora non pi\u00f9 alleati.\nI Pesce-Bellocco di Rosarno invece sono stati travolti ormai da 3 anni dalla collaborazione con la giustizia di Giuseppina Pesce, Maria Concetta Cacciola (suicida il 20 agosto 2011) e Rosa Ferraro delle loro famiglie. Contro di loro sono state svolte le operazioni \"Imelda\" e \"Tramonto\".\nContro i Facchineri di Cittanova vengono eseguite 3 ordinanze di custodia cautelare per estorsione nei confronti di un imprenditore.\nInfine a Scilla viene arrestato un membro importante dei Nasone-Gaietti.\nCon l'operazione \"Crimine 3 - Solare 2\" si scopre un traffico di cocaina che dal Sud America, attraverso Spagna e Paesi Bassi arrivava a Gioia Tauro per una confederazione di 'ndrine dell'area jonica e tirrenica tra cui:i Pesce di Rosarno.\nLa operazione \"All Inside 3\" scopre invece le attivit\u00e0 illecite della cosca satellite dei Bellocco, gli Ascone.\nDopo due settimane dal monito di Papa Francesco a Cassano allo Ionio sulla commistione tra Chiesa e 'ndrangheta il 2 luglio 2014 durante il rito religioso della processione della Madonna delle Grazie a Oppido Mamertina, per la precisione in frazione Tresilico, i Carabinieri che presenziavano alla manifestazione nella figura del comandante dello stazione dei carabinieri e due sottoposti \u00e8 stata abbandonata in segno di protesta nel momento in cui \u00e8 avvenuto l'inchino della statua della Madonna verso la casa del capobastone Giuseppe Mazzagatti (1932) dell'omonima famiglia di 'ndrangheta, tra via Ugo Foscolo e Corso Aspromonte. La notizia ha avuto risonanza nazionale. Il comune successivamente risponde a questo segnale affermando che il percorso della processione \u00e8 sempre stato quello e che una delle soste a quell'incrocio \u00e8 sempre stato il medesimo come da tradizione.\nL'inchiesta \u00e8 partita dal giornalista Michele Albanese del Quotidiano della Calabria, che per quanto accaduto ha ricevuto diverse minacce, ragion per cui il procuratore di Reggio Calabria ha deciso di assegnargli una tutela di terzo livello.\nIl giorno successivo grazie ad alcuni video della processione vengono individuati dalla DDA i 25 portatori, tra i 60 presenti che hanno fatto l'inchino e chi ne ha dato l'ordine.\nLa Diocesi di Oppido Mamertina-Palmi decide in seguito ai fatti di bloccare le processioni fino a marzo dell'anno successivo ma con \"divieto delle soste davanti alle case dei capi della 'ndrangheta per evitare le commistioni\".\nIl pentito Giuseppe Dimasi, a seguito dell'operazione e processo \"Lex\" racconta che a partire dal 2014 le 'ndrine di Laureana di Borrello dei Chindamo-Ferrentino e dei Lamari tutti del Locale di Laureana per una banalit\u00e0 legata alla circolazione stradale e per un kalashnikov da consegnare ai Ferrentino e di cui invece si appropri\u00f2 Angelo Lamari si allarg\u00f2 presto questionando sulla gestione delle estorsioni in paese sarebbe potuta scaturire una nuova faida.\n2015 Operazione Columbus 2.\nNel 2015 le 'ndrine pi\u00f9 strutturate dominano ancora i rispettivi territori: Piromalli, Mol\u00e8, Oppedisano su Gioia Tauro, i Pesce-Bellocco su Rosarno, i Polimeni, Mazzagatti, Bonnarigo ed i Polimeni-Gugliotta e i Ferraro-Raccosta su Oppido Mamertina, i Gallico e i Parrello-Bruzzise su Palmi, i Santaiti-Gioffr\u00e8 (detti 'ndoli, Siberia, Geniazzi), i Caia-Lagan\u00e0-Gioffr\u00e8 (detti 'ngrisi) ed i Crea su Seminara, i Facchineri e gli Albanese-Raso-Gullace a Cittanova, gli Avignone a Taurianova e i Longo-Versace a Polistena. Oltre a queste esistono anche 'ndrine di caratura criminale inferiore.\nAd ottobre 2015 si conclude l'operazione \"Columbus 2\" che accerta il coinvolgimento degli Alvaro in un traffico internazionale di droga in collaborazione con Cosa nostra statunitense attraverso una societ\u00e0 di import-export di frutti tropicali e tuberi.\nIn questo semestre si \u00e8 conclusa l'operazione Atlantide riguardante alcuni membri dei Piromalli accusati di estorsione.\n2016 Operazione saggio compagno 2 e Reale 6.\nA gennaio si conclude l'operazione \"saggio compagno 2\" nei confronti di esponenti del locale di Cinquefrondi, composto dalle 'ndrine: Petull\u00e0-Ierace-Auddino, Ladini e Foriglio-Tigani.\nIn questo periodo di rilevante importanza la scoperta di un patrimonio finanziario e di beni immobili riconducibili ad unico imprenditore del settore sanitario dei Piromalli-Mol\u00e8 del valore di 45 milioni di euro presente tra l'area di Reggio Calabria, Catanzaro e Pistoia in Toscana.\nUn altro sequestro ad un altro imprenditore della piana di Gioia Tauro del valore di 215 milioni di euro disposto dalla Guardia di Finanza e sempre riconducibile ai Piromalli, avrebbe anche realizzato un centro commerciale ad un svincolo dell'autostrada Salerno-Reggio Calabria.\nPer concludere a giugno viene confiscato un patrimonio del valore di 324 milioni di euro ad un'azienda attiva nel settore oleario in Calabria, Abruzzo e Toscana.\nAi Gallico di Palmi vengono sequestrati beni del valore di 36 milioni di euro tra cui 6 aziende turistiche, alcuni terreni agricoli a Roma e a Castiglione dei Pepoli (Bologna).\nAd aprile si conclude l'operazione \"Guardiano\" nei confronti di 4 presunti esponenti degli Alvaro (detti \"carni i cani\") di Sinopoli.\nCon l'operazione Reale 6 di agosto coordinata dei Carabinieri e della Guardia di Finanza vengono arrestate 3 persone riconducibili ai Pesce e agli Strangio accusate di scambio di voti.\nA settembre la DIA di Firenze individua un affiliato ai Pesce-Bellocco operante a Prato dagli anni '90 a cui sono stati sequestrati beni del valore di 800.000 \u20ac.\nL'operazione \"Alchemia\" nei confronti dei Parrello-Gagliostro di Gallico condotta anche tra Piemonte, Liguria e Toscana rivela che anche un ex consigliere comunale di Palmi favorisse la cosca giacch\u00e9 eletto grazie ad essa.\nI Crea di Rizziconi in questo semestre si sono avvicinati agli Alvaro di Sinopoli.\nI Crea e i Ferraro di Oppido Mamertina sono stati colpiti da 14 provvedimenti restrittivi poich\u00e9 favorivano la latitanza di due ricercati.\nA un imprenditore e ex politico dei Rugolo-Mammoliti della frazione Castellace di Oppido Mamertina vengono sequestrati beni immobili del valore di 300.000\u20ac."}
{"id": "5462803", "revid": "287204", "url": "https://it.wikipedia.org/wiki?curid=5462803", "title": "Julija Stamatova", "text": "Vincitrice di due titoli nel singolare e undici titoli nel doppio nel circuito ITF, il 18 maggio 2015 ha raggiunto la sua migliore posizione nel singolare WTA piazzandosi 466\u00ba. Lo stesso giorno ha raggiunto il miglior piazzamento mondiale nel doppio alla posizione n\u00ba 494."}
{"id": "5462804", "revid": "110157", "url": "https://it.wikipedia.org/wiki?curid=5462804", "title": "Montegiardino (Corzano)", "text": "Montegiardino \u00e8 una frazione del comune di Corzano, nella Provincia di Brescia. \nFu comune autonomo fino al 1797 quando fu aggregato al nuovo comune di Corzano.\nIdrografia.\nL'area di Montegiardino sorge nella cosiddetta \"fascia dei fontanili\", un'area a cavallo tra l'alta pianura e la bassa pianura irrigua, fortemente caratterizzata dall'attivit\u00e0 delle risogive.\nDa una di queste risorgive nasce la roggia Provaglia, canale artificiale creato nel XIV sec. dai nobili Provaglio per l'irrigazione del fondo di Monticelli d'Oglio."}
{"id": "5462805", "revid": "486946", "url": "https://it.wikipedia.org/wiki?curid=5462805", "title": "Mandamento jonico", "text": ""}
{"id": "5462816", "revid": "181699", "url": "https://it.wikipedia.org/wiki?curid=5462816", "title": "Mandamento Centro", "text": ""}
{"id": "5462819", "revid": "599013", "url": "https://it.wikipedia.org/wiki?curid=5462819", "title": "D\u017eulija Terzijska", "text": "Vincitrice di tre titoli nel singolare e quattro titoli nel doppio nel circuito ITF, il 6 aprile 2015 ha raggiunto la sua migliore posizione nel singolare WTA piazzandosi 436\u00ba. Il 13 aprile 2015 ha raggiunto il miglior piazzamento mondiale nel doppio alla posizione n\u00b0 339."}
{"id": "5462820", "revid": "125463919", "url": "https://it.wikipedia.org/wiki?curid=5462820", "title": "Citt\u00e0 ('ndrangheta)", "text": "Il Mandamento Centro o Citt\u00e0 \u00e8 una sovrastruttura territoriale della 'ndrangheta che si pone come organo di raccordo tra il sovrastante Crimine e le sottostanti locali che instistono nella citt\u00e0 Reggio Calabria.\nViene scoperta, insieme al Mandamento ionico e al Mandamento tirrenico per la prima volta con l'operazione Crimine del 2010.\nDalla seconda relazione semestrale della Direzione Investigativa Antimafia del 2010, l'analisi semestrale per l'organizzazione criminale calabrese gi\u00e0 suddivisa per provincie viene, solamente per la Provincia di Reggio Calabria suddivisa anche nei 3 mandamenti scoperti dall'operazione Crimine.\nStruttura.\nDall'operazione \"Meta\", a Reggio Calabria si delinea un quadro criminale in cui si consolidano le alleanze tra i De Stefano, Libri e Tegano che delinea anche una struttura verticistica in cui un esponente dei De Stefano per la direzione delle attivit\u00e0 criminali con la dote di \"Crimine\", Pasquale Condello come gregario del primo e coordinatore dell'azione di comando, e un membro dei Libri come \"custode e garante delle regole\".\nLocali.\nDi seguito l'elenco dei locali che fanno riferimento alla \"Citt\u00e0\".\nfino al 2010 il ruolo di capo-locale era di Giovanni Tegano, successivamente passa a suo nipote\n'ndrine.\n'ndrine della citt\u00e0 di Reggio di Calabria:\n'ndrine di altri paesi:\nStoria.\nXIX secolo.\nLa 'ndrangheta nasce come mafia di tipo rurale; per il XIX secolo le poche notizie che si hanno si ricavano dagli atti giudiziari dell'epoca a partire sicuramente dagli anni '80, anche se alcuni come Sharo Gambino la fanno risalire anche agli anni '70 ed Enzo Ciconte dal settembre 1861.\nEnzo Ciconte inoltre, insieme al professore Antonio Nicaso che all'ex presidente della Commissione parlamentare Antimafia Francesco Forgione affermano che nel 1869 il comune di Reggio Calabria fu sciolto per decreto regio.\nAnni '80.\nAntonio Nicaso fa risalire l'origine della picciotteria al 1884, anno in cui a Reggio Calabria il prefetto Giorgio Tamajo afferma della presenza di camorristi e mafiosi. Inoltre il procuratore del Tribunale di Palmi tra il 1880 ed il 1885 parla di \"forma perniciosissima di delinquenza collettiva importata\" a causa della costruzione della ferrovia.\nXX Secolo.\nGli anni - '70 Guerra di 'ndrangheta, massoneria deviata e fatti di Reggio.\nNel 1975 con l'omicidio di Antonio Macr\u00ec scoppia la prima guerra di Ndrangheta, che mieter\u00e0 circa 300 vittime. Il sanguinoso conflitto assume l'aspetto di un cambio generazionale: da una parte i giovani, che vogliono impegnarsi nelle nuove attivit\u00e0 redditizie (i sequestri di persona e il traffico di stupefacenti), dall'altra gli anziani, che non vogliono cambiamenti. Don Mommo Piromalli si adegua ai tempi e viene risparmiato, mentre Don Mico Tripodo, in carcere a Napoli, viene ucciso dalla Nuova Camorra Organizzata di Raffaele Cutolo, che aveva preso contatti con la 'ndrina dei De Stefano e dei Critelli per il traffico di droga.\nA Reggio Calabria la famiglia dei De Stefano sostituisce quella dei Tripodo al potere, come nella Locride quella dei Morabito sostituisce i Macr\u00ec. Vengono stretti rapporti con gruppi di persone definite \"massoneria deviata\", tramite i santisti, un ulteriore grado gerarchico di una sovrastruttura che permetteva di collaborare con persone non appartenenti all'organizzazione.\nCi\u00f2 poteva cos\u00ec offrire alla 'ndrangheta la possibilit\u00e0 di entrare in contatto con personaggi illustri dello Stato. Con le nuove attivit\u00e0 la 'ndrangheta fa un netto salto di qualit\u00e0: i sequestri danno la possibilit\u00e0 di accumulare i capitali che verranno usati per il traffico di droga, i ricavati di quest'ultima attivit\u00e0 saranno usati per inserirsi ancora di pi\u00f9 negli appalti statali e quindi infine poter investire in attivit\u00e0 legali per il riciclaggio di denaro sporco.\nNel 1969 avviene una riunione a Montalto per partecipare al Golpe Borghese, i De Stefano e i Nirta La Maggiore volevano appoggiare il Golpe e tra il luglio 1970 e febbraio 1971 durante i Fatti di Reggio alcune 'ndrine stanno dalla parte della destra e altre con la sinistra.\nDa una telefonata intercettata nel 1978 tra il segretario di Aldo Moro Sereno Freato e Benito Cazora, deputato della Democrazia Cristiana, secondo alcune ricostruzioni incaricato di tenere i rapporti con la malavita calabrese, avvenuta otto giorni prima della morte di Moro, nella quale Freato cerca di avere notizie sulla prigione di Moro. Dall'intercettazione risulterebbe che la 'ndrangheta aveva a disposizione alcune foto di via Fani (forse quelle relative al rullino sparito o delle loro copie) e che in una di queste vi fosse \"un personaggio noto a loro\". Secondo quanto riferito nel 1991 da Cazora sarebbero stati alcuni esponenti della 'ndrangheta, in stato di soggiorno obbligato, ad offrire ad alcuni esponenti della DC la propria collaborazione per individuare il luogo della prigionia di Moro, in cambio della possibilit\u00e0 di riottenere la libert\u00e0 di movimento, ma questa collaborazione non venne comunque realizzata..\nIl 13 luglio 2016 il presidente della Commissione parlamentare d'inchiesta sul caso Moro, Giuseppe Fioroni rivela che: \"Grazie alla collaborazione del Ris dell'Arma dei Carabinieri, possiamo affermare con ragionevole certezza che il 16 marzo del 1978 in via Fani c'era anche l'esponente della 'ndrangheta Antonio Nirta. Antonio Nirta, soprannominato \"Due nasi\" \u00e8 il nipote dell'omonimo boss, gi\u00e0 nominato dall'pentito Saverio Morabito in relazione con uno dei sequestratori ed il generale Francesco Delfino.\nGli anni '80 - La seconda guerra di 'ndrangheta.\nLa seconda guerra di 'Ndrangheta scoppia nel 1985 e termina nel 1991 e far\u00e0 circa 700 morti. La guerra scoppi\u00f2 perch\u00e9 le varie 'Ndrine, che erano totalmente indipendenti l'una dall'altra, non avevano trovato un accordo per lo sfruttamento degli enormi capitali accumulati. Alla fine non ci fu n\u00e9 un vincitore n\u00e9 uno sconfitto ma si decise di dotarsi di una sorta di \"cupola\", un organo supremo simile a quello di Cosa Nostra.\nNascono dei problemi tra gli Imerti e i De Stefano per la gestione della possibile costruzione del ponte sullo stretto di Messina.\nL'11 ottobre Antonio Imerti, capobastone dell'omonima ndrina si salva da un tentato omicidio.\nDue giorni dopo viene invece ucciso da 5 uomini di Antonio Imerti Paolo De Stefano mentre si trovava in moto nel quartiere Archi di Reggio Calabria. Cos\u00ec scoppia la guerra tra le due ndrine.\nCon gli Imerti si schierano i Condello, i Tegano e i Serraino, per i De Stefano capeggiati ora da Orazio fratello di Paolo ci sono i Libri e i Tegano.\nLa pace che si trov\u00f2 nel 1991, e per gli Imerti da garante c'\u00e8 Antonino Mammoliti, mentre per i De Stefano Antonio Nirta.\nIn quel periodo nacquero diverse faide: la faida di Siderno fra Costa e Commisso, la faida di Locri fra i Cataldo e i Cord\u00ec. A Melito Porto Salvo si scontrarono gli Ambrogio e i Familiari, a Zungri vi fu una lotta tra i Niglia-Candela e gli Accorinti Fiammingo, a Marina di Gioiosa Jonica tra i Mazzaferro e gli Aquino e a Gioiosa Jonica gli Jerin\u00f2 e gli Ursino. Nel 1987 incomincia la seconda faida di Cittanova. Nel 1989 venne ucciso il presidente delle Ferrovie dello Stato Lodovico Ligato.\nCon il pentimento di Filippo Barreca (santista) avvenuto l'8 gennaio 1992 mentre era in carcere a Cuneo per una condanna di traffico di droga da scontare in 9 anni e con quello di Giacomo Lauro del 9 maggio 1992) si svelano retroscena dell'omicidio di Lodovico Ligato e della seconda guerra di 'Ndrangheta. Le loro rivelazioni saranno utili anche nelle operazioni Olimpia 1, 2, 3 e 4.\nAnni 2000 Libri nel locale di Cannav\u00f2, San Cristoforo e Spirito Santo.\nNel 2007 si conclude l'operazione \"Testamento\" contro i Libri, si scopre che essi oltre ad essere egemone nel locale di Cannav\u00f2, gestiscono il locale di San Cristoforo e di Spirito Santo, ed inoltre sono presenti nei quartieri: Condera, Vinco, Pavigliana, Modena e San Giorgio.\n2010 Le operazioni Epilogo, Reale, Alta Tensione e l'omicidio di Domenico Chiriaco.\nCon l'operazione \"Epilogo\" si pone un contrasto ai Serraino di Cardeto e dei quartieri San Sparato, Cataforio e Mosorrofa di Reggio Calabria.\nCon l'operazione \"Piccolo Carro\" invece si conferma di un dissidio al vertice dei Ficarra-Latella, gi\u00e0 confermato dall'operazione \"Reale\".\nSi conclude l'operazione Alta Tensione contro le famiglie Borghetto-Caridi-Zindato.\nIl 20 settembre 2010 viene ucciso in via Umberto, nel quartiere Gallico Domenico Chiriaco, uscito da un anno dal carcere a cui era stato condannato nel processo Olimpia per associazione mafiosa e affiliato ai Condello-Chiriaco nonch\u00e9 suocero di Domenico Marcian\u00f2 che sarebbe stato il reggente della cosca nel quartiere.\n2011 - Le operazioni Ortro, Sistema, Reggio Nord, Alta Tensione e l'omicidio di Giuseppe Canale.\nIl consolidamento dei De Stefano-Condello-Libri sull'area \u00e8 il fenomeno di questo semestre che lascia meno autonomia alle 'ndrine minori.\nEsisterebbe un'unica persona con dote di \"Crimine\" che ha il ruolo di capo operativo sul territorio e decisa da i vari locali in una figura dei De Stefano Da questo semestre il capo-locale di Archi sarebbe un nipote di Giovanni Tegano.\nL'operazione Reggio Sud nei confronti dei Ficara-Laterra arresta 33 persone e delinea la struttura e l'operativit\u00e0 della cosca.\nIl locale di Condera-Pietrastora viene colpito dall'operazione \"Raccordo\" ed in particolare i Crucitti.\nIl 27 luglio 2011 si conclude l'operazione \"Ortro\" che sequestra beni per 15 milioni di euro ai Condello, questi verranno ricolpiti dall'operazione \"Reggio Nord\" di ottobre.\nI Tegano invece vengono colpiti il 18 novembre 2011 con l'operazione Astrea a causa di infiltrazioni illegale in imprese cittadine.\nIl 21 luglio 2011 invece \u00e8 la cosca dei Ficara-Latella ad essere inquisita dall'operazione \"Azzardo\".\nL'8 novembre 2011 l'operazione \"Sistema\" colpisce i Crucitti che si infiltrano nel settore della grande distribuzione.\nil 21 dicembre 2011 si conclude l'operazione \"Alta Tensione 2\" in cui si scopre che un consigliere comunale in carica era sia il referente politico che il capo-cosca dei Caridi.\nIl 12 agosto 2011 viene ucciso nel quartiere Gallico Giuseppe Canale da Nicola Figliuzzi e Diego Zappia per ritorsione per l'omicidio dell'anno precedente dal gruppo Condello-Chiriaco.\nIl 19 giugno 2019 si conclude il relativo processo che condanna all'ergastolo Antonino Crupi Domenico Marcian\u00f2, Giuseppe German\u00f2, Sergio Iann\u00f2, Filippo Giordano, Cristian Loielo, e Salvatore Callea. Quest'ultimo, di Oppido Mamertina avrebbe assoldato: Cristian Loielo e Nicola Figliuzzi (ora pentito).\n2012 - Lo scioglimento del comune di Reggio Calabria.\nIl 22 febbraio 2012 si conclude l'operazione \"San Giorgio\" in cui vengono tratte in arresto 6 persone presunte affiliati ai Caridi del rione Modena e Ciccarello.\nIl 24 febbraio 2012 si conclude l'operazione \"Affari di famiglia\" contro i Ficarra-Latella e degli Iamonte che si erano infiltrati negli appalti per l'ammodernamento della Strada Statale 106\nIl 25 febbraio 2012 con l'operazione \"San Giorgio 2\" vengono tratte in arresto altre due persone, presunte affiliati dei Caridi.\nIl 13 marzo 2012 si conclude l'operazione \"Lancio\" contro esponenti dei Condello per associazione a delinquere e altri reati per il favoreggiamo del latitante Domenico Condello detto \"u pacciu\" e cugino di Pasquale Condello.\nA conclusione dell'operazione Epilogo, e dell'omonimo processo, il 12 giugno 2012 vengono condannate 12 persone affiliate ai Serraino di Cardeto, del quartiere San Sperato di Reggio Calabria e delle frazioni di Cataforio, Mosorrofa e Sala di Mosorrofa.\nIl 10 ottobre 2012 si conclude l'operazione \"49% Athena\" che porta all'arresto di 8 presunti esponenti dei Fontana del quartiere Archi e alleata dei Condello.\nIl 19 ottobre 2012, con l'arresto di 12 persone, si conclude l'operazione \"Cartaruga\" contro i Rosmini.\nIl primo agosto 2012 si concludono le operazioni della DIA e della Guardia di Finanza \"Assenzio\" e \"Sistema\" che portano all'arresto di 10 persone e al sequestro di beni del valore di 130 milioni di euro.\n2013.\nIl 23 gennaio 2013 viene eseguita una misura cautelare nei confronti di 5 persone per traffico di droga mentre il 4 giugno 2013 nel processo \"Cartaruga\" vengono condannate 7 persone affiliate ai Rosmini e ai Caridi di Reggio Calabria.\nIl 30 giugno 2013 si costituisce Giuseppe Ficara, ricercato nell'operazione \"Reggio Sud\" che aveva gi\u00e0 tratto in arresto 33 persone, presunte affiliate alla cosca dei Ficara.\nIl comune di Montebello Ionico \u00e8 travolto dal provvedimento di scioglimento per infiltrazioni mafiose.\nCon il processo scaturito dall'operazione \"Epilogo\" 7 affiliati dei Serraino vengono condannati per i loro reati.\nI Lo Giudice del quartiere Santa Caterina di Reggio Calabria sono ancora colpiti dalle dichiarazioni del pentito Antonino Lo Giudice.\nI Borghetto-Caridi-Zindato e i Rosmini, in questo semestre sono interessati da alcune operazioni delle forze dell'ordine.\nIl 9 luglio 2013 tre presunti affiliati dei Labate del quartiere Gebbone sono sotto misure cautelari.\n2014.\nAnche nel 2014 le famiglie De Stefano, Condello, Libri e Tegano risultano egemoni.\n2015.\nA luglio si conclude l'operazione \"Gambling\" che mette in evidenza come la 'ndrangheta si insinua nel gioco d'azzardo locale, i Tegano-De Stefano in questo hanno un ruolo decisionale e operativo e si confederano con i Pesce, i Lo Giudice, i Ficareddi, gli Alvaro e i Cord\u00ec e con cui sarebbero coinvolte imprese legate a Cosa Nostra e alla Camorra. L'azienda con cui operavano aveva sede a Malta. Verranno sequestrati beni del valore di 2 miliardi di euro.\n2016 Operazione Solitudo e Mammasantissima.\nL'operazione Solitudo scaturita da un omicidio avvenuto nel 2011 in localit\u00e0 Gallina ha delineato un riassetto dei ruoli all'interno della cosca Libri (Caridi-Borghetto-Zindato).\nUn omicidio avvenuto in questo semestre in localit\u00e0 Gallina da parte della cosca Greco fa pensare ad un possibile inizio di faida interna.\nLe operazioni \"Sistema Reggio\" e \"Fata Morgana\" mettono ancora in evidenza le sinergie messe in campo dai De Stefano-Tegano con professionisti ed esponenti della pubblica amministrazione locale.\nLe indagini del secondo semestre rivelano e confermano la presenza della struttura di santa nella quale chi ha l'omonima dote, ovvero il santista pu\u00f2 conferire con soggetti esterni all'organizzazione e definiti \"riservati\" (operazione Mamma Santissima). Chi fa parte della Santa conferisce anche con la Provincia, la struttura di vertice della 'ndrangheta.\nCon l'operazione \"Rhegion\" di luglio viene un'altra volta messa in evidenza l'influenza delle cosche nella pubblica amministrazione attraverso corruzione, truffa aggravata e turbata libert\u00e0 degli incanti.\nA luglio 7 esponenti di vertice dei Serraino vengono condannati in appello nel processo \"Epilogo\" ed anche 9 memmbri del locale di Gallician\u00f2 vengono condannati nel processo \"El Dorado\".\nA novembre si concludono le operazioni Sansone e Sansone 2 nei confronti dei Condello di Villa San Giovanni.\nCon l'operazione Kalan\u00e8 si rivela che \u00e8 in corso una faida interna tra i Greco e i Princi nella frazione di Calanna.\nAd Ottobre si conclude l'operazione \"Nexum\" nei confronti dei Paviglianiti accusati di estorsione nella grande distribuzione alimentare.\nL'area di Melito Porto Salvo ha visto lo sviluppo di tre operazioni: \"Ecosistema\", \"Ada\" e \"Ultima Spiaggia\" in cui si rivela un sistema criminale fatto da imprenditori, ndranghetisti e pubblica amministrazione che condizionavano le gare d'appalto locali.\n2017 'ndrangheta stragista.\nA luglio 2017 si conclude l'operazione \"ndrangheta stragista\" che testimonierebbe che per due mesi: dicembre 1993 e gennaio 1994 alcune famiglie di 'ndrangheta della Piana di Gioia Tauro avevano accettato di partecipare alle azioni stragiste pianificate da Cosa nostra.\nIl primo fu tentato a Saracinello contro due carabinieri, il secondo il 18 gennaio 1994 vengono uccisi in autostrada all'altezza di Scilla i carabinieri Fava e Garofalo, il terzo il primo febbraio ai danni dei carabinieri Music\u00f2 e Serra rimasti gravemente feriti.\nL'operazione ha portato all'arresto di Santo Filippone, capo dell'omonima 'ndrina e capo del mandamento tirrenico in questi anni.\nPer iniziare la fase stragista elementi di Cosa Nostra insieme ad esponenti della 'ndrangheta si riunirono nell'autunno del 1993 in tre diverse occasioni: una in provincia di Vibo Valentia, una a Melicucco ed una a Oppido Mamertina. A valle di queste azioni viene organizzata una riunione da elementi apicali di 'ndrangheta nel santuario della Madonna di Polsi e viene deciso di non andare oltre con le azioni stragiste.\nIl pentito Consolato Villani depone a processo confermando che Tot\u00f2 Riina per voce di Giuseppe Graviano si accord\u00f2 con Rocco Filippone per l'omicidio dei brigadieri Antonio Fava e Vincenzo Garofalo e Consolato Villani e Giuseppe Calabr\u00f2 sarebbero stati gli esecutori. Il collaboratore poi racconta che gli fu fatto sapere che tutto ci\u00f2 fu pianificato ad una riunione di 'ndrangheta per la risoluzione della Seconda Guerra di 'ndrangheta a cui presenziarono i De Stefano, i Piromalli, alcune 'ndrine di Milano e Cosa Nostra siciliana e che quella fu l'occasione di parlare del \"piano stragista\".\nA seguire nascer\u00e0 l'omonimo processo con imputati Giuseppe Graviano e Rocco Filippone.\nA giugno 2017 viene consegnato al procuratore di Reggio Calabria Lombardo il memoriale di Nino lo Giudice, in cui conferma che l'accordo stragista tra le cosche della citt\u00e0 di Reggio Calabria e i siciliani avvenne nella casa di Demetrio Filippone figlio di Rocco a Oppido Mamertina e come rappresentante delle prime (in particolare i Tegano, Condello, Latella, Ficara, Serraino e Imerti) partecip\u00f2 Giuseppe De Stefano e per i secondi Giuseppe e Filippo Graviano.\n2018.\nA marzo 2018 si conclude il primo grado del processo \"Gotha\" condannando a 20 anni di carcere Giorgio De Stefano, ex consigliere comunale DC come al vertice della 'ndrangheta reggina ed in cui viene spiegato che a capo dei tre mandamenti vi sono ancora oggi i Piromalli per la zona tirrenica, i De Stefano-Tegano per Reggio citt\u00e0, i Nirta Scalzone (la Maggiore) per la Jonica, assetto definito ormai dagli anni '70 del secolo scorso. Il processo conferma Giorgio De Stefano e Paolo Romeo come i capi del mandamento Citt\u00e0 e disvela il cosiddetto livello \"invisibile\" della 'ndrangheta reggina, fatta di soggetti cerniera e di manipolazione della vita politica, della massoneria deviata, dell'imprenditoria e della magistratura.\nIl 10 maggio 2018 si conclude l'operazione \"Thalassia\" che porta all'arresto di 6 persone legate ai De Stefano-Tegano-Condello che avrebbero avuto interessi alla costruzione del complesso immobiliare Thalassa a Reggio Calabria incominciato nel 2006. Gli arrestati: Andrea e Francesco Vazzana (nipoti del boss Pasquale Condello), Franco Polimeni (ritenuto espressione della cosca Tegano), gli imprenditori Demetrio e Salvatore Postorino e Francesco Richichi.\nIl 14 giugno 2018 viene condannato in primo grado nel processo Sistema-Assenzio l'ex consigliere comunale di Reggio Calabria della Giunta Scopelliti Dominique Suraci condannato a 12 anni di carcere per concorso esterno in associazione mafiosa.\nIl 28 giugno 2018 viene scoperto un sodalizio a Bagnara retto da Rocco Perrello e da Fortunato Pratic\u00f2 che volevano costituire una 'ndrina autoctona al comune e gestire il locale di 'ndrangheta di Bagnara, di solito appannaggio degli Alvaro di Sinopoli. La principale attivit\u00e0 del sodalizio era traffico di droga nel quartiere \"Marinella\".\nIl 31 luglio 2018 si conclude l'operazione Theorema-Roccaforte contro presunti esponent dei Libri di cui oggi a capo ci sarebbe Filippo Chirico, marito della figlia di Pasquale Libri. L'operazione vede gli arrestati accusati di estsrsione e registra un controllo pervasivo sul quartiere Gallina di Reggio Calabria tale da imporre anche chi deve occupare abusivamente alloggi INPS.\n2021.\nIl 16 febbraio 2021 si conclude l'operazione \"Metameria\" che porta all'arresto di 28 persone legate ai Barreca, e il suo capoclan Filippo Barreca, che subito dopo la scarcerazione del 2015, stava ricostruendo la sua cosca."}
{"id": "5462822", "revid": "767487", "url": "https://it.wikipedia.org/wiki?curid=5462822", "title": "The Vintage of Fate", "text": "The Vintage of Fate \u00e8 un cortometraggio muto del 1912 diretto da Lem B. Parker.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 9 dicembre 1912. Il 6 marzo 1913, fu distribuito anche nel Regno Unito."}
{"id": "5462824", "revid": "767487", "url": "https://it.wikipedia.org/wiki?curid=5462824", "title": "The Trade Gun Bullet", "text": "The Trade Gun Bullet \u00e8 un cortometraggio muto del 1912 scritto, diretto e interpretato da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 13 settembre 1912."}
{"id": "5462840", "revid": "767487", "url": "https://it.wikipedia.org/wiki?curid=5462840", "title": "The Legend of the Lost Arrow", "text": "The Legend of the Lost Arrow \u00e8 un cortometraggio muto del 1912 scritto e diretto da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche statunitensi l'8 novembre 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"Enchanting Japan\"."}
{"id": "5462841", "revid": "1442080", "url": "https://it.wikipedia.org/wiki?curid=5462841", "title": "Juan Ferraro", "text": "Caratteristiche tecniche.\nCentravanti molto abile tecnicamente ricordato per l'eleganza dei movimenti che gli fece guadagnare il soprannome di El duque (il duca).\nCarriera.\nClub.\nCrebbe nel Velez squadra nella quale ha passato gran parte della carriera. Ne \u00e8, peraltro, il secondo maggior realizzatore. Nel 1948 passa al Boca Juniors per l'incredibile somma (per i tempi) di 500.000 pesos. Vi rimane tre anni per ritornare poi al Velez. Nel 1957 va a chiudere la carriera nell'Independiente Santa Fe vincendo uno storico titolo nazionale.\nNazionale.\nDebutt\u00f2 in Nazionale nel 1945, e gi\u00e0 al suo primo anno vinse il Campeonato Sudamericano de Football."}
{"id": "5462846", "revid": "767487", "url": "https://it.wikipedia.org/wiki?curid=5462846", "title": "Aghmat", "text": "Aghm\u0101t, in berbero \"A\u0263mat\", fu un importante citt\u00e0 medievale dell'Maghreb al-Aqsa (attuale Marocco), oggi non pi\u00f9 esistente, che sorgeva ai piedi dell'Atlante, a 30\u00a0km da Marrakesh, sulla strada per la valle dell'Ourika. Oggi \u00e8 un sito archeologico noto come \"Joum\u00e2a Aghmat\".\nLa \"A\" iniziale del nome pu\u00f2 anche non essere vocalizzata, e il nome \u00e8 talvolta trascritto \"Ghmat\" o anche \"Rhmate\" (come appare nella Guida Michelin).\nStoria.\nSecondo una leggenda berbera, Aghm\u0101t era popolata da berberi cristiani quando fu conquistata dai musulmani guidati da \u02bfUqba ibn N\u0101fi\u02bf nel 683.\nDopo la morte del sovrano idriside Idr\u012bs II nel 828, il Marocco venne diviso diviso tra i suoi figli. Aghm\u0101t divenne capitale della regione di Sous sotto il governo di \u02bfAbd All\u0101h, uno dei figli di Idr\u012bs II.\nDopo la caduta degli Idrisidi la citt\u00e0 cadde sotto il controllo della trib\u00f9 dei Maghrawa, e, quando gli Almoravidi originari dal deserto del Sahara invasero la regione guidati da Ibn Y\u0101s\u012bn, Aghm\u0101t era difesa dal capo Maghrawa Laq\u016bt. Laq\u016bt fu sconfitto e gli Almoravidi entrarono in citt\u00e0 il 27 giugno del 1058.&lt;br&gt;\nLa vedova di Laq\u016bt, Zaynab al-Nafzawiyya che era una delle pi\u00f9 ricche persone della citt\u00e0, spos\u00f2 il capo almoravide Ab\u016b Bakr ibn \u02bfUmar e mise la sua notevole ricchezza a sua disposizione. Dopo la morte di Ab\u016b Bakr, Zaynab spos\u00f2 il suo successore, Y\u016bsuf ibn T\u0101shf\u012bn.\nNegli anni 1068/1069 la popolazione della citt\u00e0 crebbe notevolmente, e Y\u016bsuf ibn T\u0101shf\u012bn decise di costruire una nuova capitale, fondando la citt\u00e0 di Marrakesh nel 1070, segnando l'inizio del declino di Aghm\u0101t.\nDopo che Y\u016bsuf ibn T\u0101shf\u012bn inizi\u00f2 la conquista di al-Andalus (Spagna islamica), mand\u00f2 in esilio nella citt\u00e0 due dei sovrani andalusi detronizzati, ovvero l'abbadide della Ta'ifa di Siviglia Mu\u1e25ammad al-Mu\u02bftamid, e lo ziride della Ta'ifa di Granada \u02bfAbd All\u0101h ibn Bulugg\u012bn. Le tombe di entrambi sono ancora visibili.\nNegli anni 1126, 1127 e 1130 la citt\u00e0 vide una serie di battaglie tra l'almoravide \u02bfAl\u012b ibn Y\u016bsuf e il nascente movimento almohade guidato da Ibn T\u016bmart e 'Abd al-Mu'min. Quest'ultimo riusc\u00ec a occupare la citt\u00e0 senza combattere il 27 giugno 1146, tre anni dopo la morte di \u02bfAl\u012b ibn Y\u016bsuf.\nNel 1860, la citt\u00e0 aveva ancora una popolazione di 5500 persone, di cui 1000 ebrei.\nEconomia.\nal-Bakr\u012b, nell'XI secolo, alla vigilia dell'ascesa al potere degli Almoravidi, descrisse Aghm\u0101t come una citt\u00e0 fiorente dove 100 bovini e 1.000 ovini venivano macellati nel suq ogni domenica. La citt\u00e0 era divisa in due: il centro commerciale e politico era conosciuto come \"Aghm\u0101t Wur\u012bka\", otto miglia distante da \"Aghm\u0101t Aylan\", che era vietata agli estranei. La citt\u00e0 era servita dal porto di Q\u016bz.\nRovine.\nRimangono i resti di delle antiche mura, un hammam, alcuni edifici e canali di irrigazione (qanat), nonch\u00e9 i mausolei dei sopracitati Mu\u1e25ammad al-Mu\u02bftamid e \u02bfAbd All\u0101h ibn Bulugg\u012bn."}
{"id": "5462847", "revid": "181699", "url": "https://it.wikipedia.org/wiki?curid=5462847", "title": "Juli\u00e0 de J\u00f2dar i Mu\u00f1oz", "text": ""}
{"id": "5462851", "revid": "287204", "url": "https://it.wikipedia.org/wiki?curid=5462851", "title": "South Pacific Tennis Classic 1976", "text": "Il South Pacific Tennis Classic 1976 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dall'11 al 17 ottobre 1976.\nCampioni.\nSingolare.\n Mark Edmondson ha battuto in finale Phil Dent 3\u20136, 6\u20134, 6\u20134, 6\u20134\nDoppio.\n Syd Ball / Kim Warwick hanno battuto in finale Ismail El Shafei / Brian Fairlie 6\u20134, 6\u20134"}
{"id": "5462858", "revid": "124629063", "url": "https://it.wikipedia.org/wiki?curid=5462858", "title": "Martin Charteris, barone Charteris di Amisfield", "text": "Biografia.\nEra il figlio di Hugo Francis Charteris, figlio di Hugo Charteris, XI conte di Wemyss, e di sua moglie, Lady Violet Catherine Manners, figlia di Henry Manners, VIII duca di Rutland. Studi\u00f2 presso l'Eton College e al Royal Military College di Sandhurst.\nCarriera.\nEntr\u00f2 nel King's Royal Rifle Corps, combattendo in Medio Oriente durante la seconda guerra mondiale, arrivando al grado di tenente colonnello. Si ritir\u00f2 dall'esercito nel 1951.\nNel 1950, fu nominato segretario privato della principessa Elisabetta, che era allora duchessa di Edimburgo ed erede al trono britannico. Dalla sua ascesa al trono nel 1952 fino al 1972, ha prestato servizio come suo assistente Segretario Privato sotto Sir Michael Adeane. Al ritiro di Adeane nel 1972, \u00e8 stato promosso a segretario privato, incarico che mantenne fino al 1977.\nNel 1978 \u00e8 stato creato un pari come barone Charteris di Amisfield.\nMatrimonio.\nSpos\u00f2, il 16 dicembre 1944, Mary Gay Hobart Margesson (3 maggio 1919), figlia di Henry Margesson, I visconte Margesson\nMorte.\nMor\u00ec il 23 dicembre 1999, all'et\u00e0 di 86 anni.\nNella cultura di massa.\nMartin Charteris viene interpretato dall'attore Harry Hadden-Paton nella prima e nella seconda stagione della serie di Netflix \"The Crown\". Dopo il recast completo della serie, nella terza stagione e nella quarta stazione \u00e8 interpretato dall'attore Charles Edwards."}
{"id": "5462868", "revid": "110157", "url": "https://it.wikipedia.org/wiki?curid=5462868", "title": "Museo di storia naturale (Rosignano Solvay)", "text": "Il Museo di storia naturale \u00e8 un museo con sede a Rosignano Solvay gestito dall'Associazione Amici della Natura organizzazione no-profit; ha ingresso libero.\nStoria.\nIl museo nasce in modo estemporaneo nel 1966 quando un gruppo di ragazzi mette in mostra alcuni insetti raccolti durante il soggiorno in colonia in provincia di Pistoia. Nel tempo il materiale esposto nel museo \u00e8 cresciuto e l'associazione si occupa oltre che di gestire la fruizione al pubblico anche di organizzare conferenze e attivit\u00e0 divulgative e scientifiche.\nNel 1983 \u00e8 entrato nella piattaforma associativa del museo il gruppo micologico locale, sezione locale dell'Associazione Gruppi Micologici Toscani.\nDallo scorso 13 marzo 2015, il museo ospita ufficialmente una delle sedi dell'Osservatorio toscano dei cetacei (OTC).\nRaccolte, attivit\u00e0 e percorsi.\nLe sale del museo raccolgono diverso materiale: conchiglie, minerali, reperti fossili, insetti e rettili. All'interno dell'area \u00e8 presente un erbario, una mostra permanente paleoantropologia ed un orto botanico\nVengono periodicamente svolte sia attivit\u00e0 didattiche aperte al pubblico, che ha anche a disposizione una biblioteca oltre che una diateca e una videoteca, e conferenze con esperti e scienziati. I gruppi di studio attivi nel museo oltre a svolgere queste attivit\u00e0 prettamente didattiche, si occupano anche della ricerca sul territorio di nuovi reperti.\nDal 2006, il Museo, e l'Associazione \"Amici della Natura Rosignano\" che lo gestisce dal 1992, organizza il congresso \"Codice Armonico\", il congresso di scienze naturali della regione Toscana. Il congresso, a cadenza biennale, ha una sezione scientifica e una sezione divulgativa e rappresenta un luogo di confronto tra naturalisti, ricercatori e operatori museali. Al congresso vengono affrontate tematiche molto varie, dalla mineralogia alla chimica ambientale, dalla zoologia alla biologia marina."}
{"id": "5462873", "revid": "1442080", "url": "https://it.wikipedia.org/wiki?curid=5462873", "title": "Rodolfo de Zorzi", "text": "Caratteristiche tecniche.\nDifensore centrale di grande fisico e vemenza detto \"Pelusa\" fu il secondo di due splendide coppie di centrali: in nazionale con Saturnino Yebra e al Boca con Jos\u00e8 Manuel Marante.\nCarriera.\nClub.\nCrebbe nel Rosario ma si afferm\u00f2 definitivamente nel Boca Juniors.\nNazionale.\nDebutt\u00f2 in Nazionale nel 1945, e gi\u00e0 al suo primo anno vinse il Campeonato Sudamericano de Football."}
{"id": "5462875", "revid": "640389", "url": "https://it.wikipedia.org/wiki?curid=5462875", "title": "Coppa dell'AFC 2015", "text": "La Coppa dell'AFC 2015 \u00e8 stata la 12\u00aa edizione della seconda competizione calcistica per club dell'Asia. Il torneo \u00e8 iniziato il 9 febbraio e si \u00e8 conclusa il 31 ottobre 2015 con la finale. L'Al-Qadisiya era la squadra detentrice del trofeo.\nIl trofeo \u00e8 stato vinto dai malesi dello Johor, che hanno sconfitto in finale i tagiki dell'Istiklol.\nRegolamento.\nIl 25 gennaio 2014 l'AFC ha comunicato l'intenzione di allargare il numero di squadre partecipanti alle competizioni AFC. Il 16 aprile 2014 l'AFC ha ratificato questa decisione. Le federazioni partecipanti alla Coppa dell'AFC sono organizzate in base alle prestazioni sia della squadra nazionale sia dei singoli club negli ultimi quattro anni in competizioni AFC. La distribuzione dei posti nelle qualificazioni e nei gironi per le edizioni 2015 e 2016 \u00e8 determinato dal ranking 2014:\nL'AFC ha deciso la partecipazione delle federazioni membri per le edizioni 2015 e 2016 della Coppa dell'AFC il 28 novembre 2014.\nSquadre partecipanti.\nPartecipano alla competizione 41 squadre appartenenti a 23 federazioni.\nLe squadre in \"corsivo\" sono state eliminate dalla fase play-off della AFC Champions League 2015 e accedono direttamente alla fase a gironi della Coppa dell'AFC 2015.\nCalendario.\nCalendario delle partite per la stagione 2015.\nPlay-Off.\nTurno preliminare.\nLe partite si sono giocate tra il 9 e il 10 febbraio 2015.\n!colspan=3|Asia Occidentale\nTurno play-off.\nLe partite si sono giocate il 17 febbraio 2015.\n!colspan=3|Asia Occidentale\n!colspan=3|Asia Orientale\nFase a gironi.\nLe 32 squadre qualificate sono state sorteggiate in 8 gironi da 4 squadre ciascuno. Squadre della stessa federazione non possono essere inserite nello stesso girone. In ogni girone ogni squadra affronta le altre due volte, una in casa e l'altra in trasferta, per un totale di 6 partite a testa. Le prime due classificate di ciascun girone si qualificano alla fase ad eliminazione diretta.\nFase a eliminazione diretta.\nI turni della fase a eliminazione diretta prevedono partite a turno unico negli ottavi di finale e nella finale, mentre le partite sono di andata e ritorno sia nei quarti di finale sia nelle semifinali.\nOttavi di finale.\nLe partite si giocheranno tra il 26 e il 27 maggio 2015. Le squadre prime classificate dei gironi giocano in casa e sfidano le seconde classificate di un altro girone della stessa zona.\n!colspan=3|Asia Occidentale\n!colspan=5|Asia Orientale\nQuarti di finale.\nPer il sorteggio degli accoppiamenti per i quarti di finale non ci sono teste di serie, squadre della stessa associazione possono affrontarsi e non ci sono differenze geografiche. Le partite di andata si giocano tra il 25 e il 26 agosto 2015, mentre le partite di ritorno si giocano tra 15 e il 16 settembre 2015.\nSemifinali.\nAnche per il sorteggio degli accoppiamenti per le semifinali non ci sono teste di serie, squadre della stessa associazione possono affrontarsi e non ci sono differenze geografiche. Le partite di andata si sono giocate tra il 29 e il 30 settembre 2015, mentre le partite di ritorno si sono giocate tra 20 e il 21 ottobre 2015. Il 16 ottobre 2015 l'AFC ha sospeso la Federazione calcistica del Kuwait con effetto immediato, facendo seguito alla decisione del Comitato Esecutivo della FIFA del 25 settembre 2015. Di conseguenza alle due squadre del Kuwait, Al-Qadisiya e Al-Kuwait, non \u00e8 consentito di disputare le semifinali e le loro sfidanti accedono direttamente alla finale.\nFinale.\nLa finale si \u00e8 giocata il 31 ottobre 2015."}
{"id": "5462877", "revid": "767487", "url": "https://it.wikipedia.org/wiki?curid=5462877", "title": "Seeds of Silver", "text": "Seeds of Silver \u00e8 un cortometraggio muto del 1913 diretto da Fred Huntley.\nTrama.\nTrama di \"Moving Picture World synopsis\" in su IMDb\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 22 aprile 1913."}
{"id": "5462881", "revid": "1788047", "url": "https://it.wikipedia.org/wiki?curid=5462881", "title": "South Pacific Tennis Classic 1977", "text": "Il South Pacific Tennis Classic 1977 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 10 al 16 ottobre 1977.\nCampioni.\nSingolare.\n Vitas Gerulaitis ha battuto in finale Tony Roche 6\u20137, 6\u20131, 6\u20131, 7\u20135\nDoppio.\n Vitas Gerulaitis / Bill Scanlon hanno battuto in finale Malcolm Anderson / Ken Rosewall 7\u20136, 6\u20134"}
{"id": "5462890", "revid": "481666", "url": "https://it.wikipedia.org/wiki?curid=5462890", "title": "Phyllis Gordon", "text": "\u00c8 stata la prima moglie dell'attore Eugene Pallette, un noto caratterista del cinema hollywoodiano."}
{"id": "5462912", "revid": "287204", "url": "https://it.wikipedia.org/wiki?curid=5462912", "title": "South Pacific Tennis Classic 1978", "text": "Il South Pacific Tennis Classic 1978 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 9 al 15 ottobre 1978.\nCampioni.\nSingolare.\n Mark Edmondson ha battuto in finale John Alexander 6\u20134, 7\u20136\nDoppio.\n John Alexander / Phil Dent hanno battuto in finale Syd Ball / Allan Stone 6\u20133, 7\u20136"}
{"id": "5462926", "revid": "729019", "url": "https://it.wikipedia.org/wiki?curid=5462926", "title": "Strada statale 607 di Riardo", "text": "La ex strada statale 607 di Riardo, ora \"strada provinciale 289 ex statale di Riardo (SP 289)\", era una strada statale italiana che si sviluppava nella provincia di Caserta. Attualmente \u00e8 classificata come strada provinciale.\nPercorso.\nLa strada ha inizio in localit\u00e0 Masseria Pezza di Teano all'innesto con la strada statale 6 Via Casilina, attraversa i comuni di Riardo, Pietramelara, Baia e Latina e termina nell'abitato di Dragoni innestandosi alla ex strada statale 158 della Valle del Volturno.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 27 novembre 1969 che viene elevata a rango di statale con i seguenti capisaldi d'itinerario: \"innesto strada statale n. 6 - Riardo - Pietramelara - Baia e Latina - innesto strada statale n. 158 presso Dragoni\".\nContestualmente alla classificazione della strada a scorrimento veloce Caianello-Telese come parte integrante della strada statale 372 Telesina avvenuta col decreto del Ministro dei lavori pubblici del 21 giugno 1978, la SS 607 viene declassificata a strada provinciale e consegnata alla provincia di Caserta."}
{"id": "5462937", "revid": "481666", "url": "https://it.wikipedia.org/wiki?curid=5462937", "title": "In Exile", "text": ""}
{"id": "5462938", "revid": "1543377", "url": "https://it.wikipedia.org/wiki?curid=5462938", "title": "Foochow romanizzato", "text": "Il Foochow romanizzato, anche conosciuto come B\u00e0ng-u\u00e2-c\u00ea (\u5e73\u8a71\u5b57) abbreviato in BUC; o H\u00f3k-ci\u016d-u\u00e2 L\u00f2\u0324-m\u0101-c\u00ea (\u798f\u5dde\u8a71\u7f85\u99ac\u5b57), \u00e8 una scrittura latina utilizzata per trascrivere il dialetto Fuzhou della lingua Min dong, adottato verso la met\u00e0 del XIX secolo dai missionari occidentali. Nel tempo ha subito parecchie variazioni, standardizzandosi intorno al 1890. Il Foochow romanizzato era usato principalmente negli ambienti ecclesiastici, e veniva insegnato in parecchie scuole missionarie della zona di Fuzhou. Ma a differenza del corrispondente Pe\u030dh-\u014de-j\u012b usato per il Min Nan, il Foochow Romanizzato non era universalmente compreso dai cristiani.\nStoria.\nDopo che Fuzhou erra diventato uno dei cinque cosiddetti \"Treaty ports\", aperti grazie al Trattato di Nanchino, alla fine della Prima Guerra dell'oppio (dal 1839 al 1842), molti missionari occidentali arrivarono in citt\u00e0. Di fronte a diffuso analfabetismo, essi svilupparono un alfabeto Latino per il Dialetto Fuzhou.\nIl primo tentativo venne compiuto dall'American Methodist Episcopal Mission, che prese in prestito un sistema ortografico conosciuto come \"System of Sir William Jones\". In questo sistema, 14 sillabe vengono trascritte tramite la loro consonante sonora, inoltre venivano usate le cinque vocali dell'alfabeto latino e quattro segni diacritici \u00e8, \u00eb, \u00f2 ed \u00fc.\nIn seguito altri missionari, anche di altre confessioni, modificarono il sistema di White in parecchi punti.\nAlfabeto.\nI caratteri sono tratti dal libro Q\u012b L\u00edn B\u0101y\u012bn (\u300a\u621a\u6797\u516b\u97f3\u300b, (in Foochow Romanizzato: \"\").\nla pronuncia \u00e8 secondo la simbologia standard dell'Alfabeto fonetico internazionale (IPA)."}
{"id": "5462939", "revid": "2130303", "url": "https://it.wikipedia.org/wiki?curid=5462939", "title": "Chiesa di Nostra Signora della Misericordia (Baranzate)", "text": "La chiesa di Nostra Signora della Misericordia, detta anche Mater Misericordiae, \u00e8 una chiesa parrocchiale che si trova a Baranzate, nella citt\u00e0 metropolitana di Milano.\nCostruita dal 1956 al 1957 su progetto di Angelo Mangiarotti, Bruno Morassutti e Aldo Favini, costituisce uno degli esempi pi\u00f9 importanti di architettura ecclesiale moderna nella diocesi ambrosiana, e in assoluto quella che meglio ne interpreta lo spirito di rinnovamento radicale dell'epoca. La chiesa \u00e8 anche detta \"Chiesa di Vetro\" per via delle pareti perimetrali realizzate in vetro traslucido.\nStoria.\nLa chiesa, finanziata da donazioni private, venne costruita dal 1956 al 1957 per servire la localit\u00e0 di Baranzate, allora in forte crescita demografica; fu progettata dagli architetti Angelo Mangiarotti e Bruno Morassutti, coadiuvati per la parte strutturale dall'ingegnere Aldo Favini.\nLa nuova chiesa venne eretta in parrocchia con decreto del 12 luglio 1958 dell'arcivescovo cardinale Montini; essa venne consacrata il successivo 7 novembre dallo stesso Montini, che nel suo discorso le attribu\u00ec il significato simbolico di rappresentazione della luce divina, tacitando cos\u00ec le perplessit\u00e0 degli ambienti curiali che ne criticavano l'aspetto eccessivamente moderno e privo di richiami alla tradizione.\nNonostante gli architetti avessero progettato la chiesa pensando ad una sua replicabilit\u00e0 seriale in altri quartieri dell'area milanese, ci\u00f2 non avvenne mai, anche a causa del precoce e rapido degrado da cui l'edificio fu affetto: i materiali innovativi si dimostrarono poco durevoli, e il clima dell'ambiente interno risult\u00f2 poco gradevole, tanto da suggerire la sostituzione dei pannelli isolanti in polistirolo espanso con altri in politene bianco.\nNel 1979 la chiesa fu oggetto dell\u2019esplosione di un ordigno incendiario che caus\u00f2 gravi danni; venne riaperta al culto l\u2019anno successivo, restando per\u00f2 in stato di grave degrado. Nel 1984-85 venne costruito il campanile, progettato da Morassutti con Favini e C. Piper.\nNel 1994 Mangiarotti e Morassutti proposero un progetto di restauro, a cui segu\u00ec cinque anni dopo un progetto di ampliamento, ma queste proposte restarono senza seguito. Solo nei primi anni 2000, anche a seguito dell\u2019apposizione di un vincolo da parte della Sovrintendenza e del DARC, si iniziarono i lavori di rifacimento, conclusisi alla fine del 2014 dallo studio SBG architetti."}
{"id": "5462940", "revid": "767487", "url": "https://it.wikipedia.org/wiki?curid=5462940", "title": "In Exile (film 1912)", "text": "In Exile \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 20 giugno 1912. il 15 settembre dello stesso anno fu distribuito anche nel Regno Unito."}
{"id": "5462943", "revid": "1543377", "url": "https://it.wikipedia.org/wiki?curid=5462943", "title": "Iran do Espirito Santo", "text": "Attivit\u00e0 artistica.\nLe sue opere sono in prevalenza installazioni e sculture di tipo concettuale e di gusto minimalista. Ha esposto in diverse sedi europee e americane; nel 1999 ha partecipato alla VI Biennale di Istanbul e alla XLVIII Biennale di Venezia."}
{"id": "5462957", "revid": "1543377", "url": "https://it.wikipedia.org/wiki?curid=5462957", "title": "Tiro ai Giochi della XV Olimpiade - Carabina 300 metri tre posizioni", "text": "La competizione della carabina 300 metri tre posizioni di tiro a segno ai Giochi della XV Olimpiade si \u00e8 svolta il 27 luglio 1952 al \"Malmi Shooting Range\" di Malmi Helsinki.\nRisultati.\nDistanza 300 metri. 40 colpi in piedi, 40 colpi in ginocchio, 40 colpi a terra."}
{"id": "5462959", "revid": "287204", "url": "https://it.wikipedia.org/wiki?curid=5462959", "title": "South Pacific Tennis Classic 1979", "text": "Il South Pacific Tennis Classic 1979 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 9 al 14 ottobre 1979.\nCampioni.\nSingolare.\n Phil Dent hanno battuto in finale Ross Case 7\u20136, 6\u20132, 6\u20133\nDoppio.\n Ross Case / Geoff Masters hanno battuto in finale John James / Chris Kachel 7\u20136, 6\u20132"}
{"id": "5462960", "revid": "767487", "url": "https://it.wikipedia.org/wiki?curid=5462960", "title": "The Lake of Dreams", "text": "The Lake of Dreams \u00e8 un cortometraggio muto del 1912 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 1\u00ba luglio 1912."}
{"id": "5462963", "revid": "136801", "url": "https://it.wikipedia.org/wiki?curid=5462963", "title": "Queensland Open 1979 - Doppio maschile", "text": ""}
{"id": "5462964", "revid": "287204", "url": "https://it.wikipedia.org/wiki?curid=5462964", "title": "Anastasio il Questore", "text": ""}
{"id": "5462965", "revid": "2023193", "url": "https://it.wikipedia.org/wiki?curid=5462965", "title": "HiSilicon", "text": "HiSilicon (, ) \u00e8 una azienda di semiconduttori fabless cinese con sede a Shenzhen, Cina; \u00e8 interamente posseduta da Huawei.\nHiSilicon ha acquisito licenze da ARM Holdings per almeno i seguenti core: ARM Cortex-A9 MPCore, ARM Cortex-M3, ARM Cortex-A7 MPCore, ARM Cortex-A15 MPCore, ARM Cortex-A53, ARM Cortex-A57 e anche per la GPU Mali-T628 MP4. HiSilicon ha anche acquisito licenze da Vivante Corporation per il loro motore grafico GC4000. Viene ritenuta il pi\u00f9 grande progettista di circuiti integrati della Cina. Produce i system-on-a-chip \"KIRIN\" e \"K3\".\nProdotti.\nK3V2.\nIl primo prodotto conosciuto di HiSilicon \u00e8 il K3V2 usato nello smartphone Huawei Ascend D Quad XL (U9510) e nel tablet Huawei MediaPad 10 FHD7. Questo chipset \u00e8 basato su l'ARM Cortex-A9 MPCore fabbricato a 40\u00a0nm ed usa la GPU Vivante GC4000 GPU a 16 core.\nIl SoC supporta LPDDR2-1066, ma i prodotti effettivamente realizzati usano invece l'LPDDR-900 per avere un basso consumo di corrente.\nKIRIN 620.\n\u2022 supporta - USB2 / 13MP / Codifica video 1080P\nKIRIN 920.\n\u2022 Il SoC KIRIN 920 contiene anche un processore di immagini che supporta fino a 32 Megapixel\nKIRIN 930.\n\u2022 supporta - SD 3.0 (UHS-I) / eMMC 4.51 / Dual-Band a/b/g/n WI_FI / BT 4.0 Low Energy / USB2 / 32MP ISP / Codifica video 1080P\nKIRIN 940.\n\u2022 supporta - SD 4.1 (UHS-I) / eMMC 5.1 / MU-MIMO ac WI_FI / BT 4.2 Smart / USB3.0 / 32MP ISP / Codifica video 4K\nKIRIN 950.\n\u2022 supporta: - SD 4.1 (UHS-II) / UFS 2.0 / eMMC 5.1 / MU-MIMO 802.11ac Wi-Fi / Bluetooth 4.2 Smart / USB 3.0 / NFS / Dual ISP (42\u00a0MP) / Codifica video 10-bit 4K nativa / coprocessore i5 / Tensilica HiFi 4 DSP"}
{"id": "5462966", "revid": "716642", "url": "https://it.wikipedia.org/wiki?curid=5462966", "title": "Ronny K\u00f6nig", "text": "Carriera.\nHa giocato nella seconda divisione tedesca."}
{"id": "5462967", "revid": "481666", "url": "https://it.wikipedia.org/wiki?curid=5462967", "title": "Elmer Clifford", "text": ""}
{"id": "5462968", "revid": "287204", "url": "https://it.wikipedia.org/wiki?curid=5462968", "title": "South Pacific Tennis Classic 1980", "text": "Il South Pacific Tennis Classic 1980 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 6 al 12 ottobre 1980.\nCampioni.\nSingolare.\n John McEnroe ha battuto in finale Phil Dent 6-3 6-4\nDoppio.\n John McEnroe / Matt Mitchell hanno battuto in finale Phil Dent / Rod Frawley 8-6"}
{"id": "5462974", "revid": "136801", "url": "https://it.wikipedia.org/wiki?curid=5462974", "title": "South Pacific Tennis Classic 1980 - Doppio maschile", "text": ""}
{"id": "5462975", "revid": "599013", "url": "https://it.wikipedia.org/wiki?curid=5462975", "title": "Dominik Stroh-Engel", "text": "Carriera.\nIl 23 febbraio 2020, con la maglia dell'Unterhaching, realizza una tripletta nel match vinto per 5-3 sul campo dell'."}
{"id": "5462983", "revid": "767487", "url": "https://it.wikipedia.org/wiki?curid=5462983", "title": "Baby Betty", "text": "Baby Betty \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 5 luglio 1912."}
{"id": "5462993", "revid": "287204", "url": "https://it.wikipedia.org/wiki?curid=5462993", "title": "South Pacific Tennis Classic 1981", "text": "Il South Pacific Tennis Classic 1981 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 5 all'11 ottobre 1981.\nCampioni.\nSingolare.\n Mark Edmondson ha battuto in finale Chris Lewis 7-6 4-6 6-4\nDoppio.\n Rod Frawley / Chris Lewis hanno battuto in finale Mark Edmondson / Mike Estep 7-5, 4-6, 7-6(4)"}
{"id": "5462996", "revid": "438678", "url": "https://it.wikipedia.org/wiki?curid=5462996", "title": "Sexy shop (film)", "text": "Sexy shop \u00e8 un film del 2014 diretto dai registi Maria Erica Pacileo e Fernando Maraghini.\nTrama.\nTratto dall'omonimo romanzo di Vincenzo Marega, parla di Luca, cinquantenne commesso in un sexy shop, alle prese con le proprie insoddisfazioni come musicista; descrivendo le sue avventure e quelle dei suoi due ex compagni di scuola, nell'arco di una giornata. Il sexy shop \u00e8 l'emblema delle molte personalit\u00e0 dei protagonisti, dei loro desideri nascosti e inconfessabili, non solo necessariamente a carattere sessuale.\nProduzione.\nNel film appaiono come attori e clienti parecchi protagonisti della scena musicale Italiana degli anni ottanta tra i quali Ivan Cattaneo, Christina Moser e Maurizio Arcieri (Krisma), Johnson Righeira, Garbo, Gazebo, Mo-Do, Nevruz, Alberto Styloo, Oliver Skardy, oltre all'attrice e soubrette Elisabetta Viviani e allo scrittore Veit Heinichen.\nL'autore del romanzo, Vincenzo Marega, oltre a partecipare come attore ha anche prodotto il film vincendo il premio Enzo Biagi per la \u201cCategoria esordienti alla qualit\u00e0 di produzione cinema fiction\u201d al sedicesimo Festival della televisione italiana.\nDistribuzione.\nIl film \u00e8 uscito nelle sale italiane l'8 maggio 2014."}
{"id": "5462998", "revid": "136801", "url": "https://it.wikipedia.org/wiki?curid=5462998", "title": "Queensland Open 1981 - Doppio maschile", "text": ""}
{"id": "5462999", "revid": "767487", "url": "https://it.wikipedia.org/wiki?curid=5462999", "title": "When the Heart Calls (film 1912 Garrick)", "text": "When the Heart Calls \u00e8 un cortometraggio muto del 1912 diretto da Richard Garrick.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 4 giugno 1912."}
{"id": "5463000", "revid": "481666", "url": "https://it.wikipedia.org/wiki?curid=5463000", "title": "Baby Lynette Griffin", "text": ""}
{"id": "5463006", "revid": "125833852", "url": "https://it.wikipedia.org/wiki?curid=5463006", "title": "Architettura cistercense", "text": "Si denomina architettura cistercense quella sviluppata dai monaci cistercensi nella costruzione delle loro abbazie a partire dal XII secolo, momento dell'espansione iniziale di questo ordine religioso. L'ordine cistercense nacque come una riforma di quello cluniacense, con il desiderio di eliminare tutto il peso che esercitavano nella vita temporale. Per questo cercano il deserto come luogo di collocazione per i loro monasteri. Ma la verit\u00e0 \u00e8 che l'organizzazione perfetta del lavoro sarebbe terminata in ricchezza, e l'ordine sarebbe stato vittima del difetto che aveva censurato in origine.\nLe costruzioni dell'architettura cistercense prescindono dagli ornamenti, in consonanza con i precetti di rigoroso ascetismo e povert\u00e0 del suo ordine, conseguendo spazi concettuali, netti e originali. Il suo stile si iscrive nella fine del romanico, con elementi del gotico iniziale, quello che si \u00e8 chiamato \"stile di transizione\".\nL'ordine, seguendo la Regola benedettina, osserva l'isolamento e la clausura, per cui quest'arte si sviluppa in costruzioni interne per l'uso dei monaci: chiesa, chiostro, refettorio o sala capitolare. Questi ambienti si trovano disposti generalmente nella stessa maniera.\nL'espansione dell'ordine fu diretta dal Capitolo Generale, integrato da tutti gli abati, applicando un programma prestabilito nella costruzione dei nuovi monasteri. Il risultato fu una grande uniformit\u00e0 nelle abbazie di tutta Europa.\nLa sua figura decisiva fu Bernardo di Chiaravalle. Pianific\u00f2 e diresse il disegno iniziale (Chiaravalle II, a partire dal 1135), influ\u00ec sul programma dell'ordine e partecip\u00f2 attivamente alla costruzione di nuove abbazie. Alla sua morte nel 1153, l'ordine ne aveva fondate 343.\nIn Italia vi sono notevoli costruzioni cistercensi, che permangono molto ben conservate.\nStoria dell'ordine e della sua architettura.\nAntefatti.\nNel Medioevo, il monachesimo in Occidente and\u00f2 evolvendo e perfezionando la propria organizzazione. I fatti pi\u00f9 significativi furono:\nArchitettonicamente, l'eredit\u00e0 che ricevettero i cistercensi, e che adattarono alla loro dottrina, si riassume di seguito.\nLe origini dell'ordine.\nLe origini dell'Ordine cistercense furono narrate da santo Stefano Harding, terzo abate dell'ordine, nel \"Piccolo Esordio\" (\"Exordium Parvum\"):\nLe prime quattro abbazie che furono fondate e che ebbero molta importanza nello sviluppo posteriore dell'ordine furono: La Fert\u00e9 nel 1113, Pontigny nel 1114, Morimond e Chiaravalle nel 1115. La forma di espandersi per filiazione tra abbazie fu stabilita nella \"Carta di carit\u00e0 e unanimit\u00e0\", scritta da Stefano Harding nel 1119 e approvata nel Capitolo Generale dell'ordine. Cos\u00ec, l'abbazia fondatrice riceve il nome di \"madre\" e il suo abate di \"padre\"; da parte sua, la nuova abbazia si chiama \"figlia\" e il suo abate riceve il nome di \"figlio\". L'abate padre tutela l'abate figlio mediante una relazione paterno-filiale.\nIn questi primi tempi, le costruzioni erano semplici, di legno e di adobe, non di pietra.\nL'espansione durante la vita di Bernardo di Chiaravalle.\nL'anno 1115, san Bernardo fu inviato da Stefano Harding a fondare Clairvaux (Chiaravalle), della quale fu abate fino alla sua morte nel 1153. Bernardo fu molto influente nel suo secolo, consigliere di papi e re, e attir\u00f2 nell'ordine molte vocazioni e donazioni.\nNel 1135, Bernardo aveva bisogno di alloggiare pi\u00f9 monaci e decise di costruire Clairvaux (Chiaravalle) II, la prima grande abbazia di stile cistercense. Lo fece in pietra al fine di renderla duratura. L'ascetismo e povert\u00e0 dell'ordine si rifletterono nella semplicit\u00e0 delle forme della sua architettura, evitando tutto il superfluo. Della costruzione originale resta solo un edificio con la bottega al piano terra e il dormitorio dei conversi al primo piano.\nFu intorno al 1139, che si cominci\u00f2 la costruzione dell'abbazia di Fontenay, filiale di Clairvaux. Bernardo partecip\u00f2 attivamente alla sua costruzione. Attualmente si trova in buono stato di conservazione ed \u00e8 riconosciuta come una delle migliori costruzioni cistercensi.\nQueste prime abbazie si costruirono nello stile romanico borgognone, che aveva raggiunto tutta la sua pienezza (volta a botte a sesto acuto e volta a crociera). Nel 1140, sorge lo stile gotico nella benedettina abbazia di Saint-Denis. I cistercensi accettarono rapidamente alcuni concerti del nuovo stile e incominciarono a costruire nei due stili, essendo frequenti le abbazie dove convivono ambienti romanici e gotici della stessa epoca. Con il passare del tempo, il romanico si abbandon\u00f2.\nL'influenza di Bernardo nell'espansione dell'ordine fu decisiva. Aiutato dal Papa e dai vescovi, da donazioni di re e nobili, le 5 abbazie dal 1115 passarono a 343 nell'anno 1153, data della morte del santo. L'espansione pi\u00f9 vertiginosa si produsse tra il 1129 e il 1139, sorgendo problemi per mantenere lo spirito dell'ordine e per controllare le nuove abbazie mediante il sistema di filiazione.\nSviluppo posteriore a Bernardo di Chiaravalle.\nL'influenza e l'espansione dell'ordine continuarono, diretta principalmente verso l'Europa centrale, l'Inghilterra, l'Irlanda, l'Italia e la Spagna. I cistercensi diffusero il gotico francese in questi paesi, attraverso i suoi nuovi monasteri.\nAlla fine del XIII secolo, le filiazioni di Clairvaux arrivarono a 350 monasteri, Morimond intorno a 200, Clairvaux circa 100, Pontigny intorno a 40 e La Fert\u00e9 20.\nLa Guerra dei cent'anni (1337-1453) tra Inghilterra e Francia diede origine a un periodo oscuro, e disordini e atti di vandalismo danneggiarono estremamente la campagna. Approssimativamente, 400 abbazie cistercensi si videro molto colpite da atti di saccheggio e distruzione.\nParallelamente, lo Scisma d'Occidente (1378-1417), dove furono nominati due Papi diversi a Roma e Avignone, divise le abbazie in partigiane dell'uno e dell'altro. Furono obbligati a dividersi in Capitoli nazionali, frammentandosi l'ordine in varie congregazioni distinte e scomparendo l'uniformit\u00e0 sua e della sua architettura comune.\nLa Riforma protestante di Martin Lutero (1517) e la Riforma anglicana di Enrico VIII (1531) soppressero l'ordine in Germania e Inghilterra, rispettivamente. In entrambi i casi si confiscarono le abbazie.\nIl Concilio di Trento (1545-1563) e la Controriforma cattolica giustificarono che attraverso l'architettura, la pittura e la scultura si arrivasse a impressionare i credenti; si raccomandarono gli ornamenti e di dimostrare la grandiosit\u00e0 della Chiesa di Roma. Tutto ci\u00f2 diede origine al Barocco. Nel XVIII secolo, i cistercensi dell'Europa centrale aggiustarono il loro programma alle nuove direttrici del Concilio e costruirono abbazie barocche.\nL'estetica dell'Ordine cistercense.\nL'estetica dell'Ordine cistercense mir\u00f2 fin dalle origini alla ricerca di una povert\u00e0 assoluta, o ci\u00f2 che \u00e8 lo stesso, a fare in modo che non esistesse nessuna forma di ricchezza. Questo comporta l'antitesi dell'Ordine di Cluny, le cui costruzioni erano grandiose.\nNel 1124, Bernardo scrisse \"Apologia a Guglielmo\", una forte critica a ci\u00f2 che egli considerava gli eccessi dell'Ordine di Cluny. In questo scritto, Bernardo rimprover\u00f2 duramente la scultura, la pittura, gli ornamenti e le dimensioni eccessive delle chiese dei cluniacensi. Partendo dallo spirito cistercense di povert\u00e0 e ascetismo rigoroso, arriv\u00f2 alla conclusione che i monaci, che avevano rinunciato alle bont\u00e0 del mondo, non avevano bisogno di niente di tutto questo per riflettere sulla legge di Dio.\nGli argomenti che impieg\u00f2 nella sua Apologia sono i seguenti:\nLa critica feroce che realizz\u00f2 Bernardo, scherzosa e appassionata, si svolse su due direttrici. In primo luogo, la povert\u00e0 volontaria: queste sculture e ornamenti erano una spesa inutile; sperperavano il pane dei poveri. In secondo luogo, un mistico come lui cercava permanentemente l'amore di Dio, rifiutava anche le immagini in nome di un metodo di conoscenza: le raffigurazioni dell'immaginario disperdevano l'attenzione, la allontanavano dal suo unico fine legittimo, trovare Dio attraverso la Scrittura.\nPer Bernardo, l'estetica e l'architettura dovevano riflettere l'ascetismo e la povert\u00e0 assoluta portata fino a uno spossessamento totale che praticavano tutti i giorni e che costituiva lo spirito dell'Ordine cistercense. Cos\u00ec termin\u00f2 definendo un'estetica cistercense la cui semplificazione e sobriet\u00e0 pretendono di trasmettere gli ideali dell'ordine: silenzio, contemplazione, ascetismo e povert\u00e0.\nL'estetica si concretizz\u00f2 nella costruzione in pietra delle prime due abbazie, Clarvaux II e Fontenay, con l'intervento decisivo di Bernardo. Egli fu l'ispiratore di entrambe le costruzioni, delle loro soluzioni formali e della loro estetica.\nL'abbazia cistercense.\nLa vita monastica dei monaci si viveva dentro la clausura. La loro spiritualit\u00e0 era diretta dalla regola: silenzio, disciplina, obbedienza all'abate, orario rigoroso distribuito tra numerosi uffici in comune, letture religiose e lavoro manuale.\nInoltre, nell'abbazia viveva una seconda comunit\u00e0, quella dei conversi. Vivevano la loro consegna spirituale nel lavoro giornaliero nel campo nei campi, nelle fucine e nei mulini, non sapevano leggere e non mantenevano nessun contatto con la comunit\u00e0 dei monaci. Quest'ultimo risultato si ottenne disegnando nel monastero due zone ermetiche e isolate tra loro. La zona dei conversi aveva la stessa qualit\u00e0 costruttiva di quella dei monaci.\nL'uniformit\u00e0 dell'ordine si stabilisce nell'Esordio di C\u00eeteaux e Riassunto della Carta di Carit\u00e0:\nTutte le abbazie hanno un'architettura simile. In primo luogo, si cercarono soluzioni costruttive per ogni ambiente che favorissero lo spirito della regola, ci\u00f2 che si chiama lo stabilimento del \"programma tipo\", o riassuntivamente \"pianta tipo\", dove Bernardo di Chiaravalle ebbe un'influenza decisiva. In secondo luogo, una volta stabilita la pianta tipo, si impose nelle nuove costruzioni.\nLa \"pianta tipo\" fu applicata nella costruzione di tutti i nuovi monasteri. Cos\u00ec, la chiesa si orientava in direzione est-ovest con il presbiterio a est; il chiostro si addossava alla chiesa; l'ala est del chiostro si dedicava agli alloggi dei monaci con la sala capitolare a pianterreno e il dormitorio al primo piano con due scale, una che scende all'interno della chiesa e l'altra nel chiostro; nell'ala del chiostro opposta alla chiesa si disponeva il refettorio e la cucina; nell'ala ovest (normalmente, con accesso indipendente dal chiostro), un edificio di due piani si destinava ai conversi e ai magazzini con accesso indipendente nella parte posteriore della chiesa.\nOgni abate padre trasmetteva alle sue filiali la pianta architettonica che aveva applicato anteriormente nella costruzione della propria abbazia e tutta la sua esperienza accumulata. Inoltre, tutti gli abati si riunivano a C\u00eeteaux nel Capitolo Generale, una volta all'anno, ed \u00e8 comprovato che si parlava molto della costruzione delle nuove opere. Da ultimo, nella costruzione propriamente detta del nuovo monastero, vivendo l'opera giorno per giorno, l'abate aveva un monaco incaricato, chiamato \"cellelario\", la cui responsabilit\u00e0 era il controllo delle opere nonch\u00e9 la gestione delle finanze dell'abbazia sotto la supervisione dell'abate.\nIl monaco \"cellerario\" controllava i muratori (uniti in un'associazione corporativa che comprendeva tagliapietre e cottimisti), i fabbri e i carpentieri (per le impalcature e le centine occorreva molto legno). \u00c8 una questione ancora dibattuta se gli architetti fossero i monaci stessi o se ingaggiassero capomastri. Dato il segreto corporativo della costruzione in questa epoca, l'alta qualificazione che occorreva e l'enorme attivit\u00e0 costruttiva che svolsero in poco tempo, sembra ragionevole pensare che impiegarono capomastri ingaggiati specificamente per la costruzione. Nel Medioevo si impiegava gi\u00e0 un'organizzazione molto complessa, diverse forme di salari e di prezzi, distinti tipi di contratti, e si teneva una contabilit\u00e0 rigorosa di tutte le spese.\nStupisce verificare, quando si visitano le abbazie, che si trova sempre la stessa distribuzione.\nLa chiesa.\nLa chiesa era per l'uso esclusivo delle comunit\u00e0 dei monaci e dei conversi. Per quello non c'\u00e8 una facciata principale dalla quale i fedeli entrano nella chiesa. I monaci accedevano da due porte laterali della parte anteriore, di giorno attraverso il chiostro e di notte dal dormitorio per la scala del Mattutino. I conversi entravano da un accesso laterale della parte posteriore attraverso un corridoio indipendente che collegava con il loro edificio.\nLa comunit\u00e0 dei monaci si collocava nel coro dei monaci nella parte anteriore della navata centrale, i conversi nel coro dei conversi nella parte posteriore della navata centrale. Entrambi i cori erano fisicamente separati.\nLa chiesa \u00e8 l'edificio pi\u00f9 importante dell'abbazia e la casa di Dio. Architettonicamente, le caratteristiche di queste chiese sono:\nIl chiostro.\nIl chiostro \u00e8 il centro della vita monastica e dallo stesso si accede a tutti gli ambienti dei monaci. Si tratta di una galleria coperta, che forma il perimetro di un quadrato da 25 a 35 metri di lato e si apre internamente in un patio centrale mediante una fuga d'archi continua.\nLe volte, inizialmente, furono a botte a sesto acuto, ma si accett\u00f2 rapidamente il modello gotico, di archi ogivali e volte a crociera.\nLa galleria, inizialmente, furono archi a tutto sesto (semicircolari), raggruppati due a due in archi bassi di scarico con contrafforti. Successivamente, si impieg\u00f2 l'arco gotico e i raggruppamenti furono di due, tre o quattro archi per ogni arco di scarico.\nI capitelli sono molto semplici, normalmente con un motivo vegetale. L'ordine non permetteva sculture, si ricordi l'Apologia di san Bernardo contro i capitelli istoriati dei cluniacensi.\nLa sala capitolare.\nDal lato est del chiostro si accede alla sala capitolare al piano terra e sopra lo stesso, al primo piano, vi \u00e8 il dormitorio dei monaci. Come si nota nella prima sezione, con l'obiettivo di non innalzare troppo il dormitorio, si approfondisce qualcosa la sala capitolare restando seminterrata e si d\u00e0 anche a questa sala un'altezza ridotta.\nLa sala \u00e8 quadrata e la volta \u00e8 a crociera a tutto sesto, con nervature che nascono in quattro piccole colonne centrali e in mensole distribuite per le pareti laterali. Questa volta classica cistercense si ripete in altre stanze ed \u00e8 una delle caratteristiche di questi monasteri. La circostanza che sia una volta molto bassa permette di contemplare i dettagli in modo ravvicinato, come se si trattasse di una cripta.\nIl terminare gli archi in una mensola nel muro \u00e8 una tecnica abbondantemente impiegata dall'architettura cistercense. In questo modo riuscivano a dare alla volta meno larghezza e semplificavano la sua costruzione. Nella bibliografia, si cita frequentemente l'inversi: \"in questo modo esta riuscivano a ingrandire le sale\". Queste mensole si trovano in tutte le stanze. In ogni monastero fecero la loro mensola distintiva, differenziandola nella rifinitura inferiore mediante un semplice ornamento. In varie fotografie di questa voce si possono notare diverse rifiniture delle mensole.\nLa stanza \u00e8 ben illuminata, giacch\u00e9 riceve luce dal chiostro attraverso la porta e due fughe d'archi aperte, e anche dal lato contrario con finestre nella parete.\nIn questa sala si riunivano tutti i monaci con l'abate tutte le mattine, leggevano la regola, ogni monaco poteva riconoscere personalmente inosservanze della regola o poteva essere accusato di ci\u00f2 da un altro monaco. (\"Costui chieda perdono e compia la penitenza che gli venga imposta per la sua colpa... l\u00ec ubbidiscano in tutto all'abate del medesimo e al suo capitolo nell'osservanza della santa Regola o dell'Ordine nella correzione di queste mancanze\". - Carta di Carit\u00e0)\nIl dormitorio dei monaci.\nLa Regola rifugge la nudit\u00e0 e l'isolamento dei monaci, per questo propugna un dormitorio comunitario e vigilato. Per questo costruirono una lunga sala dove dormivano tutti uniti, in un primo piano al fine di evitare l'umidit\u00e0. Normalmente, aveva a un estremo l'accesso al transetto della chiesa dalla scala del mattutino e all'estremo opposto l'accesso alle latrine, nel suolo, e da un semplice buco su accedeva alla scala del chiostro. Architettonicamente, la volta \u00e8 la parte pi\u00f9 interessante di questa sala.\nIl lavatoio.\nL'acqua nel Medioevo aveva una simbologia speciale: l'acqua del battesimo rappresenta la purificazione e la rinascita spirituale della persona nuova e cristiana, l'acqua della Genesi \u00e8 l'origine del mondo, la fonte della vita significava l'immortalit\u00e0.\nIl rifornimento d'acqua dell'abbazia era doppio: per lo scarico delle latrine, gli usi agricoli e industriali, se deviava parzialmente il corso del fiume di modo che passasse per un estremo del monastero; per l'acqua da bere e l'uso liturgico, si canalizzava \"acqua pura\" da una sorgente vicina fino al lavatoio, mediante impianti idraulici di una certa complessit\u00e0 per conservare la pressione.\nLa fonte si trova in un piccolo portico coperto, addossato al chiostro, di fronte al refettorio. Secondo il programma dell'ordine doveva essere una costruzione molto semplice e di aspetto gradevole. Risulta un piccolo tempietto dove si notano in scala ridotta volta, arcate, contrafforti e facciate.\nQuesta struttura, chiamata lavatoio o, latinamente, \"lavatorium\", \u00e8 una sala quadrata o esagonale con due porte, i monaci entravano in fila da una di esse, si lavavano in gruppi di 6 od 8 e uscivano dall'altra, per entrare nel refettorio. Si impiegava anche per la cura personale. Liturgicamente, si impiegava per le abluzioni e i sabati si lavavano i piedi gli uni agli altri.\nSull'igiene di questi monasteri, si suppone che non fosse eccessiva data l'inesistenza di una stanza da bagno, che in questa epoca si considerava un luogo impudico.\nIl refettorio.\nNella pianta cistercense, il refettorio (mensa) e la cucina si situano nell'ala del chiostro opposta alla chiesa, la zona destinata a coprire le necessit\u00e0 fisiologiche (come il lavatoio o le latrine). Ha una disposizione perpendicolare al chiostro.\nI monaci mangiavano solo due volte al giorno e in alcuni periodi digiunavano anche. Non potevano mangiare carne, anche se gli uccelli e i pesci nel Medioevo non erano inclusi in questo gruppo. Per questo avevano colombaie e allevamenti ittici giacch\u00e9 era una parte importante della loro dieta.\nLa regola stabilisce che si mangi in silenzio ascoltando il lettore, che leggeva da un pulpito testi sacri, ci\u00f2 che aveva molta somiglianza con gli uffici della chiesa. Di fatto, i cistercensi trattarono architettonicamente questa sala in modo simile a una chiesa. Nel refettorio dell'abbazia di Huerta si confermano le caratteristiche di altre mense cistercensi:\nAltre sale.\nDei restanti ambienti dei monaci, si deve mettere in risalto lo \"scriptorium\". In esso, i monaci copiavano i libri sacri e altri testi latini. Siccome vi erano molte abbazie nuove necessitavano molti libri e la copia in codici di pergamena era una delle attivit\u00e0 principali dei monaci. Si svilupparono tre stili nei codici cistercensi. Lo stile iniziale corrisponde alla \"Bibbia di Stefano Harding\": era uno stile che ammetteva l'umorismo, coloristico ed esuberante. Lo stile intermedio, anch'esso ai tempi di Stefano Harding, fu pi\u00f9 grave e idealizzato, corrisponde a \"I commentari sulla Bibbia di san Girolamo\". Il terzo stile, imposto da Bernardo di Chiaravalle, corrisponde a \"La Grande Bibbia di Chiaravalle\": era molto austero, non si poteva impiegare oro, n\u00e9 rappresentare figure e la scrittura era monocroma con iniziali azzurre. Il responsabile della cura dei libri del monastero era il monaco chiamato \"precentore\" e il luogo dove li custodivano era l'\"armarium\", che stava nel chiostro accanto all'entrata della chiesa.\nI conversi abitavano l'edificio ovest del chiostro, quasi simmetrico di quello dei monaci. Era anch'esso a due piani, in quello inferiore stava il loro refettorio e i magazzini, in quello superiore il loro dormitorio e le loro latrine. Nel monastero vi erano altri ambienti: la fucina, il mulino, l'infermeria, la foresteria, la portineria, ecc. Fuori del monastero, le fattorie dei conversi erano gruppi di costruzioni per i lavori agricoli e industriali.\nTutti questi ambienti si costruivano con tecniche simili. \u00c8 abituale trovare stanze allungate, con una fila di colonne nel centro e volte a crociera o a botte a tutto sesto, simili a quelle impiegate nella sala capitolare.\nL'esterno.\nAnche nell'architettura esterna prevale la semplicit\u00e0. I cistercensi tenevano proibite le torri nelle chiese; era permesso un lanternone per le campane che sporgeva appena dalla copertura della navata. La mancanza di un elemento cos\u00ec significativo nell'architettura esterna di una chiesa causa stupore.\nUn'altra delle caratteristiche di queste costruzioni, come negli edifici romanici, sono i contrafforti delle volte. Questi elementi esterni verticali si ripetono ritmicamente e dividono l'edificio in moduli uguali. Inoltre, come si \u00e8 commentato precedentemente, le facciate delle chiese non le mettevano in risalto, giacch\u00e9 i monaci e i conversi entravano nella chiesa da porte interne. Tutti gli edifici dell'abbazia erano circondati da un muro, cos\u00ec come indicava la descrizione della \"Gerusalemme celeste\" dell'Apocalisse. Tuttavia, i cistercensi non adottarono le dodici porte che si menzionano nella citt\u00e0 celeste.\nDiffusione dell'arte cistercense.\nCi riferiamo alle abbazie medievali che si costruirono durante il XII e il XIII secolo. Nel successivo XIV secolo, si sopravvisse solamente: la Guerra dei cent'anni, dal 1328 al 1453, devast\u00f2 la campagna e le abbazie, mentre la peste nera distrusse un terzo della popolazione europea. A partire dal 1427 cominci\u00f2 la decadenza dell'ordine con la frammentazione in Congregazioni nazionali, scomparendo la sua uniformit\u00e0.\nLa fine del XIII secolo coincise con la massima diffusione dell'ordine, circa 700 abbazie. Da allora, le abbazie che si distruggevano erano molte \ndi pi\u00f9 di quelle che si fondavano. Cos\u00ec nel 1780, prima della Rivoluzione francese, ne erano state fondate in totale altre 54, tuttavia in questo tempo ne furono distrutte intorno a 350 per motivi diversi, rimanendone pertanto solo circa 400.\nDa queste 700 abbazie distribuite per l'Europa alla fine del XIII secolo \u00e8 necessario scorporare due gruppi numerosi con estetica non cistercense:\nAlla fine del XIII secolo, l'ordine era presente in tutti i paesi dell'Europa occidentale. La Francia, culla dell'Ordine cistercense, aveva il maggior numero con circa 244 abbazie. La seguivano l'Italia con 98, il Sacro Romano Impero con 71, l'Inghilterra con 65 e la Spagna con 57. Le restanti si distribuivano tra Paesi Bassi, Polonia, Svezia, Austria, Boemia, Ungheria, Portogallo e Irlanda.\nStato attuale del patrimonio dell'ordine cistercense.\nCos\u00ec come si \u00e8 segnalato, delle 700 abbazie della fine del XIII secolo, ne restavano solo 350 nel 1790. Molte di queste ultime non si conservavano come nel XIII secolo, poich\u00e9 gli stessi monaci avevano alterato e modernizzato i vetusti ambienti medievali.\nNel 1791, la Rivoluzione francese soppresse l'ordine e vendette i monasteri in Francia. La maggioranza dei paesi d'Europa imit\u00f2 la misura francese. I compratori trasformarono i monasteri in cave per l'estrazione della pietra, fabbriche o magazzini. In generale, la maggioranza sono finite in rovina.\nSi \u00e8 conservato un numero rappresentativo di questi monasteri. La situazione attuale del patrimonio cistercense \u00e8 la seguente:"}
{"id": "5463007", "revid": "300001", "url": "https://it.wikipedia.org/wiki?curid=5463007", "title": "Genic", "text": "Genic (_genic) \u00e8 il dodicesimo album studio della cantante giapponese Namie Amuro. L'album \u00e8 stato pubblicato in Giappone il 10 giugno 2015.\nTracce.\nCD\nDVD / Blu-ray"}
{"id": "5463008", "revid": "767487", "url": "https://it.wikipedia.org/wiki?curid=5463008", "title": "The Substitute Model", "text": "The Substitute Model \u00e8 un cortometraggio muto del 1912 scritto e diretto da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 16 settembre 1912."}
{"id": "5463013", "revid": "2036605", "url": "https://it.wikipedia.org/wiki?curid=5463013", "title": "Battaglia di Tyana", "text": "La battaglia di Tyana fu combattuta nel 272 tra l'esercito dell'Impero romano comandato dall'imperatore Aureliano e quello del Regno di Palmira, condotto dal generale Zabdas per la regina Zenobia; la vittoria di Aureliano, che risparmi\u00f2 la citt\u00e0 dai saccheggi, mise in luce la grande clemenza dell'imperatore; questo fatto fu molto importante poich\u00e9 molte altre citt\u00e0 che inizialmente appoggiavano i Palmireni, si arresero ai Romani senza colpo ferire.\nContesto storico.\nNel 272 Aureliano aveva intrapreso la riconquista del Regno di Palmira, con un attacco duplice, via mare sull'Egitto e via terra sull'Asia minore; grazie alla sua rapidit\u00e0 e alla sua clemenza verso le citt\u00e0 che gli si erano schierate contro, l'imperatore riconquist\u00f2 rapidamente la penisola anatolica. I Palmireni avevano perso l'Asia Minore prima di poter intervenire, ma erano intenzionati a difendere la Siria, cuore del loro dominio.\nPer questo motivo Zenobia ordin\u00f2 a Zabdas di ritirare le truppe d'occupazione dell'Asia Minore, per concentrarsi nella difesa di Antiochia.\nBattaglia.\nAureliano assedi\u00f2 la citt\u00e0 di Tyana, che era difesa da un contingente palmireno. Il generale Zabdas aveva gi\u00e0 lasciato la regione col grosso delle forze.\nSembra che Aureliano ebbe una visione del grande filosofo di I secolo Apollonio di Tiana, che rispettava molto, in un sogno. Apollonio implor\u00f2 di essere misericordioso qualora avesse conquistato la citt\u00e0. Aureliano lo fece.\nConseguenze.\nQuesto atto di clemenza si rivel\u00f2 fondamentale per il resto della campagna militare; poich\u00e9 molte altre citt\u00e0 si arresero a lui dopo aver visto che l'Imperatore non si vendicava su di loro.\nResa sicura l'Asia Minore, Aureliano si lanci\u00f2 all'inseguimento di Zabdas e dell'esercito palmireno."}
{"id": "5463014", "revid": "110157", "url": "https://it.wikipedia.org/wiki?curid=5463014", "title": "GWA Tennis Classic", "text": "Il GWA Tennis Classic \u00e8 stato un torneo di tennis maschile giocato a Brisbane, Australia dal 1983 al 1985. L'evento era parte del Grand Prix."}
{"id": "5463017", "revid": "329581", "url": "https://it.wikipedia.org/wiki?curid=5463017", "title": "Bonaccorso Bonaccorsi", "text": ""}
{"id": "5463019", "revid": "767487", "url": "https://it.wikipedia.org/wiki?curid=5463019", "title": "When Edith Played Judge and Jury", "text": "When Edith Played Judge and Jury \u00e8 un cortometraggio muto del 1912 diretto da Hobart Bosworth.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 9 ottobre 1912."}
{"id": "5463023", "revid": "287204", "url": "https://it.wikipedia.org/wiki?curid=5463023", "title": "GWA Tennis Classic 1983", "text": "Il GWA Tennis Classic 1983 \u00e8 stato un torneo di tennis giocato sul sintetico indoor. Il torneo si \u00e8 giocato a Brisbane in Australia dal 3 al 9 ottobre 1983.\nCampioni.\nSingolare.\n Pat Cash ha battuto in finale Paul McNamee 4-6 6-4 6-3\nDoppio.\n Pat Cash / Paul McNamee hanno battuto in finale Mark Edmondson / Kim Warwick 7-6, 7-6"}
{"id": "5463025", "revid": "136801", "url": "https://it.wikipedia.org/wiki?curid=5463025", "title": "Queensland Open 1983 - Singolare maschile", "text": ""}
{"id": "5463026", "revid": "136801", "url": "https://it.wikipedia.org/wiki?curid=5463026", "title": "Queensland Open 1983 - Doppio maschile", "text": ""}
{"id": "5463032", "revid": "136801", "url": "https://it.wikipedia.org/wiki?curid=5463032", "title": "Queensland Open 1984 - Singolare maschile", "text": ""}
{"id": "5463033", "revid": "287204", "url": "https://it.wikipedia.org/wiki?curid=5463033", "title": "GWA Tennis Classic 1984", "text": "Il GWA Tennis Classic 1984 \u00e8 stato un torneo di tennis giocato sul sintetico indoor. Il torneo si \u00e8 giocato a Brisbane in Australia dal 1\u00b0 al 7 ottobre 1984.\nCampioni.\nSingolare maschile.\n Eliot Teltscher ha battuto in finale Francisco Gonz\u00e1lez 3-6 6-3 6-4\nDoppio maschile.\n Francisco Gonz\u00e1lez / Matt Mitchell hanno battuto in finale Broderick Dyke / Wally Masur 6-7, 6-2, 7-5"}
{"id": "5463036", "revid": "136801", "url": "https://it.wikipedia.org/wiki?curid=5463036", "title": "Queensland Open 1984 - Doppio maschile", "text": ""}
{"id": "5463043", "revid": "287204", "url": "https://it.wikipedia.org/wiki?curid=5463043", "title": "GWA Tennis Classic 1985", "text": "Il GWA Tennis Classic 1985 \u00e8 stato un torneo di tennis giocato sul sintetico indoor. Il torneo si \u00e8 giocato a Brisbane in Australia dal 7 al 13 ottobre 1985.\nCampioni.\nSingolare maschile.\n Paul Annacone ha battuto in finale Kelly Evernden 6-3 6-3\nDoppio maschile.\n Marty Davis / Brad Drewett hanno battuto in finale Bud Schultz / Ben Testerman 6-2, 6-2"}
{"id": "5463045", "revid": "136801", "url": "https://it.wikipedia.org/wiki?curid=5463045", "title": "Queensland Open 1985 - Singolare maschile", "text": ""}
{"id": "5463046", "revid": "136801", "url": "https://it.wikipedia.org/wiki?curid=5463046", "title": "Queensland Open 1985 - Doppio maschile", "text": ""}
{"id": "5463048", "revid": "1494169", "url": "https://it.wikipedia.org/wiki?curid=5463048", "title": "Chiesa della Madonna della Misericordia", "text": ""}
{"id": "5463049", "revid": "991694", "url": "https://it.wikipedia.org/wiki?curid=5463049", "title": "Autoroute A2", "text": ""}
{"id": "5463052", "revid": "6923", "url": "https://it.wikipedia.org/wiki?curid=5463052", "title": "Progetto \u00c6gea", "text": "Il progetto \u00c6gea (356) \u00e8 una famiglia di automobili ideate e sviluppate da FCA Italy nel 2014 (anno di inizio sviluppo) fino alla presentazione ufficiale del primo modello nel maggio 2015 con relativo inizio produzione dei modelli fra il 2015 e il 2016. Si tratta di una famiglia di vetture basate sulla piattaforma destinata a mercati molto diversi fra loro, ai quali il progetto si rivolge con variante di carrozzeria specifici in grado di soddisfare le esigenze di mercato dei diversi paesi.\nIl progetto \u00e8 nato in Italia e i modelli sono pensati inizialmente per il mercato EMEA (Europa e Medio Oriente e Africa). I singoli modelli sono comunque destinati ad essere esportati verso altri mercati del mondo aventi caratteristiche di mercato simili di quelli di partenza. .\nIdeazione.\nLa famiglia di vetture nasce a Torino, dove sono state ideate e progettate, e consiste in tre modelli che si differenziano per tipologia di carrozzeria e filosofia di utilizzo, al fine di coprire al meglio le esigenze dei diversi paesi dell'area EMEA che hanno abitudini molto diverse fra loro. I tre modelli sono una berlina tre volumi, una berlina a due volumi e una versione familiare, tutte chiamate \u201cTipo\u201d (vedi Fiat Tipo (2015)).\nLa tre volumi prende quindi l'eredit\u00e0 commerciale della Fiat Linea nei mercati dove berline compatte \"con la coda\" sono molto apprezzate: Turchia, Germania, Spagna, Est Europa. La versione a due volumi invece raccoglie l'eredit\u00e0 della Fiat Bravo nei mercati dove le \"hatchback\" sono di gran lunga le pi\u00f9 vendute, come per esempio l'Italia. La versione Station Wagon \u00e8 la variante famigliare delle berline. Il progetto, diviso nei vari 3 modelli, viene commercializzato in oltre 50 paesi dell'area EMEA e riprende in modo parallelo la stessa strategia adottata da Fiat Chrysler Automobiles nel mercato cinese e nord americano con Fiat Viaggio / Fiat Ottimo e Dodge Dart / Chrysler 200.\nSviluppo, produzione e distribuzione.\nI modelli vengono sviluppati sulla seconda generazione della di FCA Italy (ex Fiat SpA), sono quindi derivati dalla base telaistica della Fiat 500L.\nBerlina tre volumi.\nLa famiglia di vetture debutta con il modello \"Compact sedan\" e lo fa al salone dell'automobile di Istanbul in Turchia. Quello turco non \u00e8 solo il mercato pi\u00f9 importante per Fiat Chrysler Automobiles per questo tipo di vettura (che prende l'eredit\u00e0 della Fiat Linea) ma \u00e8 anche un'area strategica per il colosso italo-statunitense che ha a Bursa uno dei suoi maggiori siti produttivi (la Tofa\u015f) e il proprio principale centro di ricerca e sviluppo per modelli destinati all'Europa dell'est e il Medio Oriente. Questo modello infatti, \u00e8 si stato ideato e progettato dal Centro Stile Fiat a Torino, ma lo sviluppo \u00e8 avvenuto proprio fra Torino e Bursa, in Turchia, dove avviene anche la produzione.\nLa world car compatta \u00e8 una berlina 4 porte lunga 453 cm, larga 179 e alta 150. Il passo di 264 centimetri, omologata 5 posti e caratterizzata da grande abitabilit\u00e0 (la casa dichiara che \u00e8 pensata per 5 occupanti di corporatura robusta) e capacit\u00e0 di carico (oltre 510 litri).\nLa vettura \u00e8 stata presentata da Alfredo Altavilla, responsabile mercato EMEA di Fiat Chrysler Automobiles. e debutter\u00e0 nei mercati europei (fra cui l'Italia) riproponendo dopo 20 anni la denominazione Tipo.\nBerlina due volumi.\nQuesta versione raccoglie parte dell'eredit\u00e0 della Fiat Bravo in un periodo storico dove vede il segmento delle berline medie compatte (due volumi) spezzarsi fra SUV compatti e berline pi\u00f9 tradizionali e razionali. Se da una parte l'eredit\u00e0 della Bravo \u00e8 stata raccolta dalla Fiat 500X questa versione due volumi del nuovo progetto \u00c6gea di casa Fiat \u00e8 destinato a raccogliere la clientela pi\u00f9 tradizionalista, e ad evitare una sensazione di \"vuoto\" all'interno della gamma Fiat nel segmento delle berline.La trasversalit\u00e0 dei due modelli, consente quindi di andare a riempire anche il tradizionale segmento \"C\", senza che nessuno dei due si possa definire vero e proprio erede diretto. La berlina \u201crazionale\u201d per il segmento C arriva con la Fiat Tipo (2015) in versione hatchback, destinata principalmente al mercato europeo e sudamericano.\nFamiliare.\nIl modello giardinetta \u00e8 la versione con maggiore abitabilit\u00e0 e capacit\u00e0 di carico delle versioni berlina. Dopo essere stato presentata al salone di Ginevra insieme alla hatchback, la versione familiare del segmento C diventa la Fiat Tipo (2015) station-wagon andando di fatto a sostituire idealmente la Fiat Stilo in versione Multiwagon, uscita di produzione nel 2008."}
{"id": "5463054", "revid": "91078", "url": "https://it.wikipedia.org/wiki?curid=5463054", "title": "Fiat \u00c6gea", "text": ""}
{"id": "5463055", "revid": "91078", "url": "https://it.wikipedia.org/wiki?curid=5463055", "title": "Fiat Aegea", "text": ""}
{"id": "5463058", "revid": "123970764", "url": "https://it.wikipedia.org/wiki?curid=5463058", "title": "Dolce arrotolato", "text": "Il dolce arrotolato, chiamato anche biscotto arrotolato, girella, rotolo o rotolo svizzero, \u00e8 un particolare tipo di dolce preparato avvolgendo una farcitura all'interno di un foglio di pan di Spagna, in modo che affettandolo si possa osservare una spirale con un'alternanza di farcitura e pan di Spagna. Uno strato unico di pan di Spagna viene spalmato dal ripieno della torta in modo da essere arrotolato su se stesso. A differenza degli strati sovrapposti delle torte comuni, il rotolo \u00e8 costituito da un unico pezzo di pan di Spagna.\nPossono essere definiti arrotolati anche altri tipi dolci in cui \u00e8 utilizzata la pasta sfoglia.\nStoria.\nI dolci di tipo arrotolato sono una famiglia di dolci che pare abbiano in Europa da un antico dolce inglese, di cui si ha una prima descrizione in un articolo del Northern Farmer, un giornale pubblicato ad Utica, New York, nel dicembre del 1852 il \" To Make Jelly Cake\u201d, la ricetta che lo descrive recita: \nLa terminologia si \u00e8 evoluta in America nel corso di molti anni. Dal 1852-1877 questo dolce veniva chiamato: Jelly Cake (1852), Roll Jelly Cake (1860), Roll Svizzera (1872), Jelly Roll (1873), e laminati Jelly Cake (1876). Il nome \"Jelly Roll\" \u00e8 il termine attualmente usato.\nL'origine del termine \"Swiss roll\u00bb \u00e8 sconosciuta. Il primo riferimento britannico ad una torta di tipo arrotolato con quel nome \u00e8 apparso sulla lista delle vivande del 18 giugno 1871 pubblicata nel 1872 in un libro: \"A Voyage from Southampton to Cape Town, in the Union Company's Mail Steamer \u201cSyria\u201d in London\".\nLa ricetta per \"Swiss roll\" \u00e8 apparsa anche negli Stati Uniti, lo stesso anno, in \"The American Home Cook Book\" pubblicato a Detroit, Michigan nel 1872.\nIn diversi libri di cucina inglesi pubblicati tra il 1880 a 1890 \u00e8 usato esclusivamente il nome \"swiss roll\".\nL\"'American Pastry Cook\", pubblicato a Chicago nel 1894, ha presentato una base di \"miscela Jelly Roll\" e sue varianti che includevano, tra gli altri, lo \"Swiss Roll\", il \"Venice Roll\" e il \"Paris Roll\".\nIn Sicilia a Caltanissetta agli inizi del 1900, o poco prima, nacque la tradizione di un dolce chiamato roll\u00f2 o roll\u00f2 di ricotta nisseno, la cui assoluta unicit\u00e0 mondiale sta negli ingredienti tipici della pasticceria siciliana quali la ricotta di pecora e la pasta reale, fermo restando l'arrotolamento di un pan di Spagna al cacao.\nGli Swiss roll pi\u00f9 conosciuti sono:\nAltri Swiss roll nel mondo sono:"}
{"id": "5463059", "revid": "76963", "url": "https://it.wikipedia.org/wiki?curid=5463059", "title": "Nicola Warren", "text": "Biografia.\nAttrice di teatro inglese, ha recitato il ruolo di protagonista nel film \"Capriccio\" di Tinto Brass (1987)."}
{"id": "5463061", "revid": "499531", "url": "https://it.wikipedia.org/wiki?curid=5463061", "title": "Swiss roll", "text": ""}
{"id": "5463065", "revid": "59785", "url": "https://it.wikipedia.org/wiki?curid=5463065", "title": "Raviola di ricotta nissena", "text": "La raviola di ricotta nissena \u00e8 un dolce fritto fatto con pasta sfoglia e ripieno di ricotta tipico della citt\u00e0 nissena; da non confondere con la raviola fritta catanese simile nella forma ma non nell'impasto.\nQuesto dolce, tipico della tradizione pasticciera nissena, solitamente non si produce d'estate."}
{"id": "5463068", "revid": "287204", "url": "https://it.wikipedia.org/wiki?curid=5463068", "title": "Puerto Real (Porto Rico)", "text": ""}
{"id": "5463071", "revid": "484362", "url": "https://it.wikipedia.org/wiki?curid=5463071", "title": "El Bosque", "text": ""}
{"id": "5463090", "revid": "110157", "url": "https://it.wikipedia.org/wiki?curid=5463090", "title": "Pakistan Cricket Board", "text": "Il Pakistan Cricket Board (indicato spesso anche con l'acronimo PCB) \u00e8 la federazione nazionale pakistana del gioco del cricket.\nStoria.\nIl Pakistan Cricket Board fu fondato il 1 maggio 1948 con il nome di \"Cricket Control Board of Pakistan\". e subito ribattezzato \"Board of Control for Cricket in Pakistan\" or B.C.C.P.\nCompetizioni.\nIl \"Pakistan Cricket Board\" organizza le seguenti competizioni:"}
{"id": "5463092", "revid": "81103", "url": "https://it.wikipedia.org/wiki?curid=5463092", "title": "Ras Cassa Darghi\u00e8", "text": ""}
{"id": "5463094", "revid": "46291", "url": "https://it.wikipedia.org/wiki?curid=5463094", "title": "Tagetes tenuifolia", "text": "Tagetes tenuifolia (\"Tag\u00e8te citron\" in lingua francese, \"Lemon marigold\" in lingua inglese, \"Schmalbl\u00e4ttrige Studentenblume\" in lingua tedesca), \u00e8 una pianta di erbacea appartenente alla famiglia delle Asteracee.\n\u00c8 originaria dei pendii secchi e caldi delle valli del Sudamerica.\nDescrizione.\n\u00c8 una pianta annuale, a stelo cilindrico, semplice e a foglie composte, pennate, lanceolate e dentate. \nLa pianta adulta pu\u00f2 raggiungere un'altezza di 30\u00a0cm.\nLe infiorescenze sono semplici, da 2 a 3\u00a0cm di diametro e presentano colori giallo, arancione o rosso.\nLa fioritura avviene da giugno a novembre ed i fiori emanano un profumo che sa molto di limone.\nColtivazione.\nQuesta pianta non presenta difficolt\u00e0 di coltura, ma \u00e8 molto appetita dalle lumache. Deve essere esposta al sole in quanto non tollera l'ombra e non sopravvive alle gelate.\nUsi.\nEssa pu\u00f2 essere utilizzata nei \"potpourri\" per il suo pronunciato profumo di limone. I suoi fiori, eduli, possono essere utilizzati in pasticceria o in cucina come guarnitura.\nEssa veniva utilizzata dai Maya del Guatemala come pianta medicinale, per le sue propriet\u00e0 curative dello stomaco, ma l'assunzione \u00e8 fortemente sconsigliata alle donne incinte.\nUtilizzata come pianta ornamentale, ha buone propriet\u00e0 repellenti per gli insetti, specialmente le zanzare."}
{"id": "5463101", "revid": "767487", "url": "https://it.wikipedia.org/wiki?curid=5463101", "title": "Roberta Casile", "text": ""}
{"id": "5463108", "revid": "81103", "url": "https://it.wikipedia.org/wiki?curid=5463108", "title": "Ras Dest\u00e0 Damt\u00f9", "text": ""}
{"id": "5463111", "revid": "1543377", "url": "https://it.wikipedia.org/wiki?curid=5463111", "title": "Hey Mama (David Guetta)", "text": "Hey Mama \u00e8 un singolo del DJ e produttore musicale francese David Guetta, pubblicato il 16 marzo 2015 come quarto estratto dal sesto album in studio \"Listen\".\nIl brano, realizzato in collaborazione con il produttore Afrojack, \u00e8 cantato dalla rapper trinidadiana Nicki Minaj e dalla cantautrice statunitense Bebe Rexha.\nDescrizione.\nIl brano \u00e8 stato scritto da Afrojack, Bebe Rexha, David Guetta, Ester Dean, Giorgio Tuinfort, Nicki Minaj e Sean Douglas. Si tratta di un brano elettropop suonato in chiave di La maggiore a tempo di 86 battiti al minuto. Contiene un campionamento di \"Rosie\", registrazione dell'etnomusicologo Alan Lomax degli anni quaranta. Rexha ha spiegato a \"Billboard\" il motivo per cui la sua partecipazione nella produzione del singolo non \u00e8 stata subito accreditata:\nA giugno 2015, \u00e8 stata accreditata la collaborazione con Rexha. La canzone costituisce la terza collaborazione tra Guetta e Minaj dopo i singoli \"Where Them Girls At\" (con la collaborazione vocale di Flo Rida) e \"Turn Me On\" presenti nell'album \"Nothing but the Beat\".\nVideo musicale.\nIl videoclip, diretto da Hannah Lux Davis, \u00e8 stato pubblicato sul canale della Warner Music di David Guetta il 19 maggio 2015. Il video incomincia con Guetta che, aggirandosi in un deserto con un gruppo di persone, si reca in un rifugio di carovanieri in cui trova una consolle all'interno di una scatola che riesce a proiettare sotto forma di ologramma la figura della Minaj. Vengono mostrate scene di un party colorato e surreale e di corse con moto da cross, quad e grandi carri in cui vi sono ballerini che indossano vestiti tipici dei beduini. Nel video, che termina con Guetta da solo in mezzo al deserto, appare anche Afrojack.\nCritica.\n\"Hey Mama\" \u00e8 stato ben accolto dalla critica. I testi della canzone, invece, sono stati oggetto di critiche da parte dei media femministi, che hanno definito i testi come sessisti. Katie Barnes di \"Feministing\" ha descritto il secondo verso della canzone (\"S\u00ec, cuciner\u00f2, far\u00f2 le pulizie / inoltre manterr\u00f2 dolce il sesso, affinch\u00e9 tu abbia fame / s\u00ec tu sarai il capo e io ti rispetter\u00f2 / qualsiasi cosa mi dirai, perch\u00e9 \u00e8 su di me che sputerai\") come \"piuttosto terribile\", affermando che \"non importa se il verso \u00e8 accompagnato da un ritmo travolgente, il testo presenta ancora un ideale retro di ci\u00f2 che dovrebbe essere una donna e come dovrebbe trattare il suo uomo.\" Katherine Burks di \"The Lala\" ha definito i testi \"falsit\u00e0 orribilmente misogine\". Alex Kritselis di Bustle ha trovato il testo di poco gusto, sottolineando che il tema \"far\u00f2 quello che vuoi, quando vuoi\" lo ha reso \"un po' a disagio\".\nPerformance commerciale.\nLa canzone ha raggiunto l'ottava posizione all'interno della Billboard Hot 100, diventando la sesta top 10 di Guetta, la dodicesima di Minaj, la seconda di Afrojack (dopo \"Give Me Everything\" con Pitbull) e la prima di Rexha. \u00c8 rimasta nella top 10 della classifica statunitense per sei settimane. Inoltre, il brano ha raggiunto la nona posizione della classifica inglese ed \u00e8 rimasta nella top 10 per quattro settimane. Ha raggiunto la top 10 di diversi Paesi, come Australia, Austria, Belgio, Canada, Finlandia, Francia, Germania, Ungheria, Irlanda, Israele, Libano, Paesi Bassi, Nuova Zelanda, Scozia, Spagna, Svezia e Svizzera.\nEsibizioni dal vivo.\nIl 17 maggio 2015, Guetta e Minaj hanno eseguito la collaborazione per la prima volta ai Billboard Music Award 2015 insieme con il brano della rapper \"The Night Is Still Young\". Il 30 maggio, Minaj e Rexha si sono esibite con il singolo per la prima volta insieme all'iHeartRadio Summer Pool Party del 2015 a Las Vegas. Bebe Rexha ha cantato la canzone in diverse occasioni, come i suoi tour, l'iHeartRadio Music Festival 2017, il Jimmy Kimmel Live! e l'Elvis Duran Show (in una versione acustica)."}
{"id": "5463117", "revid": "793215", "url": "https://it.wikipedia.org/wiki?curid=5463117", "title": "Museo spartano", "text": "Il museo spartano di Taranto \u00e8 situato in Corso Vittorio Emanuele II 39 nel Borgo Antico di Taranto, Puglia.\nIl museo nasce come rivalutazione storico-culturale della struttura sotterranea inferiore del Palazzo nobiliare de Beaumont Bonelli conosciuto anche come Ipogeo Bellacicco in riferimento al nome della famiglia che nel 2002 acquist\u00f2 e ristruttur\u00f2 la struttura oggi visitabile.\nStoria del museo.\nL'ipogeo che accoglie il museo nasce da una cava di carparo formatasi dall'estrazione dei blocchi di questo materiale utilizzati dai greci spartani per l'edificazione dei templi e dei monumenti cittadini gi\u00e0 a partire dal 700 a.C. Nel corso dei secoli la struttura \u00e8 stata riadattata pi\u00f9 volte dalle varie popolazioni che hanno abitato la citt\u00e0. L'ipogeo \u00e8 stato ristrutturato dal Dott. Bellacicco a partire dal 2002 e dopo numerosi lavori di restauro e recupero la struttura \u00e8 divenuta fruibile al pubblico. Nel 2007 l'intero complesso (Casa Nobiliare e Ipogeo Bellacicco) ha ricevuto il riconoscimento da parte del Ministero dei Beni e delle Attivit\u00e0 Culturali come sito di interesse storico mediante apposizione di espositore all'ingresso della struttura.\nL'ipogeo (hyp\u00f3gheios) nasce da una cava di carparo di origine greca ma in seguito viene adattata dalle popolazioni che nel tempo si sono succedute alla guida della citt\u00e0 di Taranto e destinata ad usi differenti. Evidenti le tecniche di edilizia di epoca romana (Opus incertum), o delle volte bizantine volute da Niceforo Foca che hanno donato alla cava spartana nuovi utilizzi nei secoli.\nLa struttura, di appartenenza e di gestione privata, \u00e8 stata la prima struttura ipogea (2004) interamente restaurata e aperta al pubblico di tutto il centro storico di Taranto. Il restauro della struttura ha permesso l'accesso in profondit\u00e0 alle sale inferiori facendo emergere numerosi elementi architettonici di interesse storico oggetto di vari studi (le relazioni scientifiche sono disponibili nel libro \"Il Mistero della Marchesa, riscoperta di palazzo de Beaumont Bonelli fra storia ed esoterismo\").\nDescrizione.\nL'ipogeo in aprile 2015 gi\u00e0 aperto al pubblico viene caratterializzato come \"museo\" che \u00e8 dal gr. \"mous\u00eaion\" (deriv. di \"m\u00f4usa\" \u2018musa\u2019), nome di un tempio dedicato alle muse ad Alessandria D'egitto. La motivazione si fonda sul particolare che all'interno di tale struttura, oltre a permettere la visita dell'infrastruttura storica, vengono avviate numerose attivit\u00e0 culturali di divulgazione dove studiosi, storici e artisti si ritrovano per creare e avviare o sviluppare progetti di carattere storico-culturale.\nLa visita interna permette di attraversare storia ed eventi che hanno contrassegnato la vita cittadina per due millenni discendendo per circa 16 metri sotto il piano stradale e 4 metri sotto il livello del mare per un totale di 800 metri quadri.\nAll'interno del museo \u00e8 possibile osservare numerose tracce storiche che hanno caratterizzato la storia di Taranto dalla sua fondazione spartana (VIII sec a.C.) fino al XVII sec, data di costruzione di palazzo de Beaumont Bonelli.\nDi particolare rilievo i banchi di cavaggio spartani, i resti di un segmento viario greco, le condotte idriche del XVII secolo e il tunnel che attraversando la strada giunge direttamente il mare.\nI quattro saloni dell'ipogeo ospitano inoltre moderne esposizioni artistiche e riproduzioni storiche della Taranto antica.\nIl museo ha totalizzato circa 45000 visitatori complessivi (anno 2015) posizionandosi al terzo posto fra le strutture storiche pi\u00f9 visitate a Taranto dopo il MarTa e il Castello Aragonese.\nOrigini.\nLa caratterizzazione \"spartana\" del sito (che infatti prevede la fruizione di diverse epoche storiche) deriva proprio dalle origini della struttura ad opera dei colonizzatori e fondatori della citt\u00e0 di Taras (odierna Taranto). Fonti storiche infatti riferiscono che i Parteni guidati da Falanto giunsero da Sparta per conquistare terra e fondare citt\u00e0 come anticipato dall'oracolo di Oracolo di Delfi. Dopo un primo approccio al territorio nella zona di Saturo, gli spartani si mossero verso l'interno e conquistarono con un'azione militare il sito fondando la citt\u00e0 di Taras.\nL'ipogeo, ora museo, si trova in quella che era definita acropoli ossia la parte sacra della Polis greca (citt\u00e0 stato) dove i greci edificavano i templi e svolgevano riti sacri o riunioni cittadine. Il carparo estratto dalla zona museale \u00e8 sicuramente servita per la costruzione di templi locali come ad esempio il tempio antistante la cava stessa di cui oggi si possono ammirare i resti nelle famose due colonne di piazza Castello in citt\u00e0."}
{"id": "5463119", "revid": "1442080", "url": "https://it.wikipedia.org/wiki?curid=5463119", "title": "Turbo FAST", "text": "Turbo FAST \u00e8 una serie animata statunitense del 2013, avente come protagonista la lumaca chiamata Turbo, (protagonista dell'omonimo film).\nTrama.\nDa quando Turbo ha vinto la 500 Miglia di Indianapolis, Tito ha costruito una citt\u00e0 e un autodromo per tutte le lumache. Ora Turbo continua la sua avventura incontrando e sfidando nuovi personaggi in gare spericolate con l'aiuto del fratello Chet, e dei suoi amici Frusta, Fiamma, Sbandone, Fighetto e Ombra Lesta."}
{"id": "5463133", "revid": "486946", "url": "https://it.wikipedia.org/wiki?curid=5463133", "title": "Min orientale", "text": ""}
{"id": "5463153", "revid": "98077", "url": "https://it.wikipedia.org/wiki?curid=5463153", "title": "Osttirol", "text": ""}
{"id": "5463158", "revid": "767487", "url": "https://it.wikipedia.org/wiki?curid=5463158", "title": "Getting Atmosphere", "text": "Getting Atmosphere \u00e8 un cortometraggio muto del 1912 scritto, diretto e interpretato da Hobart Bosworth.\nTrama.\nNello studio della Mutoscope M.P.C. si stanno facendo le prove di un film dove due giovani donne in lacrime recuperano da un galante vagabondo una borsa perduta. L'attore che veste i panni del vagabondo recita in maniera cos\u00ec assurda che provoca le ire del regista che inveisce contro di lui. Poi il regista va fuori, alla ricerca del luogo dove ambientare il film. Incontrando tre veri vagabondi, gli viene l'idea di offrire a uno di loro il ruolo nel film. I tre, volendo cogliere l'occasione di far bella figura, rubano a tre ragazzi che stanno facendo il bagno in una pozza i vestiti. Il prescelto per la parte, tutto pulito e agghindato, si presenta allo studio. Il regista \u00e8 disgustato da quella trasformazione e lo butta fuori. Poi, alla fine, affida il ruolo a uno degli altri vagabondi, trovando in questo un valido sostituto.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche statunitensi il 25 ottobre 1912. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"The Biwa Canal and Shooting the Rapids at Katsuragawa, Japan\"."}
{"id": "5463159", "revid": "1543377", "url": "https://it.wikipedia.org/wiki?curid=5463159", "title": "Plockton", "text": "Plockton (in gaelico scozzese: \"Am Ploc\". o \"Ploc Loch Aillse\") \u00e8 un villaggio di circa 380 abitanti della costa nord-occidentale della Scozia, facente parte dell'area amministrativa dell'Highland (contea tradizionale: Ross and Cromarty) e situato nel punto di confluenza in cui il Loch Carron si congiunge con l'Oceano Atlantico Si tratta di uno dei luoghi pi\u00f9 visitati del Wester Ross.\nGeografia fisica.\nPlockton si trova tra Stromeferry e Duirinish (rispettivamente ad ovest della prima e ad est della seconda), a circa 9\u00a0km a nord di Kyle of Lochalsh.\nOrigini del nome.\nIl toponimo \"Plockton\" \u00e8 formato dal termine gaelico \"ploc\", che indica un accenno di promontorio, e dal termine inglese \"town\", \"citt\u00e0\".\nUn tempo, il villaggio era noto in gaelico come \"Baile na Bochdainn\", ovvero \"villaggio dei poveri\".\nStoria.\nDalla fondazione ai giorni nostri.\nIl villaggio di Plockton, originariamente chiamato \"Am Ploc\", \u00e8 menzionato per la prima volta tra il 1787 e il 1794, quando un emissario del signore di Seaforth parl\u00f2 della necessit\u00e0 di fondare un villaggio nella penisola di Plockton.\nNel 1786 l'area in cui sorge il villaggio fu menzionata da John Knox, fondatore \"British Fishery Society\", nel testo \"The Highlands and Hebrides\" come un luogo adatto per creare un nuovo centro dedito alla pesca.\nNel 1798 l'area fu comprata da Sir Hugh Innes. Con l'arrivo di Innes, furono costruite nel villaggio, allora chiamato \"Plocktown\", vari edifici, molti dei quali con annesse fattorie.\nLa popolazione di Plockton inizi\u00f2 a crescere soltanto a partire dal XIX secolo: nel 1841, quando il villaggio era definito \"un attivo centro peschereccio con due scuole\" , vi risiedevano 537 persone .\nIl villaggio raggiunse il suo apice sia a livello demografico, sia come centro marittimo tra il 1850 e il 1880.\nCollegamenti esterni.\n "}
{"id": "5463162", "revid": "767487", "url": "https://it.wikipedia.org/wiki?curid=5463162", "title": "Naemsaereul boneun sonyeo", "text": "Naemsaereul boneun sonyeo (hangeul: \ub0c4\uc0c8\ub97c \ubcf4\ub294 \uc18c\ub140, lett. \"La ragazza che vede gli odori\"; titolo internazionale The Girl Who Sees Smells) \u00e8 un serial televisivo sudcoreano trasmesso su SBS dal 1\u00ba aprile al 21 maggio 2015. \u00c8 basato sull'omonimo webtoon di Man Chwi.\nTrama.\nUna sera, tornata da scuola, la liceale Choi Eun-seol trova in casa un serial killer che ha appena ucciso i suoi genitori. La ragazza riesce a scappare, ma viene investita da una macchina e finisce in coma, non prima che l'assassino sia riuscito a strapparle dalla divisa la targhetta con scritto il suo nome. Intanto, il giovane Choi Mu-gak \u00e8 all'ospedale per vedere come sta la sorella minore, anche lei una liceale chiamata Choi Eun-seol, rimasta lievemente ferita in un incidente stradale con un autobus, ma la trova morta nel letto con la gola tagliata. Traumatizzato, trascorre due mesi in appostamento cercando il colpevole, ma a causa della mancanza di sonno sviene e rimane clinicamente morto per dieci giorni. Al suo risveglio, si ritrova senza pi\u00f9 i sensi dell'odorato e del gusto, e incapace di provare dolore. Lasciato il lavoro all'acquario, diventa un poliziotto per trovare l'assassino di sua sorella.\nSei mesi dopo essere stata investita, Eun-sol esce dal coma, ma non ricorda nulla di quanto accaduto fino a quel momento. Inoltre, uno dei suoi occhi \u00e8 inspiegabilmente diventato verde e, tramite esso, la giovane ha acquisito l'abilit\u00e0 di vedere gli odori come colori e forme, riuscendo a capire dove sia stata una persona grazie ai profumi residui rimasti attaccati ai vestiti e al corpo. Per proteggerla, Oh Jae-pyo, il detective che si occupa del caso dei suoi genitori, la adotta e le crea una nuova vita, raccontandole di essere suo padre e dandole il nome di Oh Cho-rim. Passati tre anni e mezzo, Cho-rim si \u00e8 abituata al suo dono ed \u00e8 diventata una ragazza allegra, che sogna di diventare una comica e lavora per una piccola compagnia teatrale.\nIntanto, il serial killer continua a colpire una volta l'anno, lasciando sui polsi delle sue vittime l'incisione di un codice a barre. Per entrare nella squadra speciale che se ne occupa, Mu-gak deve dare prova di s\u00e9 entro dieci giorni risolvendo alcuni casi. Mentre insegue un criminale si imbatte in Cho-rim, che si offre di aiutarlo se lui le far\u00e0 da spalla per un'audizione. Grazie a lei, Mu-gak entra nella task force guidata dalla tenente Yeom Mi, e i suoi sospetti si concentrano sullo chef Kwon Jae-hee, fidanzato dell'ultima vittima."}
{"id": "5463175", "revid": "18379", "url": "https://it.wikipedia.org/wiki?curid=5463175", "title": "West Bay", "text": "West Bay, nota anche come Bridport Harbour, \u00e8 una citt\u00e0 costiera del Dorset, Inghilterra, situata su una baia in corrispondenza dell'estuario del fiume Brit, sulla costa della Manica. La cittadina fa parte della Jurassic Coast, sito considerato patrimonio dell'umanit\u00e0.\nWest Bay \u00e8 situata a circa 2,5\u00a0km a sud di Bridport, comune del quale fa parte.\nLa cittadina \u00e8 stata scelta come set di alcune serie televisive della BBC, l'ultima delle quali \u00e8 Broadchurch (2013).\nStoria.\nWest Bay nasce come porto della vicina Bridport e permettere l'esportazione della produzione di corde e reti da pesca, un'attivit\u00e0 che risale all'epoca romana. Il porto era in origine pi\u00f9 a monte lungo il fiume Brit, ma veniva sovente insabbiato. Per questo motivo, nel 1388 il mercante John Huderesfeld lanci\u00f2 il progetto di un nuovo porto sulla costa che fosse anche alleviato dalle imposte.\nDurante il XVIII secolo, il piccolo porto raggiunse i suoi limiti a causa delle dimensioni sempre maggiori delle navi che vi approdavano e nel 1740 iniziarono i lavori per la costruzione di un nuovo porto a 270 metri pi\u00f9 ad ovest. Questo \u00e8 il sito del porto attuale di West Bay."}
{"id": "5463176", "revid": "15756", "url": "https://it.wikipedia.org/wiki?curid=5463176", "title": "Premio Lasker", "text": "Il premio Lasker (\"Lasker Award\") viene assegnato dal 1945 a persone o enti che hanno dato notevoli contributi scientifici o finanziari alla medicina e alle scienze biomediche. La \"Lasker Foundation\", fondata nel 1942 da Albert Lasker e sua moglie Mary Woodard Lasker, assegna ogni anno quattro premi:\nOttantasette assegnatari del premio Lasker hanno ricevuto anche il premio Nobel, di cui 32 negli ultimi due decenni.\nAlcuni premiati degli anni pi\u00f9 recenti:"}
{"id": "5463179", "revid": "203463", "url": "https://it.wikipedia.org/wiki?curid=5463179", "title": "Lasker Award", "text": ""}
{"id": "5463181", "revid": "203463", "url": "https://it.wikipedia.org/wiki?curid=5463181", "title": "Fondazione Lasker", "text": ""}
{"id": "5463182", "revid": "256896", "url": "https://it.wikipedia.org/wiki?curid=5463182", "title": "Premio Albert Lasker per la ricerca clinica", "text": ""}
{"id": "5463183", "revid": "203463", "url": "https://it.wikipedia.org/wiki?curid=5463183", "title": "Fondazione Albert e Mary Lasker", "text": ""}
{"id": "5463185", "revid": "1005847", "url": "https://it.wikipedia.org/wiki?curid=5463185", "title": "Elezioni regionali in Campania del 2015", "text": "Le elezioni regionali italiane del 2015 in Campania si sono tenute il 31 maggio, contestualmente alle altre 6 regioni chiamate al voto: Liguria, Toscana, Umbria, Marche, Veneto e Puglia.\nEsse hanno visto la vittoria di Vincenzo De Luca, sostenuto dalla coalizione di centro-sinistra, con il 41,15% che ha sconfitto Valeria Ciarambino, esponente sostenuto dal Movimento 5 Stelle, e il presidente uscente Stefano Caldoro, esponente di Forza Italia e sostenuto dalla coalizione di centro-destra.\nSistema elettorale.\nSaranno 50 i consiglieri regionali (meno 10 rispetto al passato), \u00e8 previsto un premio di maggioranza pari al 60% dei seggi, soglia di sbarramento al 3% per le liste collegate al candidato che non raggiunge il 10% e preferenza di genere.\nLe liste collegate al candidato proclamato eletto alla carica di presidente della Giunta regionale della Campania avranno almeno il 60% dei seggi.\nLa regione \u00e8 divisa in 5 circoscrizioni elettorali, corrispondenti al territorio delle 5 province della Campania: Avellino, Benevento, Caserta, Napoli e Salerno. Le liste provinciali sono ammesse solo se presenti con lo stesso simbolo in almeno tre circoscrizioni elettorali. Gli elettori potranno optare per il voto disgiunto, cio\u00e8 votare per un candidato presidente anche se non collegato alla lista prescelta. A garanzia della rappresentanza dei territori, il sistema elettorale prevede l'elezione di almeno un consigliere regionale per ogni circoscrizione elettorale.\nIl presidente della Giunta e il candidato presidente arrivato secondo hanno diritto al seggio in Consiglio, e ai fini del calcolo delle percentuali di seggi in Consiglio non \u00e8 computato il seggio che, per statuto, spetta al presidente eletto. Il voto unicamente a favore di una lista si intende espresso anche al candidato presidente ad essa collegato.\nPer le liste collegate al candidato vincitore o al candidato che supera il 10% delle preferenze non \u00e8 prevista soglia di sbarramento e le liste concorrono all'assegnazione del premio di maggioranza; per le liste a sostegno del candidato presidente che non raggiunge il 10% la soglia di sbarramento \u00e8 fissata al 3%.\n\u00c8 prevista la possibilit\u00e0 di esprimere fino a due voti di preferenza, appartenenti necessariamente alla stessa lista.\nIn ogni lista presentata, per quanto riguarda la rappresentanza di genere, nessuno dei due sessi pu\u00f2 essere rappresentato in misura superiore ai due terzi dei candidati e, in caso di espressione di due preferenze da parte dell'elettore, una deve riguardare un candidato di genere maschile e l'altra un candidato di genere femminile, pena l'annullamento della seconda preferenza.\nCandidati alla presidenza.\nA fine 2014, Vincenzo De Luca si candida alle primarie del centro-sinistra per la scelta del candidato alla Presidenza.\nLe primarie si tengono il 1\u00ba marzo 2015; con il 52% di preferenze De Luca supera l'europarlamentare del PD Andrea Cozzolino (44%) e il deputato del Partito Socialista Italiano Marco Di Lello (4%) (mentre si ritirano prima il segretario regionale dell'IDV Nello Di Nardo e l'ex capogruppo di Rifondazione Comunista e SEL alla Camera dei Deputati, poi entrato nel PD, il deputato Gennaro Migliore dato come possibile \"outsider\" o candidato unitario senza primarie), diventando cos\u00ec il candidato del Partito Democratico e del centro-sinistra per le elezioni regionali\nI candidati alla presidenza, con le rispettive liste a sostegno nei vari cinque provincie della regione - cos\u00ec come depositate in Corte d'Appello alla scadenza di legge delle ore 12 del 2 maggio erano (in ordine alfabetico):\nProgrammi elettorali.\nIl programma elettorale di De Luca prevede misure per il lavoro da incentivare, sul cambio del piano sanitario entro 100 giorni dall\u2019insediamento, sulla burocrazia da snellire, sempre entro 100 giorni, fino agli incentivi all\u2019istruzione con risorse da reperire tra fondi europei e bilancio regionale. Anche i problemi ambientali saranno snelliti entro 100 giorni dall\u2019avvio della gestione De Luca, a cui seguono piani per la valorizzazione del territorio finalizzati al turismo. 100 giorni per incentivare le imprese agricole innovative ed eco sostenibili e per rimettere mano ai trasporti pubblici.\nIl programma elettorale di Caldoro \u00e8 ancora quello presentato nel 2010 dal candidato del centrodestra, che si contrapponeva a una gestione della regione in mano al centrosinistra da dieci anni con il governatore uscente Antonio Bassolino. Nonch\u00e9 la prosecuzione di quanto gi\u00e0 fatto nei cinque anni di governo appena trascorsi.\nIl programma elettorale della Ciarambino \u00e8 scritto in collaborazione con gli utenti dei 5 stelle, \u00e8 prevedono: taglio degli sprechi e dei costi della politica, riduzione di stipendi e vitalizi a consiglieri, giunta, dirigenti, la conversione e riorganizzazione delle strutture sanitarie, prevedendo il taglio del ticket per le prestazioni. Poi supporto al distretto agricolo, valorizzazione e promozione del territorio a fini turistici e creazione di un distretto del riciclo per smaltire il problema delle ecoballe. Incentivi alla formazione lavorativa e reddito di cittadinanza sono le misure per contrastare la disoccupazione.\nIl programma elettorale di Vozza presenta delle linee guida di principio: lavoro, sostenibilit\u00e0 e tutela dell\u2019ambiente.\nLa lista civica \"Mo! Lista Civica Campania\" di Marco Esposito presenta un programma elettorale sintetico, basato sulla valorizzazione del territorio, la bonifica delle zone contaminate e gli incentivi al lavoro.\nSondaggi.\nSi riportano gli ultimi sondaggi realizzati che come previsto dalla legge sono stati pubblicati quindici giorni prima delle elezioni.\nAffluenza.\nIl corpo elettorale per le elezioni del 31 maggio 2015 risultava composto da 4.965.599 elettori. Alla chiusura dei seggi l'affluenza definitiva si \u00e8 attestata al 51,93%, in calo rispetto al 2010 del 11,04%."}
{"id": "5463188", "revid": "203463", "url": "https://it.wikipedia.org/wiki?curid=5463188", "title": "Premi Lasker", "text": ""}
{"id": "5463189", "revid": "1543377", "url": "https://it.wikipedia.org/wiki?curid=5463189", "title": "Loch Lochy", "text": "Il Loch Lochy (in gaelico scozzese: Loch Lochaidh; 16 km\u00b2) \u00e8 un lago (\"loch\") delle Highlands, nel nord della Scozia, situato nella Glen Albyn, nel distretto di Lochaber. Fa parte del sistema idrico del canale di Caledonia.\nTra i suoi affluenti, figura il fiume Lochy.\nGeografia.\nCollocazione.\nIl Loch Lochy si trova nell'area delle Highlands nord-occidentali (North-West Highlands), poco a sud del Loch Ness e lungo l'autostrada A32.\nTramite il fiume Arkaig \u00e8 collegato ad un altro \"loch\", il Loch Arkaig.\nLeggende.\nSecondo le credenze popolari, il Loch Lochy sarebbe abitato da un mostro di nome Lizzie, che sarebbe stato avvistato per la prima volta nel 1929."}
{"id": "5463193", "revid": "767487", "url": "https://it.wikipedia.org/wiki?curid=5463193", "title": "Saved by Fire", "text": ""}
{"id": "5463194", "revid": "203463", "url": "https://it.wikipedia.org/wiki?curid=5463194", "title": "Lasker Foundation", "text": ""}
{"id": "5463206", "revid": "767487", "url": "https://it.wikipedia.org/wiki?curid=5463206", "title": "Saved by Fire (film 1912 Parker)", "text": "Saved by Fire \u00e8 un cortometraggio muto del 1912 scritto e diretto da Lem B. Parker.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi l'11 novembre 1912."}
{"id": "5463213", "revid": "1776051", "url": "https://it.wikipedia.org/wiki?curid=5463213", "title": "The Great Depression (Blindside)", "text": "The Great Depression \u00e8 il quinto album in studio del gruppo post-hardcore svedese Blindside, pubblicato nel 2005."}
{"id": "5463214", "revid": "1776051", "url": "https://it.wikipedia.org/wiki?curid=5463214", "title": "With Shivering Hearts We Wait", "text": "With Shivering Hearts We Wait \u00e8 il sesto album in studio del gruppo post-hardcore svedese Blindside, pubblicato nel 2011."}
{"id": "5463215", "revid": "767487", "url": "https://it.wikipedia.org/wiki?curid=5463215", "title": "When Helen Was Elected", "text": "When Helen Was Elected \u00e8 un cortometraggio muto del 1912 scritto e diretto da Lem B. Parker.\nTrama.\nFelicemente sposato, Beacher Summers si d\u00e0 alla politica, diventando il candidato per la carica di sindaco del Partito Progressista. La zia di sua moglie Helen \u00e8 una fiera suffragetta che non tollera che la nipote sprechi il suo talento solo per le faccende domestiche. Tanto fa, che riesce a convincere Helen a presentarsi alle elezioni. Pur se completamente digiuna di politica, la giovane diventa cos\u00ec l'avversaria del proprio marito ma, non sapendo destreggiarsi in quel campo minato, si trova pi\u00f9 di una volta in qualche situazione imbarazzante che la rende ridicola. Alla resa dei conti, per\u00f2, quando si contano i voti, si scopre che \u00e8 proprio Helen a essere stata eletta. Ma non potr\u00e0 diventare sindaco perch\u00e9 non ne ha ancora l'et\u00e0, essendo troppo giovane.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 4 dicembre 1912. Nel Regno Unito venne distribuito l'anno seguente, il 2 marzo 1913."}
{"id": "5463217", "revid": "110157", "url": "https://it.wikipedia.org/wiki?curid=5463217", "title": "Sidney Brown", "text": "Biografia.\nSidney Brown nacque dall'imprenditore britannico Charles Brown e da Eug\u00e9nie Pfau di Winterthur. Il fratello maggiore era il progettista Charles Eugene Lancelot Brown. Sidney Brown studi\u00f2 con il fratello maggiore alla Technikum Winterthur e fu tra i soci del Velocipedeclub Winterthur (oggi RV Winterthur), divenendone poi presidente. Dopo gli studi lavor\u00f2 con il padre nel 1884 presso la Maschinenfabrik Oerlikon. Una volta fondata la Brown, Boveri &amp; Cie. nel 1891, Sidney Brown divent\u00f2 capo tecnico e pi\u00f9 tardi sedette nel consiglio di amministrazione.\nNel 1896 spos\u00f2 la figlia dell'imprenditore socio Sulzer AG, Jenny Sulzer. Il viaggio di nozze pass\u00f2 per Parigi dove acquistarono il dipinto di Eug\u00e8ne Boudin \"W\u00e4scherinnen\". Divent\u00f2 il primo collezionista d'arte a introdurre in Svizzera le opere dei pittori moderni francesi. Negli anni successivi collezion\u00f2 opere di pittori della M\u00fcnchner Schule come Ludwig Herterich, Leo Putz e Franz von Stuck. Nel 1901 presso Baden acquis\u00ec la Villa Langmatt dove nel 1906 apr\u00ec una galleria d'arte. Dal 1908 i coniugi Brown, attraverso il pittore Carl Montag, acquisirono opere dell'impressionismo francese. In pochi anni collezionarono dipinti di Paul C\u00e9zanne, Paul Gauguin, Camille Pissarro, Pierre-Auguste Renoir. Nella casa acquisirono mobili, porcellane, orologi, argenti e libri. Dopo la morte del figlio John A. Brown nel 1987, la casa \u00e8 diventata museo e le opere gestite da una fondazione nel 1990."}
{"id": "5463221", "revid": "716632", "url": "https://it.wikipedia.org/wiki?curid=5463221", "title": "Esposizione centennale delle arti, della manifattura e dei prodotti del suolo e delle miniere di Philadelphia (1876)", "text": ""}
{"id": "5463236", "revid": "767487", "url": "https://it.wikipedia.org/wiki?curid=5463236", "title": "Our Lady of the Pearls", "text": "Our Lady of the Pearls \u00e8 un cortometraggio muto del 1912 diretto da Henry MacRae che ha come interpreti Dorothy Davenport, Herbert Rawlinson, Phyllis Gordon, Camille Astor, Lillian Hayward. Prodotto dalla Selig Polyscope, il film fu distribuito il 30 dicembre 1912 dalla General Film Company.\nTrama.\nIn visita a Pearl Harbor proveniente da un villaggio dell'interno, la bella Anita vede per la prima volta le preziose perle che danno il nome al luogo. Affascinata, la ragazza non nasconde la passione che le perle le suscitano. Un suo giovane corteggiatore, accortosi del suo desiderio di averle, ruba le perle che i pescatori del posto hanno destinato all'altare della cattedrale. Il sacrilego furto apre gli occhi ad Anita, che restituisce le perle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 30 dicembre 1912. Venne distribuito anche nel Regno Unito dove usc\u00ec il 10 aprile 1913."}
{"id": "5463238", "revid": "287204", "url": "https://it.wikipedia.org/wiki?curid=5463238", "title": "Look What You Did to Me", "text": "Look What You Did to Me \u00e8 il primo album in studio del rapper statunitense Z-Ro, pubblicato nel 1998."}
{"id": "5463239", "revid": "1005847", "url": "https://it.wikipedia.org/wiki?curid=5463239", "title": "Elezioni presidenziali in Polonia del 2015", "text": "Le elezioni presidenziali in Polonia del 2015 si tennero il 10 maggio (primo turno) e il 24 maggio (secondo turno); videro la vittoria di Andrzej Duda, sostenuto da Diritto e Giustizia, che sconfisse il Presidente uscente Bronis\u0142aw Komorowski, sostenuto da Piattaforma Civica."}
{"id": "5463241", "revid": "287204", "url": "https://it.wikipedia.org/wiki?curid=5463241", "title": "Cartoccio di ricotta", "text": "Il cartoccio di ricotta, chiamato anche Macall\u00e8, ha origini che risalgono al 1600, \u00e8 un dolce fritto, farcito con ricotta di pecora zuccherata, tipico di Palermo ma comunemente prodotto in tutta la Sicilia. Esiste dello stesso una variante con crema pasticciera. Il cartoccio ha la forma di un cannolo gonfiato. Un dolce analogo \u00e8 la raviola di ricotta, che ha la forma di una mezzaluna. Nella Sicilia orientale e in particolare nel ragusano, per tradizione, \u00e8 usata la ricotta iblea (spesso di mucca Modicana), dal sapore pi\u00f9 delicato rispetto alla classica ricotta di pecora."}
