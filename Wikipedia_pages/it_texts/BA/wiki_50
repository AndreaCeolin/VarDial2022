{"id": "5338635", "revid": "31886", "url": "https://it.wikipedia.org/wiki?curid=5338635", "title": "Brian Wood", "text": "Si \u00e8 fatto conoscere soprattutto come autore di fumetti, avendo scritto e illustrato graphic novel e serie mensili a fumetti per molti editori. La sua storia editoriale conta oltre 50 volumi di raccolte a fumetti di materiale originale che spazia diversi generi. Si va da opere ucroniche quali DMZ e Briggs Land a serie che trattano di disastri ecologici quali The Massive. I suoi lavori su opere \"Young Adult\" (Demo, The New York Four, Mara) sono considerati tra le migliori del genere per la \"Yalsa\" e la Biblioteca Pubblica di New York. La sua passione per la storia lo ha poi portata a realizzare serie legate all'Era Vichinga quali Northlanders, considerata un benchmark dell'historical fiction per l'industria fumettistica, e \"The Black Road\". Inerente alla storia statunitense ha concepito \"Rebels\" ambientato durante la Rivoluzione Americana. Ha inoltre scritto diverse storie a fumetti per alcuni dei franchise pi\u00f9 celebri della cultura pop quali: Star Wars, Terminator, Robocop, Aliens, Conan the Barbarian, Il Pianeta delle Scimmie.\nPrima di dedicarsi a tempo pieno ai fumetti ha anche lavorato per la Rockstar Games come designer. In particolare sui videogame delle serie Grand Theft Auto, Midnight Club, Max Payne, Smuggler's Run, and Manhunt. Nel campo dei comic \u00e8 noto soprattutto come scrittore ma \u00e8 stato anche disegnatore, tra l'altro ha realizzato le copertine della sua serie DMZ e di Global Frequency di Warren Ellis.\nLe illustrazioni di Wood sono apparse anche in brevi filmati della Nike.\nCarriera.\nPeriodo da Illustratore e debutto nel fumetto (1997-2002).\nNel 1991 Brian Wood si trasferisce dal Vermont, suo luogo natale, a New York City e si laurea in \"Illustration\" alla Parsons School of Design nel 1997. Come parte della sua tesi per la Parson School scrive e disegna la storia che sar\u00e0 il plot principale della miniserie \"Channel Zero\". Questa viene pubblicata in 5 albi dalla Image Comics nel 1998. L'opera contiene tematiche care all'autore quali il problema della libert\u00e0 di espressione in una societ\u00e0 ossessionata dal controllo, la privacy digitale, la manipolazione dell'informazione da parte dei media e lo stato di polizia giustificato dalla necessit\u00e0 di sicurezza. Il tutto prende spunto dalle politiche di Rudy Giuliani, all'epoca sindaco di New York.\nNonostante la pubblicazione di \"Channel Zero\" con la Image, leader tra gli editori indipendenti, nel quinquennio successivo Brian non si dedica al fumetto come attivit\u00e0 principale. Tra il 1997 e il 2002 lavora come web-designer per diverse dot-com e start-up. Inoltre \u00e8 impegnato con la Rockstar Games fino al 2003. Durante questo periodo non abbandona il suo obbiettivo di diventare un fumettista a tempo pieno. Realizza diverse copertine per serie della \"'AIT/Planet Lar\" e grazie all'amicizia con Warren Ellis si mette in evidenza alla Marvel Comics realizzando come co-autore i nn.63-70 di \"Generation X\" insieme con Ellis, e gli vengono affidati i testi degli ultimi 5 albi della serie. La collaborazione con Ellis continua realizzando diverse copertine per \"Global Frequency\", pubblicato dai Wildstorm Studios di Jim Lee.\nInizio della professione da fumettista a tempo pieno (2003-2006).\nTra il 2001 e il 2003 Wood intensifica la sua attivit\u00e0 da fumettista, allargando la collaborazione con diverse case editrici. Nel 2002 realizza la graphic novel \"Pounded\" per la Oni Press in collaborazione con Steve Rolston. Inoltre espande l'universo narrativo abbozzato nella sua opera prima \"Channel Zero\". A questa sono infatti collegate le graphic novel \"Couscous Express\" e \"Jennie One\" (opera prequel). Collegata a \"Channel Zero\" viene anche pubblicata la miniserie \"The Couriers\". Questi lavori lo mettono in luce anche presso la DC Comics che lo assolda per realizzare una miniserie per l'etichetta Vertigo, si tratta di \"Fight for Tomorrow\". Questa collaborazione serve da punto di partenza per arrivare ad una collaborazione duratura tra l'autore e la DC che si concretizzer\u00e0 a partire dal 2007. I primi timidi successi in campo fumettistico convincono Wood a dimettersi dal suo lavoro regolare presso \"Rockstar\" e dedicarsi a tempo pieno alla sua attivit\u00e0 di fumettista. Ci\u00f2 avviene con la pubblicazionedel primo numero della serie \"Demo\" nel 2003, durata 12 numeri. La scelta si rivela vincente in quanto la serie ottiene il plauso della critica e gli fa ottenere due nomination agli Eisner Award. La serie risulta particolarmente originale in quanto ogni numero racconta una storia conclusiva, anche se verte sullo stesso genere. La stessa struttura \u00e8 utilizzata nel 2005 per la serie \"Local\" pubblicata da Oni Press. Anche in questo caso vi sono albi autoconclusivi e l'opera si sviluppa in 12 albi, la differenza \u00e8 che in questo caso le storie ruotano intorno al personaggio di Megan McKeenan nell'arco di un anno. Ogni numero si svolge in una citt\u00e0 diversa mentre la protagonista cerca di trovare una nuova casa sia fisicamente che spiritualmente. Il 2006 lo vede tornare a collaborare per la Image con \"The Tourist\" e realizza la sua prima miniserie per la IDW Publishing, ovvero \"Supermarket\". In quest'ultima emerge una forte critica al consumismo dilagante della cultura occidentale e non solo. Anche in questo caso ricorre all'uso della ucronia (come in DMZ) per amplificare le anomalie della societ\u00e0 moderna.\nPeriodo DC Comics (2006 -2012).\nNel 2006 Brian Wood firma un contratto in esclusiva con la DC Comics. Per l'etichetta Vertigo pubblica alcune delle sue serie pi\u00f9 longeve e acclamate da critica e pubblico. Si tratta di DMZ che conta 72 albi e Northlanders, durata 50 albi. Crea inoltre la graphic novel \"The New Four\" e la miniserie sequel \"The New York Five\". Per la Vertigo riprende la serie \"Demo\" di cui realizza una miniserie sequel. Si presta inoltre a lavorare su miniserie basate su celebri franchise quali Supernatural, tv show di successo del canale The CW. Tra il 2010 e il 2011 scrive i testi per una miniserie di 8 albi sul supergruppo di teenager Gen 13. Si tratta di una creazione della Wildstorm di Jim Lee, imprint acquisito dalla DC Comics nel 1998. L'opera si intitola \"DV8: Gods and Monsters\" e vede ai disegni Rebekah Isaacs. Wood si dimostra quindi interessato a tornare a cimentarsi con opere di genere supereroistico incentrate su un superteam, questo non accade dal suo lavoro su \"Ganeretion X\". Finito il suo contratto con la DC, torna infatti alla Marvel per realizzare alcune storie degli X-Men. Non si vuole per\u00f2 pi\u00f9 legare a nessun editore in particolare, ora ha la forza e la fama per scegliere con chi collaborare per pubblicare le sue opere.\nCollaborazione con Dark Horse Comics e altri editori indipendenti (2012-2019).\nA partire dal 2012 Brian Wood diviene un collaboratore di primo piano per la Dark Horse Comics che proprio in quell'anno comincia una nuova fase di espansione, protrattasi per il secondo decennio degli anni duemila. La principale rivale sul mercato \u00e8 la IDW Publishing che gli contende il quarto posto come maggior editore di fumetti degli Stati Uniti e il primato nella pubblicazione di fumetti su licenza. Nel biennio 2012-2013 la casa editrice di Mike Richardson si riprende la leadership in questo settore puntando, tra gli altri, su Conan il Cimmero creato negli anni trenta dal prolifico Robert E. Howard. La nuova serie \"Conan the Barbarian\" viene affidata con grande successo a Brian Wood che ne scrive le storie per 25 albi consecutivi. In seguito al riscontro ottenuto, all'autore viene affidata la serie regolare sul popolarissimo franchise sci-fi Star Wars. La nuova serie sulla space opera di George Lucas risulta essere una dei titoli pi\u00f9 venduti nella storia della Dark Horse Comics, successo che rafforza ulteriormente la posizione di Wood come top-writer (o \"scrittore di punta\") per la casa editrice di Milwaukie. Tra il 2014 e il 2016 la Dark Horse, complice la perdita dei diritti su \"Star Wars\" (passati al gruppo Disney/Marvel), rilancia con una saga evento i franchise legati agli alieni sci-fi della 20th Century Fox. Vuole dare unit\u00e0 narrativa alle storie e alla mitologia delle creature cinematografiche dei franchise \"Aliens\", \"Predator\", \"Alien vs Predator\" e \"Prometheus\". Tra il 2015 e il 2016 esce quindi la saga in 17 parti \"Fire and Stone\" a cui segue \"Life and Death\". Si crea quindi un corpus narrativo che vede coinvolti nella stessa continuity gli Xenomorfi, gli Yautja, gli Ingegneri e i terrestri. Da qui vengono lanciate diverse nuove miniserie che coinvolgono i protagonisti di quello che viene denominato \"Alien Universe\". Brian Wood \u00e8 di nuovo al centro del progetto con la miniserie che d\u00e0 il via alla nuova fase di questo universo narrativo a livello fumettistico. Nel 2016 esce una limited-series intitolata \"Aliens: Defiance\" che si svolge tra gli eventi del film Alien del 1979 e Aliens di James Cameron del 1986. Qui introduce personaggi quali il marine coloniale Zula Hendricks e Amanda Ripley, figlia della celebre eroina Ellen interpretata da Sigourney Weaver nei prima quattro lungometraggi sull'alieno introdotto da Ridley Scott. Il successo riscosso da \"Defiance\", i suoi personaggi e il periodo degli avvenimenti li narrati, portano Brian Wood a divenire nei tre anni successivi lo scrittore pi\u00f9 prolifico dell'Alien Universe. Ha quindi modo di portare aventi in altre miniserie le vicende personali di Zula Hendricks e di Amanda Ripley, divenute eroine fondamentali nell'incontro/scontro con gli xenomorfi e gli interessi della mega corporation \"Weyland-Yutani\".\nAmanda e Zula si ritrovano infatti riunite a combattere gli xenomorfi nella miniserie \"Aliens: Resistence\", nella quale salvano il colono terrestre Alec Brand, destinato a divenire un marine d'elite del \"Corpo Coloniale\". I tre personaggi (Amanda, Zula e Alec) sono poi i protagonisti di \"Aliens: Rescue\" (del 2019), opera che viene presentata con la tag-line \"Il fato di Amanda Ripley\", capitolo che chiude una trilogia di Wood iniziata nel 2016 con \"Aliens: Defiance\". \nOltre a realizzare fumetti su licenza, tra cui anche \"Terminator\" (per Dark Horse) e \"Robocop\" (per la IDW Publishing), Wood porta avanti opere creator-owned. Torna ai temi ai lui cari quali gli scenari distopici o ucronici , gi\u00e0 affrontati diverse volte tra cui l'acclamata DMZ per Vertigo. Infatti la prima e pi\u00f9 longeva serie ad essere pubblicata in questa fase (dopo il 2012) \u00e8 The Massive, dove l'autore ci presenta una sua versione del genere post-apocalittico. Continua inoltre il suo interesse verso l'Epoca vichinga, al centro di una delle sue opere pi\u00f9 celebri quali \"Northlanders\". Per la Image crea la miniserie Black Road dove ci presenta una societ\u00e0 vichinga ormai al collasso in seguito alla conversione al cristianesimo, qui presentato come un'arma ideologica che di fatto punta allo sgretolamento della cultura e identit\u00e0 norrena. Protagonista della storia \u00e8 un ex-guerriero vichingo chiamato \"Magnus the Black\", combattente nato nelle terre del nord senza pi\u00f9 uno scopo o punti di riferimento, disposto a fare da mercenario per la stessa Chiesa Romana che vuole distruggere ogni traccia culturale della sua gente L'opera \u00e8 acclamata dalla critica e viene paragonata sia a livello visivo che come tematiche al film Valhalla Rising - Regno di sangue, di Nicolas Winding Refn, uscito nel 2009. Dal 2018 ci presenta un altro stralcio delle vicende di quest'epoca con la serie \"The Sword Daughter\", dove l'attenzione si sposta sul valore dei legami di sangue, l'onore e la giustizia intesa come vendetta da compiere in prima persona. Oltre alle serie contestualizzate storicamente, Wood continua a proporre opere ucroniche, dove si \u00e8 gi\u00e0 cimentato con successo con Briggs Land e DMZ. Tra queste abbiamo la serie \"Rome West\" distribuita inizialmente come webcomic e poi raccolta in un volume brossurato da Dark Horse nel luglio 2018. La particolarit\u00e0 dell'opera \u00e8 quella di creare una realt\u00e0 alternativa delle americhe in quanto si parte dal presupposto che a scoprire il \"Nuovo Mondo\" siano stati gli antichi romani nel 323 dopo Cristo. Al posto degli Stati Uniti viene fondata \"Roma Occidens\". L'approccio dell'autore e l'originalit\u00e0 con cui porta avanti tale premesse vengono elogiate dalla critica in quanto le sue ipotesi di Fantastoria possono risultare credibili.\nEdizione italiana.\nPanoramica editoriale.\nLe opere di Brian Wood vengono pubblicate in Italia da diversi editori a seconda di che detenga i diritti per distribuirle e che dipende dall'editore statunitense con il quale l'autore ha collaborato nel corso degli anni. Le sue storie realizzate per i personaggi Marvel e per le serie \"Star Wars\" e di \"Conan il Barbaro\" durante il loro periodo di gestione da parte della Dark Horse Comics, sono distribuite in Italia da Panini Comics. Le sue opere per la DC Comics e le sue etichette quali la Vertigo sono distribuite da RW Edizioni. Altre opere realizzate per editori indipendenti sono invece acquisite e distribuite da altre case editrici. La serie \"Rebels\" viene pubblicata da Mondadori Comics per la collana \"Historica\". Le miniserie legate all'universo fumettistico di Alien vengono pubblicate da SaldaPress. La raccolta integrale di \"Demo\" trova il suo distributore italiano nella Edizioni BD."}
{"id": "5338636", "revid": "2203193", "url": "https://it.wikipedia.org/wiki?curid=5338636", "title": "Gianfranco Sanguinetti", "text": "Biografia.\nGianfranco \u00e8 figlio di Bruno Sanguinetti e Teresa Mattei, politici e antifascisti, la madre membro dell'Assemblea Costituente.\nEspulso dalla Francia nel 1971 per attivit\u00e0 sovversive, torna in Italia rimanendo al fianco di Guy Debord. \nNel 1975, con lo pseudonimo Censor, scrive e pubblica \"Rapporto Veridico sulle ultime possibilit\u00e0 di salvare il capitalismo in Italia\", pubblicato inizialmente in sole 520 copie non venali e subito ristampato da Mursia in alta tiratura, che descrive con cinismo le tensioni intorno al compromesso storico nella politica italiana tra DC e PCI e il potere delle lobby industriali sulle istituzioni. Il testo uscir\u00e0 poi in Francia per merito di Debord.\nSostenitore della tesi che vedeva la classe dirigente italiana come la principale responsabile, insieme alle destre armate, della strage di Piazza Fontana, nel 1976 viene espulso dall'Italia. Lui e Debord rimangono gli unici membri dell'Internazionale Situazionista. Nello stesso anno pubblicano \"La vera scissione dell'Internazionale\", apparso per la prima volta in Francia nel 1972 con il nome \"Circolare pubblica dell'Internazionale situazionista\". Il testo mira a spiegare la crisi finale dell'Internazionale Situazionista e di farne partecipe il movimento rivoluzionario che in quegli anni, dopo il 1968, si manifestava un po' ovunque.\nNel 1979 pubblica un opuscolo dal nome \"Del terrorismo e dello Stato\", spiegando i ruoli dei servizi segreti e delle Brigate Rosse all'interno della strategia della tensione."}
{"id": "5338651", "revid": "729019", "url": "https://it.wikipedia.org/wiki?curid=5338651", "title": "Kawanishi K6K", "text": "Il Kawanishi K6K, indicato anche in base alle convenzioni di designazione allora vigenti, fu un idrovolante a scarponi da addestramento, biposto, monomotore e biplano, sviluppato dall'azienda aeronautica giapponese Kawanishi K\u014dk\u016bki KK nei tardi anni trenta e rimasto allo stadio di prototipo.\nDestinato alla formazione dei piloti della Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, prima affiancando e poi rilevando progressivamente i precedenti Yokosuka K1Y e K2Y, rimase in servizio come principale addestratore basico fino ai primi anni quaranta, durante la guerra del Pacifico.\nStoria del progetto.\nNel corso degli anni trenta, le autorit\u00e0 della Marina Imperiale ritennero necessario richiedere la fornitura di un nuovo modello di idrovolante da addestramento intermedio da equipaggiare, come da specifiche, con il motore Nakajima Kotobuki, un 9 cilindri radiale raffreddato ad aria. A questo scopo vennero contattate due aziende nazionali, la Kawanishi K\u014dk\u016bki e la Watanabe Tekk\u014dsho, sottoscrivendo nel febbraio 1937 un contratto ed invitandole a presentare dei prototipi da avviare a prove comparative.\nL'ufficio tecnico della Kawanishi elabor\u00f2 un progetto basato in parte sullo Yokosuka K5Y, che l'azienda contribu\u00ec a sviluppare in una variante, riprogettata nel 1933, che ne risolvesse i problemi di stabilit\u00e0 in volo, e in parte sull'idrovolante da ricognizione Kawanishi E7K, in produzione in quel periodo. Il velivolo, identificato ufficialmente con la designazione \"corta\" K6K, si presentava come un aereo dall'impostazione convenzionale, un idrovolante a scarponi realizzato in struttura metallica ricoperta in tela trattata caratterizzato da una fusoliera biposto con abitacoli aperti, separati ed in tandem, destinati ad allievo pilota e istruttore.\nIl primo prototipo venne portato in volo per la prima volta il 30 aprile 1938, quindi avviato alle prove ufficiali nel luglio successivo; i due esemplari successivi lo raggiunsero nell'ottobre 1938. Le prove misero in evidenza carenze in fase di ammaraggio, tali da indurre le autorit\u00e0 militari a respingere il modello e costringere la Kawanishi a rielaborare pesantemente il progetto originale nel tentativo di risolvere il problema. I lavori di sviluppo proseguirono fino a gennaio 1940 senza riuscire per\u00f2 a convincere le autorit\u00e0 della marina Imperiale, le quali non ritenendo idoneo nemmeno il progetto concorrente, il Watanabe K6W, decisero di annullare la richiesta mantenendo in servizio il precedente Yokosuka K5Y, protrattosi pertanto fino al termine della seconda guerra mondiale."}
{"id": "5338652", "revid": "767487", "url": "https://it.wikipedia.org/wiki?curid=5338652", "title": "Viaggio clandestino - Vite di santi e di peccatori", "text": "Viaggio clandestino - Vite di santi e di peccatori \u00e8 un film del 1994 del regista cileno Ra\u00fal Ruiz girato in Sicilia.\nTrama.\nIl film, a basso costo, \u00e8 stato girato pressoch\u00e9 completamente in Sicilia, in provincia di Messina. Si tratta di una storia onirica di santi e peccatori, infarcita da semplici effetti speciali e girata con attori del luogo vestiti in maniera semplice."}
{"id": "5338653", "revid": "1573940", "url": "https://it.wikipedia.org/wiki?curid=5338653", "title": "Platalea", "text": "Platalea \u00e8 un genere di uccelli della famiglia dei Treschiornitidi, noti come spatole. \u00c8 l'unico genere della sottofamiglia Plataleinae.\nTassonomia.\nComprende le seguenti specie:"}
{"id": "5338654", "revid": "39692", "url": "https://it.wikipedia.org/wiki?curid=5338654", "title": "Plataleinae", "text": ""}
{"id": "5338656", "revid": "767487", "url": "https://it.wikipedia.org/wiki?curid=5338656", "title": "Giovanni Bruno Vicario", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;120291722&lt;/parentid&gt;\n &lt;timestamp&gt;2021-08-09T11:08:30Z&lt;/timestamp&gt;\n &lt;contributor&gt;\n &lt;username&gt;Botcrux&lt;/username&gt;\n &lt;/contributor&gt;\n &lt;minor /&gt;\n &lt;comment&gt;Bot: fix url treccani.it&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nCon Paolo Bozzi (1930\u20132003) e Walter Gerbino (n. 1951) \u00e8 uno dei continuatori della \"Scuola di Trieste\" di psicologia della Gestalt di Gaetano Kanizsa.\nCome scrittore fu alla fine degli anni cinquanta uno dei primi esponenti dell'\"epoca d'oro\" della fantascienza italiana, usando anche gli pseudonimi A. G. Greene e G. Newman.\nBiografia.\nLaureatosi in filosofia nel 1956, \u00e8 stato assistente di Gaetano Kanizsa dal 1960 al 1975 presso l'Universit\u00e0 di Trieste, docente ordinario dal 1962 e quindi titolare della prima cattedra di psicologia generale dell'Universit\u00e0 degli studi di Padova dal 1975 al 1999. Fu direttore per quattro mandati dell'Istituto di psicologia dell'universit\u00e0 di Padova (ora Dipartimento di Psicologia Generale) e per due mandati preside della Facolt\u00e0 di Magistero.\nInsegn\u00f2 inoltre presso le universit\u00e0 di Siena, Trieste, Trento e Udine, ateneo di cui fu anche professore emerito, nonch\u00e9 direttore del laboratorio di psicologia generale.\n\u00c8 scopritore di due importanti fenomeni nel campo della percezione uditiva. Nel 1960 indag\u00f2 con Paolo Bozzi il fenomeno dello \"streaming uditivo\".\nLe attivit\u00e0 di ricerca compiute da Vicario vertevano principalmente su psicofisica, percezione visiva, percezione uditiva, tempo psicologico e teorie generali.\nFu socio corrispondente dell'Istituto Veneto di Scienze, Lettere ed Arti, membro della International Society for Psychophysics e della International Society for the Study of Time. La International Society for Gestalt Theory and its Applications gli ha conferito nel 1999 il Premio Metzger per una ricerca sperimentale sulla percezione del movimento assieme alla psicologa giapponese Yoshie Kiritani.\nFu tra i primi autori italiani a scrivere libri di fantascienza sulla storica rivista \"Oltre il cielo\" (dal 1958). Scrisse inoltre articoli di divulgazione scientifica."}
{"id": "5338674", "revid": "1226", "url": "https://it.wikipedia.org/wiki?curid=5338674", "title": "Gianni Vicario", "text": ""}
{"id": "5338675", "revid": "729019", "url": "https://it.wikipedia.org/wiki?curid=5338675", "title": "Viktor F\u00ebdorovi\u010d Karpuchin", "text": "Fu un membro del KGB che ebbe un ruolo fondamentale nell'invasione sovietica dell'Afghanistan.\nNacque nella citt\u00e0 ucraina di Lutsk. Nel 1967 si un\u00ec al Gruppo Alpha (AG) del KGB lavorando sino a divenirne il comandante nel 1988.\nIl 23 dicembre 1979, Karpukhin con 38 soldati dell'AG ed altri 500 paracadutisti sovietici, atterrarono all'aeroporto di Bagram, vicino a Kabul,in Afghanistan. Due giorni dopo, 40.000 soldati dell'Armata Rossa attraversarono il confine Afghano."}
{"id": "5338678", "revid": "1543377", "url": "https://it.wikipedia.org/wiki?curid=5338678", "title": "Physical (album Olivia Newton-John)", "text": "Physical \u00e8 il nono album in studio della cantante australiana Olivia Newton-John, pubblicato nel 1981."}
{"id": "5338680", "revid": "6923", "url": "https://it.wikipedia.org/wiki?curid=5338680", "title": "Societ\u00e0 Ginnastica Pro Lissone 1929-1930", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1929-1930.\nLa Pro Lissone scese in campo per tutta la stagione con una maglia a strisce verticali bianco-azzurre.\nAvvenimenti.\nDopo il secondo posto ottenuto la stagione precedente l'ambiente calcistico lissonese si sentiva pronto per il passaggio in categoria superiore, passaggio che non viene ufficializzato dalla FIGC alla compilazione dei quadri 1929-1930. Quando fu resa nota la mancata iscrizione al campionato della Valenzana il presidente della Pro il cavalier Oreste Paleari, confortato dal si del consiglio direttivo biancoblu, invi\u00f2 in federazione la propria disponibilit\u00e0 a prenderne il posto malgrado le impegnative e lontane trasferte.\nLa risposta positiva della FIGC arriv\u00f2 a meno di due settimane dall'inizio del campionato con il calendario ricompilato. Ad accollarsi le maggiori spese di organizzazione e trasferta furono i soci del club che misero mano al proprio portafogli.\nLa societ\u00e0 conferm\u00f2 l'allenatore Attilio Brugola (1891, ex giocatore ante guerra mondiale ed arbitro FIGC dal 1920 al 1926) ed affianc\u00f2 ai collaudati Protti e Corsiglia (non lissonesi) i giovani concittadini Franco Dell'Acqua, Felice Mariani, Ferdinando Gelosa.\nNando fu l'attaccante biancobl\u00f9 pi\u00f9 potente della Pro Lissone in questa stagione: le sue bordate da 20 metri erano irresistibili per gli estremi difensori avversari. Decisivo il suo gol contro la Carrarese in trasferta, ma nella gara contro la Rivarolese si infortun\u00f2 al menisco sinistro e la sua carriera fu notevolmente ridimensionata. Intanto dalle riserve approdava in prima squadra il fratello Luigi.\nOrganigramma societario.\nArea direttiva\nArea organizzativa\nArea tecnica"}
{"id": "5338683", "revid": "729019", "url": "https://it.wikipedia.org/wiki?curid=5338683", "title": "Giuseppe Franchi Maggi", "text": "Tenente del 1\u00ba Reggimento del genio, cadde in combattimento sul fronte francese durante la prima guerra mondiale e venne insignito della Medaglia d'oro al valor militare alla memoria.\nBiografia.\nNacque a Pavia il 15 settembre 1890, figlio di Emilio e Bianca Casorati. Laureatosi in Ingegneria presso il Regio Istituto Tecnico Superiore (il futuro Politecnico di Milano) nel settembre 1912, divenne assistente di topografia presso lo stesso Politecnico, venendo chiamato a prestare servizio militare nel Regio Esercito, assegnato all'arma del Genio, il 20 luglio 1913. Nel dicembre dello stesso anno venne posto in congedo illimitato provvisorio. Con l'approssimarsi dell'entrata in guerra del Regno d'Italia fu richiamato in servizio attivo all'atto della mobilitazione generale del maggio 1915, con il grado di Sottotenente di complemento, ed assegnato alla 16\u00aa Compagnia zappatori del 1\u00ba Reggimento del genio. Il suo reparto fu schierato sul fronte del Trentino, ed egli prese parte a numerose azioni per l'apertura di varchi nelle trincee nemiche con pinze tagliafili e tubi di gelatina. Durante un'azione compiuta a Bosco di Varagna il 25 agosto, riport\u00f2 una grave ferita al braccio sinistro con conseguente parziale amputazione dell'arto, e per questo fatto fu decorato con una Medaglia di bronzo al valore militare. Sebbene non pi\u00f9 abile a prestare servizio al fronte, rifiut\u00f2 il congedo e chiese di ritornare in servizio nelle prime linee. Promosso al grado di Tenente nel maggio 1916, gli fu assegnato il comando della 100\u00aa Compagnia del 1\u00ba Reggimento del genio, combattendo in Carnia, sul fronte dell'Isonzo, e sulla Bainsizza fino al mese novembre quando viene ricoverato in ospedale.\nRientrato in servizio attivo nel marzo del 1917, rimase nelle retrovie fino all'aprile del 1918 quando part\u00ec per la Francia in seno al II Corpo d'armata del generale Alberico Albricci. Chiamato a prestare servizio presso il comando dell'8\u00aa Divisione, si distinse durante la offensiva tedesca del luglio successivo, quando comp\u00ec una spericolata ricognizione per la quale gli venne conferita la Croix de guerre dal governo francese. Assegnato in veste di ufficiale di collegamento con il 20\u00ba Reggimento di fanteria, ricevette l'incarico di verificare se le truppe nemiche avessero abbandonato le loro posizioni sulla riva sinistra del fiume Aisne. All'alba del 29 settembre si port\u00f2 in prima linea e al comando di un nucleo di arditi della 3\u00aa Compagnia del I Battaglione, si posizion\u00f2 sull'argine a est di Pont-Arcy alla ricerca di un guado per effettuare l'attraversamento. Mentre, ritto in piedi, cercava con lo sguardo la migliore posizione per guadare il fiume cadde colpito a morte da una raffica di mitragliatrice. Il 30 settembre la sua salma venne inumata, con una solenne cerimonia, presso il cimitero di Ferme de Chery-Chartreuve.\nAlla sua memoria venne concessa dapprima la Medaglia d'argento al valor militare, successivamente convertita in Medaglia d'oro.\nLa sua citt\u00e0 natale lo ha onorato intitolandogli una via, cos\u00ec come il comune di Rozzano."}
{"id": "5338684", "revid": "21583", "url": "https://it.wikipedia.org/wiki?curid=5338684", "title": "Serfer Servizi Ferroviari", "text": ""}
{"id": "5338691", "revid": "71084819", "url": "https://it.wikipedia.org/wiki?curid=5338691", "title": "Giampaolo Rosmino", "text": ""}
{"id": "5338696", "revid": "486946", "url": "https://it.wikipedia.org/wiki?curid=5338696", "title": "Robur Siena SSD", "text": ""}
{"id": "5338700", "revid": "287204", "url": "https://it.wikipedia.org/wiki?curid=5338700", "title": "Associa\u00e7\u00e3o Ferrovi\u00e1ria de Esportes", "text": "LAssocia\u00e7\u00e3o Ferrovi\u00e1ria de Esportes, nota anche semplicemente come Ferrovi\u00e1ria, \u00e8 una societ\u00e0 calcistica brasiliana con sede nella citt\u00e0 di Araraquara, nello stato di San Paolo.\nStoria.\nIl club \u00e8 stato fondato il 12 aprile 1950 dagli ingegneri dell'Estrada de Ferro Araraquara. Ant\u00f4nio Tavares Pereira Lima fu il primo presidente del club. Inizialmente i colori del club dovevano essere il blu e il bianco, come quelli di Rio de Janeiro. Tuttavia, questi colori non erano molto popolari, e vennero cambiati in granata e bianco, come quelli della Juventus di San Paolo.\nIl 13 maggio 1951, il club ha giocato la sua prima partita. Il club sconfisse il Mogiana di Campinas 3-1. Il primo gol del club fu fatto da Fordinho. Il 20 maggio 1951, il club ha giocato la sua seconda partita, nella citt\u00e0 di Taquaritinga, e fu anche la prima sconfitta del club. Il Linense di Lins sconfisse la Ferrovi\u00e1ria 2-1. Il 10 giugno 1951, lo stadio del Ferrovi\u00e1ria, chiamato Est\u00e1dio Fonte Luminosa, fu inaugurato. Nella partita inaugurale, il Vasco da Gama di Rio de Janeiro sconfisse la Ferrovi\u00e1ria 5-0. Il 1\u00ba luglio 1951, la Ferrovi\u00e1ria ha giocato la sua prima partita contro un altro club della stessa citt\u00e0. La Ferrovi\u00e1ria fu sconfitta dal Paulista di Araraquara 4-0.\nIl 15 aprile 1956, la Ferrovi\u00e1ria sconfisse il Botafogo di Ribeir\u00e3o Preto 6-3 nella fase finale del Campeonato Paulista S\u00e9rie A2 (disputata da otto squadre che giocavano andata e ritorno), e cos\u00ec ha vinto il titolo e ha ottenuto la promozione nella massima divisione statale dell'anno successivo. Nell'ultima partita di campionato, la Ferrovi\u00e1ria sconfisse la Portuguesa Santista 5-4.\nNel 1983, la Ferrovi\u00e1ria ha partecipato al Campeonato Brasileiro S\u00e9rie A, dove ha terminato al 12\u00ba posto. Nel 1994, il club \u00e8 stato finalista del Campeonato Brasileiro S\u00e9rie C, venendo sconfitto dal Novorizontino 1-0 all'andata in casa, e 5-0 al ritorno a Novo Horizonte. Il club ottenne cos\u00ec la promozione nella seconda divisione nazionale dell'anno successivo."}
{"id": "5338704", "revid": "1728", "url": "https://it.wikipedia.org/wiki?curid=5338704", "title": "Viktor Fyodorovich Karpukhin", "text": ""}
{"id": "5338706", "revid": "110157", "url": "https://it.wikipedia.org/wiki?curid=5338706", "title": "Giardini Majorelle", "text": "I giardini Majorelle (: ; ; in francese: \"\"), sono un complesso di giardini botanici e paesaggistici che si trovano a Marrakech, in Marocco. Il complesso di giardini fu progettato dall'artista francese Jacques Majorelle nel 1931, durante il periodo coloniale.\nStoria.\nNel 1919 il pittore francese Jacques Majorelle (1886-1962; figlio di Louis Majorelle) si stabil\u00ec nella medina (citt\u00e0 vecchia, centro storico) di Marrakech e se ne innamor\u00f2.\nNel 1922 compr\u00f2 un palmeto nel nord-ovest della medina, e, nel 1931, commission\u00f2 all'architetto Paul Sinoir la costruzione di una villa in stile moresco. La sua casa era al primo piano, mentre al piano terra c'era un grande studio per le sue attivit\u00e0 da artista.\nDa amante della botanica, cre\u00f2 il suo giardino botanico ispirato dai giardini tradizionali marocchini, il risultato finale fu un lussureggiante giardino tropicale intorno alla sua villa, un giardino impressionista, una cattedrale di forme e colori, imperniata su un lungo bacino centrale con vari ambienti differenti, dove centinaia di uccelli nidificano. Questo giardino \u00e8 un'opera d'arte vivente in movimento, con piante esotiche e rare specie, e ornato con fontane, laghetti, vasi in ceramica, sentieri, pergolati.\nNel 1937 l'artista cre\u00f2 il blu Majorelle, un blu oltremare/cobalto al tempo stesso intenso e chiaro, con cui dipinse le pareti della sua villa, e tutto il giardino, che apr\u00ec al pubblico nel 1947.\nA seguito di un incidente d'auto, Majorelle torn\u00f2 a Parigi, dove mor\u00ec nel 1962. Il giardino venne poi abbandonato per molti anni.\nYves Saint Laurent.\nYves Saint Laurent e Pierre Berg\u00e9 scoprirono il giardino nel 1966, durante il loro primo soggiorno a Marrakech, rimanendo incantati dalla struttura. Comprarono il giardino nel 1980, decidendo poi di vivere nella casa dell'artista, ribattezzata \"Villa Oasis\", e intraprendendo un ampio lavoro di restauro.\nLe ceneri di Yves Saint Laurent sono state disperse nel roseto di Villa Oasis, e un memoriale in suo onore \u00e8 stato eretto nel giardino. Il 27 novembre 2010, la principessa Lalla Salma, moglie del re del Marocco Muhammad VI, inaugur\u00f2 la mostra \"Yves Saint Laurent et le Maroc\", con la creazione della via Yves Saint Laurent.\nIl 3 dicembre 2011 \u00e8 stato inaugurato il museo berbero al piano terra della villa, in presenza di ministro della cultura francese Fr\u00e9d\u00e9ric Mitterrand.\nOggi il giardino attira pi\u00f9 di 600.000 visitatori all'anno.\nOrnitologia.\nI canti dei bulbul accolgono i visitatori del giardino, che trovano altre specie comuni come il merlo, il passero, il pettirosso e la cinciallegra, accanto a specie meno comuni di uccelli canori come la ballerina bianca, la emberiza striolata, il codirosso spazzacamino e il pigliamosche comune. Sono numerosi colombe e i piccioni, e vi \u00e8 anche un falco."}
{"id": "5338710", "revid": "116400850", "url": "https://it.wikipedia.org/wiki?curid=5338710", "title": "Mitreo di Santa Maria Capua Vetere", "text": "Il Mitreo di Santa Maria Capua Vetere \u00e8 uno dei pi\u00f9 importanti mitrei al mondo. Esso si trova nei pressi dell'Anfiteatro campano e del Museo archeologico dell'antica Capua. Dal dicembre del 2014 il museo, l'anfiteatro e il mitreo sono passati in gestione al Polo museale della Campania.\nIl mitreo venne casualmente rinvenuto nel 1922, durante lo scavo per la costruzione di un edificio.\nStoria.\nCapua, sede del famoso Anfiteatro Campano, vide il dilagarsi del culto mitraico durante la dominazione romana forse portato proprio dai gladiatori orientali solitamente legati a questo culto. La costruzione del mitreo si pensa risalga al II secolo d.C.\nStruttura.\nLa struttura sotterranea \u00e8 accessibile attraverso una rampa di scale che porta ad uno stretto corridoio che fungeva da anticamera. Alla destra, attraversando un arco, vi \u00e8 una stanza di preparazione (apparitorium) per i partecipanti. Alla sinistra invece vi \u00e8 il vero e proprio mitreo, formata da una camera rettangolare ampia circa 12 metri di lunghezza per 3 metri di larghezza, con una volta a botte e lucernari.\nLungo la struttura vi sono i posti a sedere per gli adepti che partecipavano ai riti. In fondo vi \u00e8 un altare con dietro la Tauroctonia.\nLungo la parete orientale vi \u00e8 una lunetta rappresentante la Luna su una biga mentre nella parete meridionale vi \u00e8 un bassorilievo in marmo rappresentante Amore e Psiche. Originariamente tutta la camera era circondata di pitture parietali raffiguranti i riti di iniziazione degli adepti al culto del dio Mitra ma oggi non vi \u00e8 rimasto quasi nulla di tale pitture. \nLa volta a botte \u00e8 dipinta a fondo giallo con numerose stelle di colore verde e rosso al centro delle quali vi \u00e8 della pasta vitrea lucente che probabilmente alla luce delle fiaccole degli adepti riproponeva l'immagine di un cielo stellato. \nLa Tauroctonia.\nL'affresco pi\u00f9 importante \u00e8 la raffigurazione della Tauroctonia (o Taurocedio) sulla parete centrale. Su uno sfondo roccioso il dio Mitra affonda nel collo del toro un pugnale. \nIl dio indossa il berretto frigio e un vestito rosso bordato di verde con un ampio mantello svolazzante, rosso all'esterno e azzurro all'interno.\nIn alto a sinistra vi \u00e8 il dio Sole che osserva la scena e attraverso un corvo posto davanti a se comanda a Mitra di compiere l'impresa. In alto a destra vi \u00e8 invece la dea Luna. Ai lati vi sono i due Dadofori, cio\u00e8 portatori di fiaccole: Cautes, a sinistra con la fiaccola sollevata, simbolo della vittoria della luce sulle tenebre e cio\u00e8 del giorno sulla notte (l'Equinozio di Primavera) e a destra Cautopates, con la fiaccola abbassata e quindi la vittoria della notte sul giorno (l'Equinozio d'Autunno). In basso vi sono tre animali che aiutano Mitra: il cane, lo scorpione e il serpente. Infine vi sono due volti barbuti che spuntano dal suolo e rappresentano i \"Genius Loci\" cio\u00e8 gli spiriti protettori del luogo.\nSegni.\nNel mitreo sono stati ritrovati degli strani segni sulle pareti che, per\u00f2 gli archeologi non sono ancora riusciti a decifrare."}
{"id": "5338711", "revid": "1226", "url": "https://it.wikipedia.org/wiki?curid=5338711", "title": "Giovanni Vicario", "text": ""}
{"id": "5338731", "revid": "281944", "url": "https://it.wikipedia.org/wiki?curid=5338731", "title": "Aeroporto di Blagove\u0161\u010densk", "text": ""}
{"id": "5338733", "revid": "1632387", "url": "https://it.wikipedia.org/wiki?curid=5338733", "title": "Karmakanic", "text": "I Karmakanic sono una band progressive rock / metal fondata a Malm\u00f6, Svezia nel 2002 dal bassista Jonas Reingold (The Flower Kings).\nStile Musicale.\nLa loro musica \u00e8 caratterizzata da contrasti dinamici taglienti, pause, tempi e metriche complesse. Anche i testi sono astratti e non mancano lunghe parti strumentali. La loro musica \u00e8 influenzata dai gruppi classici del progressive come Yes, Genesis e Emerson, Lake &amp; Plamer. Allo stesso tempo, per\u00f2 combinano suoni con sintetizzatori e distorsori come le pi\u00f9 recenti band progressive come ad esempio: Dream Theater, Symphony X e The Flower Kings."}
{"id": "5338734", "revid": "670021", "url": "https://it.wikipedia.org/wiki?curid=5338734", "title": "Unione dell'Alto Reno", "text": "L'Unione dell'Alto Reno era un'unione di comuni che aggregava i comuni di Alto Reno Terme, Camugnano e Lizzano in Belvedere. Presentava una popolazione di 11.223 abitanti e si estendeva su una superficie di 255,69 km\u00b2. \nLa sede dell'Unione era stabilita presso Porretta Terme, che dal 1\u00ba gennaio 2016 \u00e8 confluito nel nuovo comune di Alto Reno Terme.\nL'unione si \u00e8 sciolta alla fine del 2016.\nPrincipali funzioni.\nTra le principali funzioni attribuite dai comuni aderenti all'Unione, vi sono: gestione del personale; polizia locale; sistemi informativi; servizi pubblici locali; sistemi di pianificazione urbanistica intercomunale."}
{"id": "5338740", "revid": "287204", "url": "https://it.wikipedia.org/wiki?curid=5338740", "title": "Abas", "text": "L'Abas \u00e8 l'unit\u00e0 di misura per la massa in uso tra i mercanti di perle in Iran.\nVale 0,1458 grammi e si divide in 4 sottomultipli detti \"grani\"."}
{"id": "5338752", "revid": "767487", "url": "https://it.wikipedia.org/wiki?curid=5338752", "title": "Un giglio infranto", "text": "Un giglio infranto \u00e8 un film del 1955 diretto da Giorgio Walter Chili.\n\u00c8 tratto dal dramma teatrale \"I congiurati di Belfiore\", a sua volta ispirato dai documenti storici del tribunale austriaco del Lombardo-Veneto.\nTrama.\nMantova, 1853. Amelia, un'attrice drammatica, orfana dei Martiri di Belfiore, viene a sapere che Zimmer, un consigliere austriaco suo ammiratore, ha fatto uccidere suo padre dopo aver promesso di salvarlo in cambio di una notte d'amore. Entrata a far parte della Giovine Italia con l'aiuto del conte Andrea e della contessa Eleonora sua moglie, ritrova ancora Zimmer. Costui le affida degli incarichi sempre pi\u00f9 importanti, non sapendo della sua brama di vendicare il padre. Nel frattempo Andrea viene arrestato per cospirazione, ma Amelia riesce a liberarlo e a farlo rifugiare in Piemonte sotto la protezione del conte di Cavour. Conosciuto il giovane Ferdinando, Amelia se ne innamora e parte con lui per Venezia a continuare le recite. Poco dopo il Regno di Sardegna e la Francia dichiarano guerra all'Austria nella seconda guerra d'indipendenza mentre Milano viene liberata dal dominio austriaco grazie alle truppe comandate dal conte. Costui ha per\u00f2 una brutta sorpresa: scopre infatti il presunto amante della moglie, Stefano, respinto da lei numerose volte, il quale in preda alla furiosa passione spara sulla contessa. La mira \u00e8 per\u00f2 sbagliata e il colpo raggiunge l'ex attrice, che muore serenamente mentre Zimmer viene ucciso dai milanesi in rivolta.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora in voga tra il pubblico italiano (in seguito ribattezzato dalla critica con il termine \"neorealismo d'appendice\").\n\u00c8 stato girato negli studi della Fert di Torino e Incir De Paolis di Roma.\nVenne iscritto al Pubblico registro cinematografico con il n. 1.610. Presentato alla Commissione di Revisione Cinematografica il 21 maggio 1955, ottenne il visto di censura n. 19.120 del 23 maggio 1955, con una lunghezza della pellicola di 3.081 metri.\nTalvolta indicata come \"Giglio infranto\", la dicitura esatta della pellicola (come si evince dai titoli di testa) \u00e8 \"Un giglio infranto\".\nAccoglienza.\nIl film incass\u00f2 150.200.000 lire dell'epoca."}
{"id": "5338754", "revid": "729019", "url": "https://it.wikipedia.org/wiki?curid=5338754", "title": "Stazione di Castellaro", "text": "La stazione di Castellaro era una fermata ferroviaria posta lungo la linea Pavia-Alessandria. Serviva il centro abitato di Castellaro de' Giorgi.\nStoria.\nLa fermata venne soppressa nel 2003.\nStrutture e impianti.\nLa fermata disponeva del solo binario in quanto la manovra degli adiacenti passaggi a livello veniva effettuata dalle vicine case cantoniere."}
{"id": "5338757", "revid": "363629", "url": "https://it.wikipedia.org/wiki?curid=5338757", "title": "Nuovo Circondario Imolese", "text": "Il Nuovo Circondario Imolese \u00e8 una unione di comuni situata nella citt\u00e0 metropolitana di Bologna, a cavallo tra l'Emilia e la Romagna, costituita a norma del d.lgs. 267/2000.\nEssa aggrega i sette comuni romagnoli di Borgo Tossignano, Casalfiumanese, Castel del Rio, Dozza, Fontanelice, Imola e Mordano, e i tre comuni emiliani di Castel Guelfo di Bologna, Castel San Pietro Terme e Medicina.\nIl territorio corrisponde inoltre ai comuni della AUSL di Imola, che era stata istituita con delibera della Giunta Regionale n\u00ba 2450 del 7 giugno 1994.\nLa sede si trova presso un palazzo in via Boccaccio a Imola. Attualmente il presidente \u00e8 il sindaco di Medicina, Matteo Montanari.\nHa una popolazione di 133.480 abitanti (al 31/12/2018) e si estende su una superficie di .\nPrincipali funzioni.\nTra le principali funzioni attribuite dai comuni aderenti all'unione vi sono: gestione del personale, gestione dei tributi comunali, polizia locale; sistemi informativi, servizi pubblici locali e sistemi di pianificazione urbanistica intercomunale."}
{"id": "5338758", "revid": "110157", "url": "https://it.wikipedia.org/wiki?curid=5338758", "title": "Giardino zoologico di Zurigo", "text": "Il giardino zoologico di Zurigo \u00e8 un parco faunistico istituito nel comune di Zurigo, in Svizzera, fondato nel 1929, si estende su un'area di 270.000 m\u00b2."}
{"id": "5338763", "revid": "71085837", "url": "https://it.wikipedia.org/wiki?curid=5338763", "title": "Zoo di Zurigo", "text": ""}
{"id": "5338765", "revid": "1687355", "url": "https://it.wikipedia.org/wiki?curid=5338765", "title": "Denisa Allertov\u00e1", "text": "Biografia.\nDenisa Allertov\u00e0 \u00e8 nipote della tennista Blanka Politzerova.\nHa vinto 9 titoli in singolare e 2 titoli nel doppio nel circuito ITF durante la sua carriera.\nIl 28 settembre 2015 ha raggiunto il suo miglior piazzamento mondiale nel singolo (nr. 57); il 5 agosto 2013 ha raggiunto la massima posizione (nr 385) nel ranking mondiale di doppio.\nNel 2015 ha fatto l'esordio con la squadra ceca di Fed Cup giocando, e vincendo, il match di doppio contro il Canada insieme a Lucie Hradeck\u00e1.\nNel 2019 sposa il tennista suo connazionale Jan Satral.\nCarriera.\nAl Guangzhou International Women's Open 2015 di Canton raggiunge la sua prima finale in carriera, perdendo contro Jelena Jankovi\u0107 con il punteggio di 2-6, 0-6. Durante il suo cammino, ha sconfitto la numero 2 del mondo Simona Halep e l'ex numero 5 del mondo Sara Errani, entrambe in due set."}
{"id": "5338767", "revid": "109050401", "url": "https://it.wikipedia.org/wiki?curid=5338767", "title": "International Institute for Strategic Studies", "text": "Lo International Institute for Strategic Studies o IISS (in italiano: Istituto Internazionale per gli studi strategici) \u00e8 un istituto di ricerca britannico (o think tank) nel campo degli affari internazionali. Descrive se stesso come:\n\"massima autorit\u00e0 mondiale sul conflitto politico-militare\".\nFin dal 1997 la sua sede \u00e8 la Arundel House, a Londra. L'indice \"Global Go To Think Tank\" del 2013 ha classificato l'IISS come il nono miglior think tank al mondo."}
{"id": "5338768", "revid": "54354", "url": "https://it.wikipedia.org/wiki?curid=5338768", "title": "IISS", "text": ""}
{"id": "5338769", "revid": "1318658", "url": "https://it.wikipedia.org/wiki?curid=5338769", "title": "Carlo Capacci", "text": "Biografia.\nCapacci frequenta l'universit\u00e0 presso il Politecnico di Torino, conseguendo la laurea magistrale in ingegneria civile.\nAttivit\u00e0 politica.\nViene nominato Presidente dell'Imperia Servizi SpA dall'Amministrazione di Centro Destra di Imperia nel 2009, incarico che ricopre fino al 2011.\nViene nominato Amministratore Unico della neocostituita Imperia Yacht Srl dall'Amministrazione di Centro Destra di Imperia nel 2010 incarico che ricopre fino al 2012.\nAlle elezioni amministrative del 2013, si candida a sindaco di Imperia, a capo della lista civica Imperia cambia, con il sostegno del Partito Democratico, della lista civica dell'ex sindaco Paolo Strescino e di una lista civica sostenuta dal PSI. Al primo turno ottiene il 46,83% dei voti, sfidando al ballottaggio il candidato del centro-destra Erminio Annoni (con il 28,2% dei voti). Il 10 giugno diventa sindaco, dopo avere vinto il ballottaggio con il 76,14% delle preferenze e strappando la citt\u00e0 al centro-destra, che la governava dal 1999.\nNell'aprile del 2018 annuncia la propria volont\u00e0 di non candidarsi per un secondo mandato."}
{"id": "5338785", "revid": "5585", "url": "https://it.wikipedia.org/wiki?curid=5338785", "title": "Giglio infranto", "text": ""}
{"id": "5338792", "revid": "119738805", "url": "https://it.wikipedia.org/wiki?curid=5338792", "title": "D\u00e4hlh\u00f6lzli di Berna", "text": "Il D\u00e4hlh\u00f6lzli di Berna \u00e8 un parco faunistico pubblico istituito nella capitale elvetica di Berna, in Svizzera, fondato nel 1937, si estende su un'area di 300.000 m^2."}
{"id": "5338794", "revid": "247222", "url": "https://it.wikipedia.org/wiki?curid=5338794", "title": "Lorena Biolcati", "text": ""}
{"id": "5338812", "revid": "214753", "url": "https://it.wikipedia.org/wiki?curid=5338812", "title": "Campionati mondiali di bob 2015", "text": "I Campionati mondiali di bob 2015 sono stati la sessantesima edizione della rassegna iridata del bob, manifestazione organizzata negli anni non olimpici dalla Federazione Internazionale di Bob e Skeleton; si sono tenuti dal 26 febbraio all'8 marzo 2015 a Winterberg, in Germania, sulla pista omonima, la stessa sulla quale si svolsero le competizioni iridate nel 1995 e, limitatamente alla gara femminile, anche nel 2000 e nel 2003. Sono state disputate gare in tre differenti specialit\u00e0: nel bob a due uomini, nel bob a due donne e nel bob a quattro.\nLe vittorie sono state conquistate nel bob a due uomini dal pilota tedesco Francesco Friedrich, al suo secondo trionfo iridato, insieme al frenatore Thorsten Margis, nella gara femminile dal team statunitense condotto da Elana Meyers-Taylor insieme alla frenatrice Cherrelle Garrett mentre la prova del bob a quattro ha visto il successo dell'equipaggio tedesco guidato da Maximilian Arndt, anch'egli al suo secondo trionfo iridato, insieme ai compagni Alexander R\u00f6diger, Kevin Korona e Ben Heber.\nAnche questa edizione dei mondiali, come ormai da prassi iniziata nella rassegna di Sch\u00f6nau am K\u00f6nigssee 2004, si \u00e8 svolta contestualmente a quella di skeleton e proprio insieme agli atleti di quest'ultima disciplina \u00e8 stato assegnato il titolo nella prova a squadre che ha visto trionfare la squadra tedesca.\nIl 16 gennaio 2019 la IBSF conferm\u00f2 le sanzioni inflitte ad Aleksandr Kas'janov, Il'vir Chuzin e Aleksej Pu\u0161kar\u00ebv in seguito alla vicenda doping emersa dopo le olimpiadi di So\u010di 2014, sospendendoli sino al 12 dicembre 2020 e escludendoli da tutti i risultati ufficiali ottenuti dal 14 febbraio 2014 sino a quella data, pertanto essi sono stati squalificati da tutti gli eventi a cui hanno preso parte in questa rassegna iridata.\nRisultati.\nBob a due uomini.\nLa gara si \u00e8 disputata dal 27 febbraio al 1\u00ba marzo nell'arco di quattro \"manches\" ed hanno preso parte alla competizione 33 compagini in rappresentanza di 19 differenti nazioni; campione uscente era l'equipaggio tedesco pilotato da Francesco Friedrich, che ha bissato il titolo ottenuto l'anno precedente insieme al frenatore Thorsten Margis, davanti alla coppia lettone composta da Oskars Melb\u0101rdis e Daumants Drei\u0161kens ed a quella tedesca formata da Johannes Lochner e Joshua Bluhm, giunte pari merito in seconda posizione.\nBob a due donne.\nLa gara si \u00e8 disputata dal 26 al 28 febbraio nell'arco di quattro \"manches\" ed hanno preso parte alla competizione 17 compagini in rappresentanza di 9 differenti nazioni; campione uscente era l'equipaggio canadese pilotato da Kaillie Humphries, che ha concluso la prova al settimo posto insieme alla compagna Melissa Lotholz, ed il titolo \u00e8 stato conquistato dalla statunitense Elana Meyers-Taylor insieme alla frenatrice Cherrelle Garrett davanti alle coppie tedesche composte rispettivamente da Anja Schneiderheinze ed Annika Drazek e da Cathleen Martini e Stephanie Schneider.\nBob a quattro.\nLa gara si \u00e8 disputata il 7 ed 8 marzo nell'arco di quattro \"manches\" ed hanno preso parte alla competizione 28 compagini in rappresentanza di 16 differenti nazioni; campione uscente era l'equipaggio tedesco pilotato da Maximilian Arndt, che ha bissato il titolo ottenuto l'anno precedente insieme ai compagni Alexander R\u00f6diger, Kevin Korona e Ben Heber, davanti all'altro team tedesco condotto da Nico Walther insieme ad Andreas Bredau, Marko H\u00fcbenbecker e Christian Poser ed a quello lettone guidato da Oskars Melb\u0101rdis con Daumants Drei\u0161kens, Arvis Vilkaste e J\u0101nis Strenga; in questa occasione per la prima volta anche una donna ha preso parte alla competizione: \u00e8 stata la pilota canadese Kaillie Humphries che con il suo equipaggio ha chiuso la gara in ventisettesima posizione.\nGara a squadre.\nLa gara si \u00e8 disputata il 1\u00ba marzo ed ogni squadra nazionale ha potuto prendere parte alla competizione con due formazioni; nello specifico la prova ha visto la partenza di uno skeletonista, di un equipaggio del bob a due femminile, di una skeletonista e di un equipaggio del bob a due maschile per ognuna delle 10 formazioni, che hanno gareggiato ciascuno in una singola \"manche\"; la somma totale dei tempi cos\u00ec ottenuti ha laureato campione la squadra tedesca di Axel Jungk, Cathleen Martini, Lisette Th\u00f6ne, Tina Hermann, Francesco Friedrich e Martin Grothkopp davanti a quella dei connazionali composta da Christopher Grotheer, Anja Schneiderheinze, Franziska Bertels, Anja Selbach, Johannes Lochner e Gregor Bermbach e da quella canadese formata da Dave Greszczyszyn, Kaillie Humphries, Kate O'Brien, Elisabeth Vathje, Justin Kripps e Alexander Kopacz."}
{"id": "5338815", "revid": "363629", "url": "https://it.wikipedia.org/wiki?curid=5338815", "title": "Unione dei comuni dell'Appennino Bolognese", "text": "Unione dell'Appennino Bolognese \u00e8 un'Unione di comuni costituita nel 2013 che aggrega undici comuni. Ne fanno parte Castel di Casio, Castel d\u2019Aiano, Castiglione dei Pepoli, Gaggio Montano, Grizzana Morandi, Marzabotto, Monzuno, San Benedetto Val di Sambro, Vergato e, a partire da maggio 2017, Camugnano e da settembre ne fa parte anche Lizzano in Belvedere.\nHa una popolazione di 47.104 abitanti e si estende su una superficie di 656,97\u00a0km\u00b2.\nLa sede dell'Unione \u00e8 in Piazza della Pace, 4 a Vergato; il suo presidente \u00e8 Maurizio Fabbri.\nPrincipali funzioni.\nTra le principali funzioni attribuite dai comuni aderenti all'Unione, vi sono: gestione del personale, informatica, sportello unico delle attivit\u00e0 produttive (SUAP), servizi sociali, sismica, difesa del suolo, ufficio forestazione, centrale unica di committenza, protezione civile."}
{"id": "5338817", "revid": "604467", "url": "https://it.wikipedia.org/wiki?curid=5338817", "title": "Elana Meyers", "text": ""}
{"id": "5338822", "revid": "6923", "url": "https://it.wikipedia.org/wiki?curid=5338822", "title": "Moda Domani Institute", "text": ""}
{"id": "5338825", "revid": "110157", "url": "https://it.wikipedia.org/wiki?curid=5338825", "title": "Chiesa di San Protaso", "text": "San Protaso \u00e8 una chiesa di Milano, situata all'angolo tra piazzale Brescia e via Osoppo, nel Municipio 7; su di essa insiste l'omonima parrocchia di rito ambrosiano appartenente al decanato di San Siro della nona pastorale I dell'arcidiocesi di Milano.\nStoria.\nIl quartiere San Siro sorse alla periferia occidentale di Milano a partire dalla seconda met\u00e0 degli anni 1920, nell'area dell'antico centro abitato omonimo, inglobato nella citt\u00e0 alla fine del XIX secolo.\nEssendo necessaria la costruzione di una chiesa nella zona, l'Arcidiocesi di Milano, nel 1931, acquist\u00f2 a tal fine un terreno prospiciente piazzale Brescia; lo stesso anno, ebbe inizio da parte dell'Impresa di costruzioni Antonio Bassanini, l'edificazione della chiesa su progetto degli architetti Luigi e Felice Nava, per una spesa di di lire. Terminata nella struttura ma non nell'apparato decorativo (che venne realizzato negli anni immediatamente successivi), venne consacrata dall'arcivescovo cardinale Alfredo Ildefonso Schuster l'11 aprile 1933; il giorno 8 dello stesso mese, era stata elevata a sede dell'omonima parrocchia, il cui titolo venne mutuato da quello della chiesa di San Protaso ad Monachos, situata nel centro di Milano e demolita nel 1930.\nDescrizione.\nEsterno.\nL'esterno della chiesa \u00e8 caratterizzato dal paramento murario in mattoncini, elemento tipico dell'architettura religiosa degli anni 1930.\nLa facciata, preceduta da un sagrato, \u00e8 a capanna, e presenta nella parte inferiore un portico a tre arcate, separate da lesene, delle quali la centrale \u00e8 pi\u00f9 ampia rispetto alle due laterali; al di sotto di esso si aprono tre portali e altrettanti finestroni ad arco. La parte superiore del prospetto \u00e8 movimentata dalla presenza di monofore pi\u00f9 piccole e nicchie, e termina in alto con un semplice timpano triangolare sormontato da una croce.\nSul retro della chiesa vi \u00e8 il campanile a torre; esso ospita, nella cella, un concerto di 5 campane in \"Re\u266d\".\nInterno.\nL'interno della chiesa \u00e8 a pianta a croce latina; l'aula \u00e8 costituita da un'unica navata coperta con volta a vela lunettata e affiancata da due cappelle per lato; la crociera \u00e8 coperta con volta a vela con oculo centrale che, esternamente, \u00e8 chiusa da una cupola con alto tamburo. Sia nella navata, sia nel transetto, la parte inferiore delle pareti \u00e8 rivestita in marmo, quella superiore e la volta sono intonacate, con decorazioni ad affresco. In asse con la navata centrale si trova l'abside semicircolare, con l'altare maggiore marmoreo. Le finestre sono chiuse con vetrate policrome, di epoche e soggetto diversi.\nA ridosso della parete dell'abside, su un'apposita cantoria, si trova l'organo a canne della chiesa. Questo venne costruito dalla ditta Balbiani-Vegezzi Bossi nel 1961 e dispone di 32 registri, con trasmissione elettropneumatica; la consolle, mobile indipendente, \u00e8 a pavimento, ed ha due tastiere di 61 note ciascuna e pedaliera concavo-radiale di 32 note."}
{"id": "5338845", "revid": "28592", "url": "https://it.wikipedia.org/wiki?curid=5338845", "title": "Telegrafo ottico", "text": ""}
{"id": "5338847", "revid": "729019", "url": "https://it.wikipedia.org/wiki?curid=5338847", "title": "Kinner Envoy", "text": "Il Kinner C-7 Envoy fu un aereo da trasporto monomotore monoplano ad ala bassa sviluppato dall'azienda aeronautica statunitense Kinner Airplane &amp; Motor Corporation nei primi anni trenta.\nRealizzato per il mercato dell'aviazione commerciale, venne utilizzato anche in campo militare utilizzato dalla United States Navy, la marina militare degli Stati Uniti d'America, come aereo da collegamento.\nStoria del progetto.\nNei primi anni trenta la Kinner Airplane &amp; Motor Co. decise di avviare lo sviluppo di un nuovo modello quadriposto per diversificare ulteriormente l'offerta dei propri modelli sul mercato dell'aviazione commerciale. L'ufficio tecnico dell'azienda, nelle figure degli ingegneri Max B. Harlow e Harold Webb, elaborar\u00f2 un progetto sviluppato dal biposto Kinner Sportwing, destinato al turismo, del quale risultava una variante ingrandita nelle dimensioni generali. Il risultato fu identificato come C-7 Envoy, un velivolo che riproponeva l'impostazione generale dei modelli fino ad allora realizzati dall'azienda, monomotore in configurazione traente, monoplano, carrello fisso, cellula realizzata in struttura metallica ricoperta da tela trattata.\nL'ala, posizionata bassa sulla fusoliera, era controventata da tiranti in cavetto d'acciaio che collegavano la sezione centrale di ogni semiala alla fusoliera. Questa integrava la cabina di pilotaggio chiusa con la postazione per il pilota pi\u00f9 quattro altri posti a sedere per i passeggeri. Dotato di carrello d'atterraggio fisso, quest'ultimo era caratterizzato dalle gambe di forza anteriori dotate di carenature \"a pantalone\" ed era integrato posteriormente da un ruotino d'appoggio posizionato sotto la coda.\nIl primo esemplare dell'Envoy venne portato in volo all'inizio del 1934 e, constatata l'assenza di problemi, nello stesso anno venne avviata la produzione in serie, con i primi quattro esemplari completati venduti a piloti privati ed equipaggiati con un motore Kinner C-7, un radiale 7 cilindri raffreddato ad aria in grado di erogare una potenza pari a 300 hp (224 kW), collocato sul naso del velivolo racchiuso da una cappottatura avvolgente, su cui erano evidenti le bugne in corrispondenza delle punterie, e abbinato a un'elica bipala metallica a passo variabile. Agli esemplari civili si aggiunsero nel 1936 altri tre esemplari commissionati dalla United States Navy ed uno richiesto dalla marina imperiale giapponese.\nImpiego operativo.\nI tre esemplari acquisiti dalla US Navy, che in base alle convenzioni di designazione allora vigenti vennero immessi in servizio come XRK-1, furono equipaggiati con una versione del 7 cilindri Kinner C-7 indicata come R-1044-2 da 340 hp (254 kW) e destinati al ruolo di aereo da collegamento, uno assegnato all'\"Inspector of Naval Aircraft\" presso gli stabilimenti della Douglas Aircraft Company a Santa Monica, California, un secondo assegnato al VJ-5, reparto incaricato del trasporto degli ufficiali della Naval Air Station (NAS) San Diego, presso la locale Base navale, mentre del terzo non si hanno notizie. L'esemplare basato alla NAS San Diego venne in seguito rimotorizzato con un Pratt &amp; Whitney R-985-38 da 400 hp (298 kW), sempre radiale ma a 9 cilindri, che si distingueva per la diversa copertura del motore, ora un anello Townend. L'ultimo esemplare rimase in servizio fino all'entrata degli Stati Uniti nella Seconda guerra mondiale (1941).\nL'esemplare giunto in Giappone, in base alle convenzioni della Marina imperiale, assunse la designazione LXK ed inviato a prove di valutazione per l'eventuale adozione nei reparti della Dai-Nippon Teikoku Kaigun K\u014dk\u016b Hombu, la sua componente aerea."}
{"id": "5338850", "revid": "404449", "url": "https://it.wikipedia.org/wiki?curid=5338850", "title": "Giorgio Luciano Verda", "text": "Biografia.\nDa ragazzo partecipa al Movimento dei laureati cattolici, a partire dal 1945 \u00e8 iscritto alla Democrazia Cristiana ligure. Si laurea presso la Universit\u00e0 commerciale Luigi Bocconi di Milano. Gi\u00e0 consigliere comunale di Imperia dal 1956, dal 22 dicembre 1961 al 7 giugno 1970 ricopre la carica di sindaco, con una giunta DC.\nNel 1970 lascia la carica di sindaco della citt\u00e0 ligure, per entrare nel consiglio regionale ligure, in cui rimarr\u00e0 fino al 1990, dalla I alla IV legislatura, nel gruppo DC. Nella prima legislatura \u00e8 Assessore a Finanze e Demanio, Provveditorato e Patrimonio. Nella seconda legislatura ricopre per un breve periodo l'incarico di Presidente della Liguria, dal 15 aprile 1975 al 28 luglio dello stesso anno. Nella terza legislatura \u00e8 nuovamente assessore, con deleghe a Bilancio, Finanze, Affari Generali e personale. Nella sua quarta ed ultima legislatura \u00e8 Presidente del Consiglio Regionale."}
{"id": "5338852", "revid": "1444886", "url": "https://it.wikipedia.org/wiki?curid=5338852", "title": "Citometria a flusso", "text": "La citometria a flusso \u00e8 una tecnica di laboratorio in ambito biomedico che utilizza un fascio di luce laser per la rilevazione, il conteggio, la caratterizzazione e, utilizzando strumenti avanzati, la separazione di cellule in sospensione. La citometria a flusso si avvale dell'impiego di uno strumento, il citometro a flusso che \u00e8 in grado di misurare contemporaneamente alcuni parametri morfologici derivanti dall'attraversamento di singole cellule da parte di un fascio di luce laser. Lo strumento \u00e8 detto a flusso perch\u00e9 le cellule fluiscono velocemente e singolarmente attraverso il raggio di luce che le colpisce.\nLa citometria a flusso \u00e8 utilizzata di routine nella diagnosi di patologie del sangue, ma anche, mediante disgregazione dei tessuti, di tumori o neoplasie a carico di tessuti solidi.\nStoria.\nIl primo citometro a flusso, basato sull'impedenziometria e sul principio di Coulter fu messo a punto da Wallace H. Coulter e Mack Fulwyler nel 1953. In concomitanza con la scoperta del principio di Coulter, fu pubblicato un articolo sulla rivista \"Science\"\".\"\nIl primo citofluorimetro invece fu sviluppato da Wolfgang G\u00f6hde dell'universit\u00e0 di M\u00fcnster il 18 dicembre 1968, prodotto dalla ditta Partec e commercializzato nel 1968/1969 dalla ditta tedesca Phywe AG presso G\u00f6ttingen.\nIn quegli anni i metodi analitici di assorbimento erano preferiti rispetto a quelli di fluorescenza. Poco dopo vennero sviluppati i citometri a flusso fra cui: \nOrigine del nome.\nIn principio la definizione citometria a flusso basata sulla fluorescenza (in breve citofluorimetria), veniva denominata citofotometria a impulsi (dal tedesco: \"Impulszytophotometrie),\" basata sul primo strumento brevettato. Nel 1976 durante la 5^ Conferenza sulla Citologia Automatizzata della Fondazione Americana di Ingegneria, tenutasi a Pensacola (Florida), otto anni dopo l'introduzione del primo citometro basato sulla fluorescenza, \u00e8 stato accettato il nome di citometria a flusso, che rapidamente divenne popolare.\nPrincipi analitici.\nIl principio fondamentale sul quale si basa la citometria a flusso \u00e8 la dispersione della luce. Il citometro (o citofluorimetro) utilizza un flusso laminare di liquido (chiamato liquido di sheath - che significa guaina, ovvero che avvolge le cellule) per organizzare le cellule in un flusso ordinato, costante e continuo, in modo da poter portare ogni singola cellula (chiamata anche evento) nella camera di conta all'interno della quale avverr\u00e0 l'analisi. Il fenomeno di ordinamento delle cellule viene chiamato focalizzazione idrodinamica.\nIn strumenti con pi\u00f9 di due fasci laser (per il forward e side scatter), chiamati citofluorimetri, sono presenti delle fonti luminose che emettono lunghezze d'onda prefissate per l'eccitazione di fluorocromi legati ad immunoglobuline; questi complessi vengono utilizzati per la ricerca di specifici marcatori cellulari come per esempio i cluster di differenziazione, utili per la definizione della linea cellulare di appartenenza del campione.\nLe modalit\u00e0 con cui la luce attraversando le cellule viene distribuita sia sulla stessa linea del fascio (\"forward\" \"scatter - dispersione frontale - FSC\"), sia lateralmente (\"side\" \"scatter - dispersione laterale - SSC\"), forniscono informazioni rispettivamente sulle dimensioni e sulla complessit\u00e0 interna della cellula.\nCitofluorimetria.\nNella citofluorimetria, vengono utilizzati degli anticorpi monoclonali legati a particolari molecole, chiamate fluorocromi, ovvero molecole in grado di emettere una fluorescenza se eccitate con radiazioni luminose aventi lunghezze d'onda specifiche. I citofluorimetri quindi, presentano sia fonti luminose specifiche (per emettere radiazioni monocromatiche) che rilevatori specifici. Questa particolare analisi viene utilizzata per la ricerca di specifici marcatori cellulari come per esempio i cluster di differenziazione, utili per la definizione della linea cellulare di appartenenza del campione. Grazie alla presenza di pi\u00f9 rilevatori sullo stesso strumento, \u00e8 possibile analizzare simultaneamente pi\u00f9 parametri nella stessa acquisizione. La citofluorimetria, oltre ad essere una tecnica di analisi qualitativa, grazie ad una relazione direttamente proporzionale fra la quantit\u00e0 di fluorocromo e l'intensit\u00e0 luminosa della radiazione emessa (fluorescenza), \u00e8 possibile avere informazioni anche sulla quantit\u00e0 di siti di legame per il complesso antigene-anticorpo-marcatore presenti su ogni singola cellula analizzata.\nCitometri a flusso.\nI moderni citometri a flusso sono in grado di analizzare in tempo reale (cio\u00e8 con una restituzione dei risultati immediata e la possibilit\u00e0 di modificare i parametri di analisi mentre \u00e8 in corso l'acquisizione) molte migliaia di cellule al secondo. Un citometro a flusso \u00e8 simile a un microscopio, con la differenza che, invece di produrre un'immagine della cellula, la citometria a flusso offre una quantificazione ed una immunofenotipizzazione automatizzata su larga scala di parametri ottici specifici per ogni tipo di cellula. Un citometro a flusso ha cinque componenti principali: una camera di flusso, una camera di conta, un rivelatore, un sistema di amplificazione e un computer per l'analisi dei segnali.\nCamera di flusso.\nLa camera di flusso \u00e8 conformata in modo da creare una corrente liquida (mediante un fluido guaina, o liquido di sheath), la quale trasporta e allinea le cellule in modo che attraversino la camera di conta formando una singola linea che verr\u00e0 analizzata attraverso il fascio di luce per il rilevamento delle caratteristiche fisiche o immunofenotipiche. Il fenomeno idrodinamico che sta alla base dell'allineamento delle cellule \u00e8 la focalizzazione idrodinamica.\nCamera di conta.\nLa camera di conta \u00e8 una parte del citofluorimetro attraverso la quale, le cellule, precedentemente allineate, incontrano i fasci luminosi che determinano la lettura degli eventi e la loro caratterizzazione. Di solito \u00e8 costituita da materiale trasparente, in modo da permettere all'operatore l'osservazione dall'esterno della camera, soprattutto per controllare la presenza di bolle d'aria che andrebbero ad inficiare la lettura del campione e quindi l'analisi.\nSistema di rivelazione.\nIl sistema di rivelazione nei citofluorimetri \u00e8 composto da:\nFonti luminose.\nLe fonti luminose in un citofluorimetro possono essere di vario genere. Esistono vari tipi di lampade che emettono radiazioni luminose pi\u00f9 o meno monocromatiche, in base alla natura del materiale di cui \u00e8 composto il catodo. Le pi\u00f9 comunemente utilizzate sono:\nGruppo ottico.\nIl gruppo ottico \u00e8 un elemento necessario per l'indirizzamento dei fasci luminosi sulla corrente fluida del campione e, successivamente, dopo essere stato assorbito/disperso dal campione, il fascio attraversa un sistema di specchi ed eventualmente di prismi che fungono da monocromatori, per indirizzarlo ai vari rivelatori. Il percorso che la luce compie per arrivare al rivelatore viene anche chiamato cammino ottico.\nRivelatore.\nIl rivelatore converte le misurazioni analogiche di intensit\u00e0 luminosa, trasformandole in un segnale elettrico per permettere al software di gestione di elaborare i segnale e restituire il risultato dell'analisi. In base al numero di fonti luminose (numero di fasci luminosi monocromatici) presenti, varia anche il numero di rivelatori presenti sullo strumento. Di norma i rivelatori sono componenti in grado, come gi\u00e0 accennato, in grado di trasformare un segnale analogico (l'intensit\u00e0 del fascio luminoso) in un segnale elettrico, sotto forma di una differenza di potenziale elettrico ovvero una corrente elettrica. Il dispositivo in grado di svolgere questo compito \u00e8 il fotorivelatore (o fototubo) oppure, per la rivelazione di intensit\u00e0 molto deboli, il fotomoltiplicatore. Gli strumenti moderni di solito dispongono di pi\u00f9 laser e rivelatori a fluorescenza. Il record attuale per uno strumento commerciale \u00e8 di dieci laser e 30 rivelatori a fluorescenza.\nSistema di elaborazione dati.\nIl sistema di elaborazione dei dati \u00e8 costituito da due principali unit\u00e0:\nADC.\n\"Articolo principale: convertitore analogico-digitale\"\nIl convertitore analogico-digitale, \u00e8 un circuito elettronico in grado di convertire un segnale analogico con andamento continuo (ad es. una tensione elettrica) in una serie di valori digitali, utili al software di gestione strumentale per l'elaborazione dei dati.\nComputer di gestione strumentale.\nIl computer di gestione \u00e8 un PC sul quale vi \u00e8 installato un software di gestione che, come suggerisce il nome, \u00e8 atto alla gestione dello strumento che all'interpretazione dei dati analitici. Esistono vari tipi di software, pi\u00f9 o meno complessi, in base al loro effettivo utilizzo; va da s\u00e9 infatti che per scopi di ricerca, il software debba avere molte pi\u00f9 possibilit\u00e0 di interazione con lo strumento per quanto riguarda i parametri che \u00e8 possibile settare (es. tensione delle fonti luminose, compensazione dei rivelatori), rispetto ad un software diagnostico che deve rispettare dei criteri di riproducibilit\u00e0 e ripetibilit\u00e0 e quindi avere dei parametri standard e la possibilit\u00e0 di calibrazione. L'amplificazione dei segnali da parte del software pu\u00f2 essere di tipo lineare o logaritmica.\nMarcatori.\nMarcatori Fluorescenti.\nUna vasta gamma di fluorofori pu\u00f2 essere utilizzata come marcatori nella citometria a flusso. I fluorofori, sono normalmente legati ad un anticorpo che riconosce un antigene bersaglio sulla superficie o all'interno della cellula. I fluorofori possono anche essere collegati a un'entit\u00e0 chimica con affinit\u00e0 per la membrana cellulare o un'altra struttura cellulare. Ogni fluoroforo ha una caratteristica lunghezza d'onda di eccitazione e di emissione, e gli spettri di emissione spesso si sovrappongono. Di conseguenza, la combinazione di marcatori che possono essere utilizzati dipende dalla lunghezza d'onda della/e lampada/e o laser utilizzati per eccitare i fluorocromi e dai rivelatori disponibili. Si ritiene che il numero massimo di marcatori fluorescenti distinguibili sia 17 o 18 e questo livello di complessit\u00e0 richiede una laboriosa ottimizzazione per limitare gli artefatti, nonch\u00e9 complessi algoritmi di deconvoluzione per separare gli spettri sovrapposti. La citometria a flusso utilizza la fluorescenza come strumento quantitativo; la massima sensibilit\u00e0 della citometria a flusso \u00e8 ineguagliata da altre piattaforme di rilevamento fluorescenti come la microscopia confocale. La sensibilit\u00e0 assoluta alla fluorescenza \u00e8 generalmente inferiore nella microscopia confocale poich\u00e9 i segnali fuori fuoco vengono rifiutati dal sistema ottico confocale e poich\u00e9 l'immagine \u00e8 costruita in serie da misurazioni individuali in ogni punto della cellula, ci\u00f2 riduce la quantit\u00e0 di tempo disponibile per raccogliere il segnale.\nPunti quantici.\n\"Articolo principale: Punti quantici.\"\nI punti quantici sono utilizzati al posto dei fluorofori nel caso in cui vi siano delle sovrapposizioni spettrali di emissione.\nMarcatori a isotopi.\nLa citometria di massa supera i limiti imposti dalla marcatura fluorescente, utilizzando gli isotopi di lantanidi legati agli anticorpi. Questo metodo potrebbe teoricamente consentire l'uso di 40 o 60 marcature distinguibili ed \u00e8 stato dimostrato fino a 30 etichette. La citometria di massa \u00e8 fondamentalmente diversa dalla citometria a flusso: le cellule sono introdotte in un plasma, successivamente ionizzate e gli isotopi associati sono quantificati mediante spettrometria di massa. Sebbene questo metodo consenta l'uso di un numero elevato di marcatori, attualmente ha una capacit\u00e0 di trasmissione inferiore rispetto alla citometria a flusso. Questa analisi \u00e8 di tipo distruttivo, precludendo il recupero delle cellule mediante il \"cell sorting\".\nAnalisi dei dati.\nCompensazione.\nOgni fluorocromo ha un ampio spettro di fluorescenza. Quando si utilizza pi\u00f9 di un fluorocromo, \u00e8 possibile che si verifichi la sovrapposizione tra gli spettri di emissione dei vari fluorocromi, situazione da evitare, in quanto si possono avere fenomeni di interferenza ondulatoria e quindi dei falsi positivi o negativi, condizione quindi da evitare. Ad esempio, lo spettro di emissione per la FITC, si sovrappone alla stessa lunghezza d'onda che passa attraverso il filtro utilizzato per la PE. Questa sovrapposizione spettrale viene corretta rimuovendo una parte del segnale FITC dai segnali PE o viceversa. Questo processo \u00e8 chiamato compensazione del colore, che calcola l'intensit\u00e0 dell'emissione di un fluorocromo come una percentuale, per misurare se stesso.\n\"La compensazione \u00e8 il processo matematico mediante il quale correggiamo i dati di intensit\u00e0 delle emissioni spettrali dei fluorocromi in citometri a flusso multiparametro, mediante la sovrapposizione spettrale. Questa sovrapposizione, o \"spillover\", deriva dall'uso di coloranti fluorescenti che sono misurabili in pi\u00f9 di un rivelatore; lo spillover \u00e8 correlato da una costante nota come coefficiente di spillover. Il processo di compensazione \u00e8 una semplice applicazione dell'algebra lineare, che ha come obiettivo la correzione degli spillover di tutti i coloranti in tutti i rivelatori, in modo tale che, in uscita, i dati siano effettivamente normalizzati e che ogni parametro contenga informazioni provenienti da un solo colorante. In generale, la nostra capacit\u00e0 di elaborare i dati \u00e8 pi\u00f9 efficace quando la visualizzazione dei dati viene presentata senza correlazioni inutili \"\nGating.\nI dati generati dai citometri a flusso possono essere visualizzati in una singola dimensione per produrre un istogramma, in un grafico bidimensionale (di dispersione) \noppure in grafici anche a tre dimensioni. Le regioni di questi grafici possono essere separate sequenzialmente in base all'intensit\u00e0 della fluorescenza, creando una serie di estrazioni di sottoinsiemi, chiamate \"gates\" (\"dall'inglese: porta, cancello\"). Esistono protocolli specifici di gating per scopi diagnostici e clinici soprattutto in relazione all'ematologia. Le singole cellule sono spesso distinte dalle coppie o aggregati pi\u00f9 numerosi per il cosiddetto loro \"tempo di volo\" (indicato anche come \"ampiezza dell'impulso\") attraverso il raggio laser focalizzato. I grafici sono spesso costruiti su base logaritmica. Poich\u00e9 gli spettri di emissione dei diversi coloranti fluorescenti si sovrappongono, i segnali ai rivelatori devono essere compensati elettronicamente e computazionalmente. I dati accumulati utilizzando il citometro di flusso possono essere analizzati utilizzando software, ad esempio JMP (software statistico), WinMDI, Flowing Software, e Web-based Cytobank (tutti freeware), Cellcion, Kaluza, FCS Express, FlowJo, FACSDiva, CytoPaint (conosciuto anche come Paint-A-Gate), VenturiOne, CellQuest Pro, Infinicyt o Cytospec. Una volta raccolti i dati, operazione chiamata anche acquisizione, non \u00e8 necessario rimanere collegati al citometro a flusso e l'analisi quindi pu\u00f2 essere eseguita su un computer separato. Ci\u00f2 \u00e8 particolarmente diffuso nelle strutture centrali dove l'utilizzo di queste macchine \u00e8 molto richiesto e condiviso fra vari laboratori o gruppi di ricerca.\nAnalisi computazionale.\nI recenti progressi nell'identificazione automatica delle popolazioni cellulari mediante metodi computazionali hanno offerto un'alternativa alle strategie di gating tradizionali. I sistemi di identificazione automatica potrebbero potenzialmente aiutare a isolare popolazioni rare o nascoste. I metodi analitici automatici comprendono FLOCK l\"Immunology Database and Analysis Portal\" (ImmPort), SamSPECTRAL. L'algoritmo \"Stochastic Neighbor Embedding\" distribuito su T (tSNE) \u00e8 un algoritmo progettato per eseguire la riduzione della dimensionalit\u00e0, per consentire la visualizzazione di dati multidimensionali complessi in una \"mappa\" bidimensionale. Gli sforzi di collaborazione hanno portato a un progetto aperto chiamato FlowCAP (Flow Cytometry: Critical Assessment of Population Identification Methods,) per fornire un modo obiettivo per confrontare e valutare i metodi di clustering in citometria a flusso e per stabilire linee guida sull'uso appropriato di questi metodi.\nApplicazioni.\nQuesta tecnologia ha applicazioni in numerosi campi, tra cui la biologia molecolare, la patologia, l'immunologia, la biologia vegetale e la biologia marina. Ha una vasta applicazione in medicina, soprattutto nei trapianti, ematologia, immunologia e chemioterapia dei tumori, diagnosi prenatale, genetica e selezione dello sperma per la preselezione del sesso. Inoltre, \u00e8 ampiamente utilizzato nella ricerca per il rilevamento del danno al DNA, del clivaggio della caspasi e dell'apoptosi cellulare. Nella neuroscienza \u00e8 anche possibile analizzare la co-espressione di antigeni sulla superficie cellulare e di antigeni intracellulari. Nella biologia marina, le propriet\u00e0 autofluorescenti del plancton fotosintetico possono essere sfruttate dalla citometria a flusso per caratterizzare l'abbondanza e la struttura della comunit\u00e0. Nell'ingegneria delle proteine (proteomica), la citometria a flusso viene utilizzata in congiunzione con lo \"yeast display\" e il \"bacterial display\" per identificare le varianti proteiche della superficie cellulare."}
{"id": "5338854", "revid": "1064007", "url": "https://it.wikipedia.org/wiki?curid=5338854", "title": "Zoo di Tirana", "text": "Lo zoo di Tirana \u00e8 uno zoo situato nella citt\u00e0 di Tirana, in Albania. Realizzato nel 1966, copre un'area di poco meno di 6 ettari, a sud della citt\u00e0, tra il Grande Parco e i Giardini Botanici."}
{"id": "5338858", "revid": "86768688", "url": "https://it.wikipedia.org/wiki?curid=5338858", "title": "Legame (molecolare)", "text": ""}
{"id": "5338864", "revid": "604467", "url": "https://it.wikipedia.org/wiki?curid=5338864", "title": "Elana Meyers Taylor", "text": ""}
{"id": "5338868", "revid": "283141", "url": "https://it.wikipedia.org/wiki?curid=5338868", "title": "Parole chiave", "text": ""}
{"id": "5338872", "revid": "604467", "url": "https://it.wikipedia.org/wiki?curid=5338872", "title": "Jamie Greubel", "text": ""}
{"id": "5338873", "revid": "604467", "url": "https://it.wikipedia.org/wiki?curid=5338873", "title": "Jamie Greubel Poser", "text": ""}
{"id": "5338874", "revid": "112857619", "url": "https://it.wikipedia.org/wiki?curid=5338874", "title": "Alice Master Pizza", "text": "Alice Master Pizza \u00e8 un talent culinario condotto da Ivan Bacchi trasmesso dal 2015 su Alice.\nLa trasmissione.\nLa trasmissione nasce da un'idea di Antonino Esposito ed \u00e8 trasmessa da Sorrento. Il programma \u00e8 un talent culinario in cui i vari concorrenti, pizzaioli, gareggiano al fine di vincere il titolo Alice Master Pizza. Essi sono giudicati da una giuria composta da: Antonino Esposito, Cristina Lunardini e Sergio Maria Teutonico."}
{"id": "5338887", "revid": "363629", "url": "https://it.wikipedia.org/wiki?curid=5338887", "title": "Record (informatica)", "text": "In informatica, un record (noto anche come struttura) \u00e8 un tipo di dato strutturato che comprende diversi elementi (detti campi o membri) di tipo eterogeneo. A differenza degli array, nei record il numero di campi \u00e8 usualmente stabilito nella definizione del tipo e i campi hanno un nome. I record sono impiegati tipicamente nell'implementazione delle strutture dati.\nNei linguaggi di programmazione orientata agli oggetti, un oggetto \u00e8 un record esteso grazie all'aggiunta di procedure e funzioni atte a manipolare i dati in esso immagazzinati; molti linguaggi OOP conservano comunque i tipi record (che spesso sono implementati come casi particolari di oggetti, ad esempio in C++), per questioni di retrocompatibilit\u00e0 o per consentire l'implementazione di strutture plain old data (POD).\nEsempi.\nAda.\nIn Ada i record vengono dichiarati con la keyword \"record\", seguita da un elenco separato da punto e virgola dei nomi dei campi, per i quali viene specificato il tipo e facoltativamente un valore predefinito di inizializzazione. Le variabili di tipo strutturato possono essere inizializzate con una comprehension, e si accede ai campi con l'operatore punto.\ntype Libro is\n record\n Titolo: String(1..100) := \"\";\n Editore: String(1..100) := \"\";\n Autore: String(1..100) := \"\";\n Integer: Anno_Pubblicazione := 0;\n Positive: Numero_Pagine := 1;\n end record\nC.\nIn C i record vengono chiamati strutture (\"struct\") e vengono dichiarati con la keyword \"struct\", seguita da un elenco tra parentesi graffe dei nomi dei campi preceduti dal tipo e separati da punto e virgola (analogamente a delle dichiarazioni di variabili). L'inserimento del nome del tipo (nel caso dell'esempio, Libro) \u00e8 facoltativo e se si omette il tipo viene dichiarato anonimamente. Tra la graffa chiusa e il punto e virgola possono essere inseriti gli identificatori di variabili dichiarate con quel tipo. Se il tipo non \u00e8 anonimo vi si pu\u00f2 fare riferimento in seguito (ad esempio nelle dichiarazioni) includendo la keyword \"struct\". L'inizializzazione avviene con un letterale composto, i cui elementi seguono l'ordine della dichiarazione. Si accede ai campi con l'operatore punto, o con l'operatore freccia nel caso di un puntatore a variabile di tipo struct (codice_1).\n/* dichiarazione tipo strutturato */\nstruct Libro\n char titolo[100];\n char editore[100];\n char autore[100];\n int anno_pubblicazione;\n unsigned int numero_pagine;\n} divina_commedia, decameron; /* variabili di tipo struct Libro */\n/* altra variabile di tipo struct Libro, con inizializzazione */\nstruct Libro canzoniere = {\"Canzoniere\", \"Vindelino da Spira\", \"Francesco Petrarca\", 1470, 257u}; \nstruct Libro *puntatore = &amp;canzoniere;\ncanzoniere.titolo == puntatore-&gt;titolo; /* accesso ai membri */\nC++.\nIn C++ i record ereditano la sintassi del C estendendola, per cui le struct di un programma C generalmente sono valide anche in C++ ma non \u00e8 valido in generale il contrario. Nelle struct C++ \u00e8 infatti possibile utilizzare gli stessi membri di una classe, come costruttori e metodi, e la differenza rispetto al costrutto \"class\" \u00e8 nel fatto che per i membri di una classe il modificatore di accesso predefinito \u00e8 \"private\", mentre nelle \"struct\" \u00e8 \"public\"."}
{"id": "5338889", "revid": "729019", "url": "https://it.wikipedia.org/wiki?curid=5338889", "title": "Vympel", "text": "Lo Spezgruppa \"V\", spesso indicato semplicemente come Vympel ( ovvero \"vessillo\", dal tedesco \"Wimpel\" che ha lo stesso significato) ma anche come Direttorato \"V\" KGB ha avuto anche il nome di Vega Group durante il breve periodo di permanenza sotto l'MVD (1993-1998), \u00e8 un'unit\u00e0 militare di forze speciali russe sotto il comando del Federal'naja slu\u017eba bezopasnosti (FSB), il servizio federale di sicurezza della Federazione Russa.\nIl Vympel \u00e8 l'unit\u00e0 sorella dello Spetsgruppa \"A\" (Gruppo Alpha) del KGB/FSB, specializzata in missioni anti-terrorismo ed operazioni sotto copertura.\nIl gruppo venne fondato il 19 agosto del 1981, per ordine di Yuri Andropov a partire da alcune unit\u00e0 specializzate del KGB preesistenti (Zenith, parte del gruppo Alpha) con una connotazione pi\u00f9 \"militare\" ed \"estera\" rispetto al Gruppo Alpha: l'unit\u00e0 era addestrata per operazioni come sabotaggi e incursioni dietro le linee nemiche, cattura e consegna di personalit\u00e0 in possesso di informazioni di interesse, sabotaggio delle centrali atomiche dei paesi NATO, infiltrazione in strutture di servizi speciali e organizzazioni militari a scopo di spionaggio o eliminazione di persone, nonch\u00e9 la protezione delle ambasciate sovietiche all'estero, ruoli mantenuti solo parzialmente dopo il passaggio allo FSB. \u00c8 documentata anche la presenza del Vympel come forza da combattimento/ consiglieri militari/ addestratori in Nicaragua, Angola, Vietnam, Mozambico e Cuba tra gli altri. Oltre, ovviamente, in Afganistan.\nAl giorno d'oggi Vympel ha come missione principale la lotta al terrorismo e alla criminalit\u00e0 organizzata, la liberazione di ostaggi e la protezione delle centrali atomiche. L'unit\u00e0 ha visto largo impiego in Cecenia e nella regione del Caucaso, partecipando ai fatti di Beslan (1\u00ba-3 settembre 2004) dove ha perso 7 dei suoi operatori tra cui un ufficiale. Il suo organico, mantenuto segreto, \u00e8 stimato attorno a 700 uomini ma questa stima \u00e8 poco realistica, pi\u00f9 probabilmente si tratta di circa la met\u00e0. La selezione avviene dalle scuole militari e da altri corpi, come paracadutisti e truppe del ministero dell'interno (oggi Rosgvardia) come da altri settori del FSB come le guardie di frontiera e dura cinque anni. Sebbene l'addestramento e altri dettagli della preparazione siano segreti, sappiamo che a differenza del gruppo Alpha che concentra molto del proprio addestramento sugli assalti urbani e la liberazione di ostaggi, il Vympel compie un numero consistente di missioni e di addestramenti nelle foreste e nelle montagne del Caucaso pi\u00f9 in generale in contesti non urbani, e si addestra ad operazioni di rastrellamento, ricognizione e combattimento. \u00c8 stata altres\u00ec speculata la presenza di contingenti e singoli operatori del Vympel in contesti di guerra convenzionale come ad esempio in Siria, sebbene questa informazione sia frutto di analisi e non di documenti ufficiali.\nAl livello di armamento e uniformi da combattimento il Vympel ha a disposizione tutto l'arsenale russo (Ak74, AK103, AK104, AK105, PKP, RPG, Makarov, Yagrin etc) pi\u00f9 alcune armi straniere (Glock 17, H&amp;K 417, Steyr TMP ad esempio). Dal punto di vista delle uniformi non c'\u00e8 modo di distinguerlo dall'Alpha, sebbene abbia utilizzato e utilizzi uniformi russe, dal 2010 circa anche nel Vympel si \u00e8 cominciato ad utilizzare pattern occidentali come Multicam e A TACS, a volte originali a volte copie di ditte statali russe, meno frequenti sono le uniformi SURPAT SRVV, e Spectre (sia marca SSO che contratti statali). In alcuni contesti operativi vengono utilizzati tutoni monopezzo neri come il modello Vympel SSO o contratti statali Uniformtex, Slavyanka eccetera. Molto spesso si vedono tute balistiche antischeggia con piastre della marca Fort come la Raid L, Voin-Fortress ed altre. Come protezioni balistiche individuali sono stati usati principalmente Fort Defender, Defender 2 e Redut negli anni 2000 e recentemente Fort Goplit, Fort Gladiator B e plate carrier di produzione estera come Warrior Assault System ed altri. Dalla sua fondazione ad oggi gli elmetti Tig e Altyn sono stati usati continuativamente (soprattutto l'Altyn), cos\u00ec come LShZ 2DT, LShZ 2 DTM, RBR F6 MKII, Fort Kiver Voin RSP, OpsCore e Fort LSHZ 1+ e altri."}
{"id": "5338890", "revid": "1568601", "url": "https://it.wikipedia.org/wiki?curid=5338890", "title": "Baia di Jervis", "text": "La baia di Jervis o in inglese: \"Jervis bay\" (pronuncia: /\u02c8d\u0292\u0251rv\u0268s/ o /\u02c8d\u0292\u025crv\u0259s/) ) \u00e8 una baia oceanica di 102 chilometri quadrati nella costa meridionale del Nuovo Galles del Sud in Australia.\nUn'area di 70 chilometri quadrati intorno alla parte meridionale della baia \u00e8 un territorio del Commonwealth dell'Australia conosciuto come Territorio della Baia di Jervis."}
{"id": "5338891", "revid": "767487", "url": "https://it.wikipedia.org/wiki?curid=5338891", "title": "Episodi di Portlandia (quarta stagione)", "text": "La quarta stagione della serie televisiva Portlandia, composta da dieci episodi, \u00e8 stata trasmessa sul canale statunitense IFC dal 27 febbraio al 1\u00ba maggio 2014.\nIn Italia la serie \u00e8 inedita."}
{"id": "5338892", "revid": "486946", "url": "https://it.wikipedia.org/wiki?curid=5338892", "title": "Il giorno pi\u00f9 lungo dell'asilo", "text": ""}
{"id": "5338893", "revid": "729019", "url": "https://it.wikipedia.org/wiki?curid=5338893", "title": "Kawanishi K8K", "text": "Il Kawanishi K8K, indicato anche in base alle convenzioni di designazione allora vigenti, fu un aereo da addestramento primario biposto, monomotore e biplano, sviluppato dall'azienda aeronautica Kawanishi K\u014dk\u016bki KK nei tardi anni trenta.\nStoria del progetto.\nNel corso degli anni trenta, nell'ambito di un rinnovamento del proprio parco velivoli, le autorit\u00e0 della Marina Imperiale ritennero necessario richiedere la fornitura di un nuovo modello di idrovolante da addestramento primario destinato ad affiancare e progressivamente sostituire gli Yokosuka K4Y in servizio nella Dai-Nippon Teikoku Kaigun K\u014dk\u016b Hombu, la sua componente aerea, nuovamente motorizzato con il radiale Gasuden Jimpu da 130 hp (96 kW). A questo scopo vennero contattate tre aziende nazionali, la Kawanishi K\u014dk\u016bki e la Watanabe Tekk\u014dsho, entrambe gi\u00e0 coinvolte nella produzione su licenza dei precedenti Yokosuka K1Y e K2Y, e la Nippon Hik\u014dki, invitate ad avviare lo sviluppo di un modello adatto allo scopo e a fornire tre prototipi per le valutazioni comparative.\nL'ufficio tecnico della Kawanishi elabor\u00f2 un progetto che riproponeva l'impostazione classica del modello che era destinato a rimpiazzare, un idro a scarponi realizzato con struttura lignea ricoperta da tela trattata, monomotore in configurazione traente, dalla velatura biplana, biposto con abitacoli separati in tandem.\nIl primo prototipo venne portato in volo per la prima volta il 6 luglio 1938 quindi, dopo il primo periodo di prove in azienda, il mese seguente venne inviato alla Marina imperiale per intraprendere il ciclo di prove ufficiali. Valutato unitamente alle proposte di Nippon e Watabnabe, il modello Kawanishi, identificato con la sigla K8K, si rivel\u00f2 straordinariamente simile ai due concorrenti. Malgrado le somiglianze il K8K venne comunque ritenuto superiore ai concorrenti da parte della commissione esaminatrice che decise di autorizzarne la produzione in serie.\nLa produzione inizi\u00f2 nei primi mesi del 1940, ma dopo la consegna di soli dodici esemplari la Marina Imperiale decise di annullare ogni altro ordine preferendo orientarsi esclusivamente sullo Yokosuka K5Y da addestramento avanzato gi\u00e0 in servizio, il quale sarebbe rimasto in linea nei reparti di addestramento fino al termine della seconda guerra mondiale."}
{"id": "5338918", "revid": "120566746", "url": "https://it.wikipedia.org/wiki?curid=5338918", "title": "Koninklijke Haarlemsche Football Club", "text": "Il Koninklijke Haarlemsche Football Club \u00e8 il pi\u00f9 antico club calcistico dei Paesi Bassi, fondato nel 1879.\nStoria.\nIl club venne fondato da Pim Mulier il 15 settembre 1879 ed era inizialmente dedito al rugby, sport che abbandon\u00f2 per il calcio nel 1880.\nIl Koninklijke HFC \u00e8 una delle sette partecipanti al primo campionato non ufficiale nederlandese, nel quale giunse secondo.\nNella stagione seguente si aggiudic\u00f2 il campionato nederlandese. Vinse il torneo nederlandese anche nelle stagioni 1892-1893 e 1894-1895. Tutti e tre i tornei non vengono per\u00f2 considerati ufficiali.\nIl club non partecip\u00f2 al primo campionato nederlandese ufficiale, disputato nel 1897-1898. Partecip\u00f2 per\u00f2 alla seconda stagione, chiudendola al sesto e penultimo posto del girone occidentale.\nNel 1904 si aggiudic\u00f2 la KNVB Beker, battendo in finale il HVV. Replic\u00f2 il successo anche nel 1913 e nel 1915.\nNel 1959 al club venne concesso il titolo onorifico di Koninklijk (\"regale\" in italiano).\nIl sodalizio fa parte del Club of Pioneers, associazione che raccoglie le squadre di calcio pi\u00f9 antiche del mondo."}
{"id": "5338920", "revid": "1776051", "url": "https://it.wikipedia.org/wiki?curid=5338920", "title": "Fire &amp; Ice (Gotthard)", "text": "One Team One Spirit \u00e8 un singolo promozionale della rock band svizzera Gotthard, composto come inno della squadra di hockey su ghiaccio SC Bern e venduto solamente tramite PostFinance (il servizio postale svizzero) verso la fine del 2003. Si tratta dell'ultimo pezzo registrato con il chitarrista Mandy Meyer, che lascer\u00e0 la band di l\u00ec a poco. Il brano \u00e8 stato utilizzato come inedito nella raccolta \"One Team One Spirit - The Very Best\" l'anno successivo.\nLa canzone \u00e8 stata accompagnata da un video musicale girato alla PostFinance-Arena, in cui si vedono i membri dei Gotthard interagire con i giocatori del Bern. Il video \u00e8 incluso nel singolo come contenuto speciale.\nTracce.\nTutte le canzoni sono state composte da Steve Lee e Leo Leoni."}
{"id": "5338923", "revid": "287204", "url": "https://it.wikipedia.org/wiki?curid=5338923", "title": "Raul Jara", "text": ""}
{"id": "5338934", "revid": "71087938", "url": "https://it.wikipedia.org/wiki?curid=5338934", "title": "Pasqualina Sastri", "text": ""}
{"id": "5338939", "revid": "729019", "url": "https://it.wikipedia.org/wiki?curid=5338939", "title": "Yoann Maestri", "text": "Biografia.\nMaestri inizi\u00f2 a giocare a livello giovanile con il RC Carqueiranne-Hy\u00e8res, squadra della sua citt\u00e0 natale, prima di entrare a far parte dell'accademia del . Con questa stessa squadra firm\u00f2 nel 2007 un contratto da professionista iniziando a giocare nel campionato Pro D2. Con il Tolone Maestri vinse nel 2008 il Pro D2 ottenendo la promozione nel Top 14. Dopo un anno in massima divisione, nel 2009 si trasfer\u00ec al vincendo nella stessa stagione l'Heineken Cup. Durante la stagione 2010-11 Maestri vinse il suo primo campionato francese.\nA coronazione delle sue prestazioni con la squadra campione di Francia, il CT Philippe Saint-Andr\u00e9 convoc\u00f2 Yoann Maestri per disputare il Sei Nazioni 2012, facendolo debuttare con la il 4 febbraio nella prima partita del torneo disputata contro l' subentrando dalla panchina; Maestri gioc\u00f2 poi da titolare nelle restanti quattro partite."}
{"id": "5338955", "revid": "100193615", "url": "https://it.wikipedia.org/wiki?curid=5338955", "title": "Societ\u00e0 Ginnastica Pro Lissone 1930-1931", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1930-1931.\nLa Pro Lissone scese in campo per tutta la stagione con una maglia a strisce verticali bianco-azzurre."}
{"id": "5338962", "revid": "399", "url": "https://it.wikipedia.org/wiki?curid=5338962", "title": "Paolo Strescino", "text": "Biografia.\nStrescino nasce a Imperia il 16 marzo 1976. Si diploma presso il locale liceo classico Edmondo De Amicis, conseguendo la laurea in storia contemporanea presso l'Universit\u00e0 degli studi di Genova. Consegue la seconda laurea al Dams di Genova. Lavora presso la Strescino Srl azienda che, dal 1921, rivende e distribuisce contenitori in vetro per alimenti.\nAttivit\u00e0 politica.\nA 18 anni viene eletto consigliere della II circoscrizione del Comune di Imperia. Aderisce ad Alleanza Nazionale, partecipando al Congresso Nazionale di Fiuggi. Nel 2000 diventa coordinatore cittadino del partito. Nel 2001 viene eletto nel Consiglio provinciale, dove fino al 2005 riveste il ruolo di capogruppo, di Presidente della Commissione cultura, sport &amp; affari sociali e di Presidente della Consulta provinciale dei diversamente abili.\nNel 2004 torna nel consiglio comunale di Imperia, venendo poi scelto dal sindaco Luigi Sappa come assessore all'ambiente e alle politiche giovanili. Nel 2006 viene nominato vice-sindaco. Con la nascita de Il Popolo della Libert\u00e0, confluisce nel neonato partito.\nAlle Elezioni amministrative italiane del 2009 elezioni amministrative del 2009, si candida per il ruolo di sindaco, alla guida di una coalizione di centro-destra, con PdL, Lega Nord e una lista civica. Risulta vincitore, ottenendo al primo turno il 61,65% dei voti.\nDopo diversi contrasti e dissidi all'interno della maggioranza, che lo avevano portato ad autosospendersi dal partito, nel 2012 il consiglio comunale lo sfiducia, con i voti di PD, PdL, Sel e Rifondazione comunista.\nAlle elezioni amministrative del 2013 si presenta alla guida della lista civica \"Laboratorio per Imperia\", a sostegno del candidato sindaco Carlo Capacci, che verr\u00e0 eletto al ballottaggio. Strescino viene eletto consigliere -primo tra tutti i candidati con oltre 600 preferenze-e rieletto dal Consiglio Comunale Presidente dello stesso.\nDopo avere aderito al Nuovo Centrodestra, nel 2014 si candida alle Elezioni europee, senza riuscire ad essere eletto. Nello stesso anno viene nominato assessore del comune di Imperia, con deleghe a: promozione turistica, sport, manifestazioni, universit\u00e0, cultura e grandi eventi.\nNel luglio del 2015 abbandona volontariamente l'attivit\u00e0 politica.\nA gennaio 2020 aderisce a Fratelli d\u2019Italia. Attualmente ricopre l\u2019incarico di Dirigente Regionale agli Enti Locali."}
{"id": "5338974", "revid": "1005847", "url": "https://it.wikipedia.org/wiki?curid=5338974", "title": "Adam Rapacki", "text": "Biografia.\nStudente di economia, fece parte da giovanissimo di gruppi di ispirazione socialista.\nAl momento dell'invasione della Polonia, fu catturato dai tedeschi e fu trattenuto in campi di prigionia durante tutta la durata della seconda guerra mondiale.\nNel 1945, dopo la liberazione, entr\u00f2 nel Partito Socialista Polacco e poi nel Partito Operaio Unificato Polacco. Tra il 1948 ed il 1968 fu membro del comitato centrale del partito. Ebbe diversi incarichi ministeriali, tra gli altri fu ministro degli Esteri tra il 1956 ed il 1968, legando il suo nome al piano da lui proposto nell'ottobre 1957 all'Assemblea generale delle Nazioni Unite che prevedeva la creazione di una zona di neutralit\u00e0 atomica, comprendente le due Germanie, la Polonia e la Cecoslovacchia."}
{"id": "5338982", "revid": "729019", "url": "https://it.wikipedia.org/wiki?curid=5338982", "title": "Qualificazioni al campionato mondiale di calcio 2018", "text": "Le Qualificazioni al campionato mondiale di calcio 2018 hanno stabilito trentuno delle trentadue partecipanti all'evento - la Russia \u00e8 qualificata d'ufficio in qualit\u00e0 di nazione ospitante - che hanno giocato il mondiale di calcio 2018.\nIl sorteggio \u00e8 avvenuto il 25 luglio 2015 alle 18:00 MSK (UTC+3), al Palazzo di Costantino di Strelna, San Pietroburgo. Le gare sono iniziate il 12 marzo 2015 e terminate il 15 novembre 2017, data del ritorno degli spareggi interzona. Tutte le 210 federazioni affiliate alla FIFA sono state ammesse a partecipare al processo di qualificazione e, per la prima volta nella storia della Coppa del Mondo, tutte si sono registrate ai preliminari, anche se Zimbabwe ed Indonesia sono state squalificate prima di iniziare il torneo, rispettivamente il 12 marzo e il 30 maggio 2015. Le debuttanti sono il Bhutan, Sudan del Sud, Gibilterra e il Kosovo. Ai diversi tornei hanno quindi partecipato 208 Nazionali.\nAFC.\nLe qualificazioni della federazione asiatica, che hanno deciso le quattro squadre qualificate alla fase finale del mondiale e la squadra che deve affrontare il play-off intercontinentale per qualificarsi alla fase finale del mondiale, hanno visto iscritte 46 squadre nazionali. Le qualificazioni iniziano il 12 marzo 2015 e si sono concluse il 10 ottobre 2017 e sono composte da quattro turni eliminatori:\nSpareggio intercontinentale (il 10 e il 15 novembre 2017): la squadra della federazione asiatica (AFC) identificata dal quarto turno ha affrontato la squadra della federazione di nord, centro America e Caraibi (CONCACAF) in un confronto a eliminazione diretta con partite di andata e ritorno. La squadra vincitrice si \u00e8 qualificata alla fase finale del mondiale.\nSquadre qualificate:\nCAF.\nIl comitato esecutivo della CAF ha approvato il formato delle qualificazioni della federazione africana il 14 gennaio 2015, con l'iscrizione di 54 squadre nazionali (Riunione non \u00e8 affiliata alla FIFA e quindi non partecipa), poi ridotte a 53 per la squalifica dello Zimbabwe il 12 marzo 2015. Le qualificazioni, che decidono le 5 squadre qualificate alla fase finale del mondiale, sono iniziate il 7 ottobre 2015 e si sono concluse il 14 novembre 2017. Si sono disputati tre turni eliminatori:\nSquadre qualificate:\nCONCACAF.\nI dettagli delle qualificazioni della federazione di nord, centro America e Caraibi sono stati annunciati il 12 gennaio 2015; si sono iscritte 35 squadre nazionali (Bonaire, Guadalupa, Guyana francese, Martinica, Saint-Martin e Sint Maarten non sono affiliate alla FIFA e quindi non hanno partecipato). Le qualificazioni, che hanno stabilito le tre squadre qualificate alla fase finale del mondiale e la squadra che deve affrontare il \"play-off\" intercontinentale per la qualificazione alla fase finale del mondiale, sono iniziate il 23 marzo 2015 e si sono concluse il 10 ottobre 2017; cinque i turni eliminatori:\nSpareggio intercontinentale (il 10 e il 15 novembre 2017): la squadra della federazione di nord, centro America e Caraibi (CONCACAF) ha affrontato la squadra della federazione asiatica (AFC) in un confronto ad eliminazione diretta con partite di andata e ritorno. La squadra vincitrice si \u00e8 qualificata alla fase finale del Mondiale.\nSquadre qualificate:\nCONMEBOL.\nAlle qualificazioni della federazione sudamericana si sono iscritte tutte le dieci squadre nazionali; il 25 luglio 2015, a San Pietroburgo, \u00e8 stato stabilito il calendario delle partite. Le qualificazioni, che hanno deciso le quattro squadre qualificate alla fase finale del mondiale e la squadra che ha dovuto affrontare il \"play-off\" intercontinentale per qualificarsi alla fase finale del mondiale, sono iniziate l'8 ottobre 2015 e si sono concluse il 10 ottobre 2017; si \u00e8 disputato un unico turno eliminatorio:\n\"Play-off\" intercontinentale (l'11 e il 15 novembre 2017): la squadra della federazione sudamericana (CONMEBOL) ha affrontato la squadra della federazione dell'Oceania (OFC) in un confronto ad eliminazione diretta con partite di andata e ritorno. La squadra vincitrice si \u00e8 qualificata alla fase finale del mondiale.\nSquadre qualificate:\nOFC.\nIl formato della \"OFC Nations Cup\" (Coppa delle nazioni oceaniane), che vale anche come qualificazione al Mondiale 2018 per la federazione dell'Oceania, \u00e8 stato approvato il 20 ottobre 2014 e si sono iscritte undici squadre nazionali (Kiribati, Niue e Tuvalu non sono affiliate alla FIFA e quindi non hanno partecipato). Le qualificazioni, che hanno deciso la squadra che ha partecipato al \"play-off\" intercontinentale per la qualificazione alla fase finale del mondiale, sono iniziate il 31 agosto 2015 e si sono concluse il 5 settembre 2017; si sono disputati tre turni eliminatori:\nSpareggio intercontinentale (l'11 e il 15 novembre 2017): la squadra della federazione dell'Oceania (OFC) ha affrontato la squadra della federazione sudamericana (CONMEBOL) in un confronto a eliminazione diretta con partite di andata e ritorno. La squadra vincitrice si \u00e8 qualificata alla fase finale del mondiale.\nUEFA.\nLe qualificazioni della federazione europea, alle quali sono si sono iscritte cinquantaquattro squadre nazionali, hanno stabilito le tredici squadre qualificate al Mondiale 2018 (in aggiunta alla Russia gi\u00e0 qualificata di diritto come nazione ospitante). Le qualificazioni sono iniziate il 4 settembre 2016 e si sono concluse il 14 novembre 2017; due i turni eliminatori:\nSquadre qualificate:\nInterzona.\nLe qualificazioni interzonali sono consistite in due spareggi, con partite di andata e ritorno, per decidere rispettivamente la penultima e l'ultima squadra a qualificarsi per i mondiali in Russia. Nello spareggio AFC-CONCACAF si sono affrontate la nazionale asiatica vincitrice dello spareggio della zona asiatica e la nazionale nord-centroamericana e caraibica quarta classificata nel gruppo unico della fase finale della zona nord-centroamericana e caraibica. Nello spareggio CONMEBOL-OFC si sono invece affrontate la nazionale sudamericana quinta classificata nel gruppo unico della zona sudamericana e la nazionale oceanica vincitrice della zona oceaniana. Le partite degli spareggi si sono disputate tra il 10 e il 15 novembre 2017.\nSquadre qualificate:"}
{"id": "5338984", "revid": "287204", "url": "https://it.wikipedia.org/wiki?curid=5338984", "title": "Societ\u00e0 Ginnastica Pro Lissone 1931-1932", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1931-1932.\nLa Pro Lissone scese in campo per tutta la stagione con una maglia a strisce verticali bianco-azzurre.\nViene presentato il progetto per la realizzazione della tribuna coperta (prima non esistevano tribune).\nOrganigramma societario.\nArea direttiva\nArea organizzativa\nArea tecnica"}
{"id": "5338993", "revid": "124123", "url": "https://it.wikipedia.org/wiki?curid=5338993", "title": "Antonio Semerari", "text": "Biografia.\n\u00c8 figlio di Aldo Semerari, famoso psichiatra e criminologo assassinato nel 1982.\nSubito dopo la laurea ha cominciato ad interessarsi alla psicologia e alla psicoterapia cognitiva, risultando tra coloro che, dopo Vittorio Guidano, hanno contribuito alla diffusione del cognitivismo clinico in Italia.\nNegli anni novanta cominci\u00f2 ad interessarsi dello studio della relazione terapeutica con particolare riguardo per i pazienti gravi; il tema era allora scarsamente trattato in terapia cognitiva e il libro ebbe una certa risonanza anche per il confronto sistematico con le teorie psicoanalitiche e certamente contribu\u00ec allo sviluppo di un dialogo tra le due tradizioni di ricerca.\nGli interessi per la dimensione interpersonale della psicoterapia lo portarono ad interessarsi del trattamento dei pazienti relazionalmente \"difficili\" in particolare dei pazienti con Disturbi di Personalit\u00e0, incentrando le proprie ricerche sulle variazioni delle funzioni metacognitive, ovvero su come si modificano le capacit\u00e0 dei pazienti di monitorare, comprendere e regolare i propri contenuti mentali.\nIl lavoro di ricerca suo e dei suoi collaboratori, tra cui ricordiamo Giuseppe Nicol\u00f2, Giancarlo Di Maggio e Antonino Carcione ricevette abbastanza presto un certo riconoscimento internazionale e due strumenti di indagine del processo terapeutico ideati dal gruppo, la \"Scala di valutazione della Metacognizione (Svam)\" e la \"Griglia degli Stati Problematici\", vengono utilizzate da gruppi di diversi paesi.\nNel 2000 Semerari venne eletto presidente della Sezione Italiana della Society for Psychotherapy Research (S.P.R.), carica che tenne fino al congresso internazionale del 2004."}
{"id": "5339011", "revid": "1305772", "url": "https://it.wikipedia.org/wiki?curid=5339011", "title": "Maestro di Citt\u00e0 di Castello", "text": "Tra i principali artisti della scuola di Duccio, il suo corpus di opere venne ricostruito a partire da una \"Maest\u00e0\" proveniente dalla chiesa di San Domenico in Citt\u00e0 di Castello e ora nella Pinacoteca e comprende due polittici della pinacoteca nazionale di Siena (uno dei quali aveva la parte centrale con la \"Madonna col Bambino\" nel Museo dell'Opera del Duomo, poi riunita), una \"Madonna\" a Copenaghen (Statens Museum for Kunst), un \"San Giovanni\" e un \"San Pietro\" a New Haven (Yale University Art Gallery) e altre opere minori sparse."}
{"id": "5339012", "revid": "36426", "url": "https://it.wikipedia.org/wiki?curid=5339012", "title": "Pinacoteca di Citt\u00e0 di Castello", "text": ""}
{"id": "5339019", "revid": "767487", "url": "https://it.wikipedia.org/wiki?curid=5339019", "title": "Maestro di Palazzo Venezia", "text": "Opere.\nLa sua personalit\u00e0 artistica venne evidenziata per la prima volta da Weigelt nel 1931, a partire da una \"Madonna col Bambino\" nel museo di Palazzo Venezia (oggi nella Galleria nazionale d'arte antica di Palazzo Barberini), proveniente da una collezione privata di Castellammare di Stabia o forse di Chieti. Un anno prima tale dipinto era stato esposto alla Royal Academy di Londra con attribuzione a Simone Martini (Adolfo Venturi, 1904).\nDel Martini il Maestro di Palazzo Venezia riprende l'eleganza esecutiva, fondendo il gusto per la linea di contorno sinuosa con volumi composti e stilizzati, assieme a un gusto per i dettagli nei raffinati effetti di colore, nella ricchezza della rappresentazione delle stoffe damascate, nella punzonatura delle aureole. Segnatamente fu uno dei primi maestri a imitare la tecnica dello sgraffito per simulare le trame dei broccati e delle sete, applicata per la prima volta forse proprio dal Martini.\nDe Benedictis (1968) ipotizz\u00f2 che il maestro si associ\u00f2 alla bottega del Martini a Orvieto verso il 1320-25, collaborando alla realizzazione del polittico per la chiesa di San Francesco (oggi nel locale Museo dell'Opera del Duomo, con scomparti anche alla National Gallery of Canada, al Mus\u00e9e du petit Palais di Avignone e, forse, in collezione Berenson a Settignano).\nAlla Madonna romana sono stati associati, come possibili scomparti di un polittico smembrato, un \"San Pietro\" e una \"Maria Maddalena\" nella National Gallery di Londra e un \"San Paolo\" in collezione privata. Altri dipinti a lui attribuiti sono una \"Madonna col Bambino in trono\" (Firenze, collezione Berenson), i \"Santi Vittore e Caterina\" di Copenaghen (Statens Museum for Kunst), lo \"Sposalizio mistico di santa Caterina\" (pinacoteca nazionale di Siena, dallo Spedale di Santa Maria della Scala di Siena), e gli scomparti di polittico con i santi \"Giovanni Battista, Giovanni Evangelista, Paolo\" e \"Caterina d'Alessandria\" sempre nella pinacoteca nazionale di Siena.\nForse il maestro segu\u00ec il Martini ad Avignone, e Leone de Castris (1988) ipotizz\u00f2 anche che potesse essere identificato col fratello di Simone, Donato Martini. Altri nomi usati dalla critica, senza per\u00f2 giungere a un accordo, sono Lippo Memmi, di Barna da Siena o il Maestro della Madonna Strauss."}
{"id": "5339020", "revid": "36426", "url": "https://it.wikipedia.org/wiki?curid=5339020", "title": "Maestro della Madonna di Palazzo Venezia", "text": ""}
{"id": "5339021", "revid": "36426", "url": "https://it.wikipedia.org/wiki?curid=5339021", "title": "Maestro della Madonna di palazzo Venezia", "text": ""}
{"id": "5339025", "revid": "599013", "url": "https://it.wikipedia.org/wiki?curid=5339025", "title": "Elisa Muri", "text": "Giocava nel ruolo di palleggiatrice.\nCarriera.\nLa carriera di Elisa Muri inizia nelle giovanili del nel 1997; nella stagione 2000-01 viene ingaggiata dalla , ma inserita nella squadra che disputa il campionato di Serie B2, dove resta per tre annate, giocando con la stessa squadra in Serie B1 nella stagione 2002-03. Nell'annata 2003-04 passa alla Libertas Volley Forl\u00ec, sempre in Serie B1.\nL'esordio nella pallavolo professionistica, in Serie A1, avviene nella stagione 2004-05 con il neopromosso , mentre nella stagione successiva gioca per l' di Novara, con cui si aggiudica i primi trofei, ossia la Supercoppa italiana e la Top Teams Cup. Per il campionato 2006-07 e quello 2007-08 difende i colori del , sempre in massima divisione, con cui vince la Supercoppa italiana 2006, la Coppa CEV 2007-08 e lo uno scudetto.\nNell'annata 2008-09 viene ingaggiata dall' di Cremona, in Serie A2, categoria dove milita anche nella stagione 2009-10 con il e in quella 2010-11 con il : al club romagnolo resta legata per due campionati.\nNella stagione 2012-13 si trasferisce in Germania, al , militante in 1. Bundesliga, dove rimane per due annate, prima di ritornare in Italia nella stagione 2014-15, in Serie A1, acquistata dalla di Modena.\nNell'annata 2015-16 si accasa alla neopromossa , in Serie A2; nell'agosto 2017 annuncia il ritiro."}
{"id": "5339026", "revid": "287204", "url": "https://it.wikipedia.org/wiki?curid=5339026", "title": "Giuseppe Giulietti", "text": ""}
{"id": "5339027", "revid": "28592", "url": "https://it.wikipedia.org/wiki?curid=5339027", "title": "Giuseppe Giulietti (politico 1953)", "text": ""}
{"id": "5339031", "revid": "729019", "url": "https://it.wikipedia.org/wiki?curid=5339031", "title": "Panofobia", "text": "La panofobia, chiamata anche \"polifobia\", \"omnifobia\", \"pantofobia\" o \"panfobia\", \u00e8 la vaga e persistente paura associata a un male sconosciuto, quindi per qualsiasi cosa. \u00c8 conosciuta, in psicologia anche come \"paura di tutto\" o \"paura non specifica\".\nStoria.\nIl termine panofobia \u00e8 stato coniato da Th\u00e9odule-Armand Ribot nella sua opera \"La Psychologie Des Sentiments\", nel 1911. Egli diede la definizione di \u201cuno stato nel quale il paziente ha paura di tutto o niente, dove l\u2019ansia, invece di riguardare un singolo oggetto, fluttuante come in un sogno, diventa fissa per un solo istante alla volta, passando da un oggetto all'altro, come le circostanze possono determinare\u201d. Il termine proviene dal Greco antico \u03c0\u1fb6\u03bd(pan), il neutro dell\u2019aggettivo \u03c0\u1fb6\u03c2, cio\u00e8 \u201ctutto\u201d, e \u03c6\u03cc\u03b2\u03bf\u03c2 - phobos, cio\u00e8 \u201cpaura\u201d. Dal suo nome deriva il termine panico, poich\u00e9 il dio si adirava con chi lo disturbasse emettendo urla terrificanti, provocando cos\u00ec una incontrollata paura, il panico, appunto. Alcuni racconti ci dicono che lo stesso Pan venne visto fuggire per la paura da lui stesso provocata. Secondo Erodoto, fu Pan a condurre gli Ateniesi alla vittoria nella battaglia di Maratona, costringendo i Persiani a fuggire. Si \u00e8 sostenuto che il termine \u201cpantophobia\u201d possa effettivamente essere considerato il nome pi\u00f9 preciso per descrivere la paura di tutto.\nDiagnosi.\nNon esiste una fobia specifica nel DSM-5 che fornisce i criteri per una paura riguardante tutto, anche se il sintomo che definisce la \"Generalized Anxiety Disorder\" \u00e8 \"eccessiva ansia e preoccupazione di un certo numero di eventi o attivit\u00e0\". Si riscontra spesso in pazienti che soffrono di depressione e in forme neurotiche fobiche particolarmente gravi, dove i timori fobici sono onnipresenti. Analogamente, la pantofobia \u00e8 uno stato di grave fobia, per cui tutto suscita inquietudine, sgomento e terrore, che si osserva in alcuni stati malinconici, associato per lo pi\u00f9 a deliri di rovina, d'indegnit\u00e0, di colpa o di dannazione."}
{"id": "5339034", "revid": "22475", "url": "https://it.wikipedia.org/wiki?curid=5339034", "title": "Burmascutum aenigma", "text": "Burmascutum aenigma , 2008 \u00e8 una specie di ragni fossili del sottordine Araneomorphae.\n\u00c8 l'unica specie del genere Burmascutum, che \u00e8 l'unico genere della famiglia Burmascutidae\nDescrizione.\nLa famiglia \u00e8 di incerta attribuzione nell'ambito degli Araneomorphae; per alcune caratteristiche ricorda i ragni appartenenti alla famiglia \"Hersiliidae\".\nDistribuzione.\nSi tratta di una famiglia estinta di ragni le cui specie ad oggi note sono state scoperte nell'ambra della Birmania. Esse risalgono al Cretaceo.\nTassonomia.\nA febbraio 2015, di questa famiglia fossile \u00e8 noto un solo genere, composto da una sola specie:"}
{"id": "5339048", "revid": "31886", "url": "https://it.wikipedia.org/wiki?curid=5339048", "title": "Burmascutum", "text": ""}
{"id": "5339049", "revid": "31886", "url": "https://it.wikipedia.org/wiki?curid=5339049", "title": "Burmascutidae", "text": ""}
{"id": "5339051", "revid": "709565", "url": "https://it.wikipedia.org/wiki?curid=5339051", "title": "Salticoidus kaddumiorum", "text": "Salticoidus kaddumiorum , 2008 \u00e8 una specie di ragni fossili del sottordine Araneomorphae.\n\u00c8 l'unica specie del genere Salticoidus, che \u00e8 l'unico genere della famiglia Salticoididae\nDescrizione.\nLa famiglia \u00e8 di incerta attribuzione nell'ambito degli Araneomorphae; per alcune caratteristiche ricorda i ragni appartenenti alla famiglia \"Hersiliidae\".\nDistribuzione.\nSi tratta di una famiglia estinta di ragni le cui specie ad oggi note sono state scoperte nell'ambra della Giordania. Esse risalgono al Cretaceo.\nTassonomia.\nA febbraio 2015, di questa famiglia fossile \u00e8 noto un solo genere, composto da una sola specie:"}
{"id": "5339052", "revid": "31886", "url": "https://it.wikipedia.org/wiki?curid=5339052", "title": "Salticoidus", "text": ""}
{"id": "5339053", "revid": "31886", "url": "https://it.wikipedia.org/wiki?curid=5339053", "title": "Salticoididae", "text": ""}
{"id": "5339063", "revid": "305248", "url": "https://it.wikipedia.org/wiki?curid=5339063", "title": "Episodi di The Following (terza stagione)", "text": "La terza ed ultima stagione della serie televisiva The Following, composta da 15 episodi, \u00e8 stata trasmessa negli Stati Uniti dall'emittente Fox dal 2 marzo al 18 maggio 2015.\nIn Italia, la stagione \u00e8 andata in onda in prima visione dal 21 settembre al 9 novembre 2015 sul canale pay Premium Crime, della piattaforma Mediaset Premium.\nSangue nuovo.\nTrama.\nDopo un anno dall'arresto di Joe Carrol la stagione si apre con un matrimonio, quello dell'agente Gina Mendez. In quest'aria di festa scopriamo cos\u00ec che Ryan sembra essere riuscito a trovare la quiete tanto attesa e sperata poich\u00e9 ha una nuova relazione con una bella dottoressa di nome Gwen che gi\u00e0 spera in una convivenza. Arriva anche Mike Weston che vedendo Max ballare con un altro uomo rimane deluso. L'uomo \u00e8 Tom, anche lui agente dell'FBI. Grazie a un flashback scopriamo, infatti, che la relazione tra i due, lasciata in sospeso alla conclusione della scorsa stagione, non \u00e8 andata a buon fine poich\u00e9 Mike ha deciso di lasciare la ragazza per mettersi alla ricerca di Mark, ancora a piede libero. Il clima romantico del matrimonio, coronato da un bel discorso di Ryan, viene completamente sconvolto da un evento. Un cameriere, che gi\u00e0 si aggirava con fare sospetto, butta del liquido rosso sulle due spose e su Ryan e disperandosi incolpa quest'ultimo di essere un bugiardo e soprattutto il responsabile dell'assassinio brutale della giovane figlia Cherry, follower di Joe a Korban. Secondo l'uomo Hardy dovrebbe condividere la stessa cella nel braccio della morte con Joe (destinato a morire a distanza di un mese). Il mattino seguente notiamo come questo evento turbi profondamente il protagonista che confessa alla sua nuova donna di non ricordare i nomi di tutti coloro che ha ucciso. Decide, dunque, di fare una ricerca su Cherry scoprendo che il cameriere \u00e8 un attore che si \u00e8 finto il padre disperato. Intanto la scena si sposta in un hotel dove una coppia di giovani sposi, per festeggiare il loro secondo anniversario, agganciano una escort che poi li pugnala a morte. La finta escort Daisy, il fidanzato Kyle e il finto cameriere posizionano i corpi degli sposini come in una scena teatrale, lasciando un messaggio col sangue per Ryan: \"Ryan Hardy mente\". Arrivato sulla scena Ryan deduce che Joe Carroll non pu\u00f2 entrare in ci\u00f2 poich\u00e9 \u00e8 stato in isolamento 24 ore su 24 in una struttura federale segreta ma intuisce che comunque \u00e8 solo il primo atto di un piano che prevede altre morti e altri messaggi. Gli agenti riescono a risalire al nome del finto cameriere, Andrew, e al suo indirizzo dove subito si precipitano. Qui trovano un'altra macabra scena teatrale e una nuova scritta \"Max Hardy mente\". Tutto ci\u00f2 \u00e8 opera di Mark, che nel frattempo ha cambiato aspetto e non ha accettato la morte del fratello, e dei suoi follower che hanno riprodotto le scene delle uccisioni di Giselle, nel primo caso, e quella di Luke nel secondo. Si intuisce cos\u00ec che la prossima scena sar\u00e0 quella della morte di Lily. Infatti Mark, Daisy, Kyle e Andrew hanno intenzione di rapire e uccidere una donna che assomiglia alla defunta madre durante una festa per una raccolta fondi. Ryan arriva troppo tardi ma riesce comunque a catturare Andrew. La scena rappresentata da Mark questa volta ha una nuova scritta \"se continuerete a mentire ci saranno altre morti\".\nLa scatola.\nTrama.\nL'episodio si apre con l'arrivo di Mark, con il pickup di Andrew, alla porta di un garage dove ad attenderlo c'\u00e8 un uomo che ha allestito all'interno del garage una specie di camera delle torture. Intanto, mentre Gwen cerca di conoscere meglio Ryan chiedendogli particolari della sua vita e Mike rassicura Tom di non provare rancore nei suoi confronti, Kyle e Daisy sembrano discordanti su come comportarsi con Mark, il ragazzo lo crede solo un pazzo squilibrato e la ragazza cerca di non creare tensioni. Nel frattempo si scopre che Andrew ha una famiglia. La moglie ha denunciato la scomparsa del marito un anno prima poich\u00e9 era uscito di casa e non era mai rientrato. Ma l'uomo confessa che la famiglia era solo una copertura. Egli, infatti, si scopre essere un allievo del dottor Strauss e frequentante di un suo corso insieme allo stesso Joe Carroll. Ryan fa visita al dottore in carcere cercando un accordo ma egli rimane vago ed enigmatico. Gli agenti riescono a rintracciare il pickup di Andrew e riconoscono Mark alla guida, precipitandosi al garage. Il gemello riesce a fuggire ma il complice viene ucciso, gettando Mark nel panico poich\u00e9 deve trovare un altro posto dove creare la camera delle torture. Daisy e Kyle trovano la soluzione e, dopo aver cercato di uccidere Anna (la moglie dell'agente Jeffrey Clarke) e aver rapito quest'ultimo, chiamano Neil (un uomo che si prende cura del padre malato) per allestire una nuova camera. Mark cos\u00ec pu\u00f2 continuare il suo piano, infatti chiama su skype la squadra del FBI pretendendo una confessione che metta luce sulla morte della madre Lily. Clarke, intanto, riesce per breve tempo a scappare e a chiamare Ryan ma viene ricatturato subito. Neil mostra a Jeff la sua sorte nel caso in cui non confessasse, infatti sarebbe stato paralizzato e da cosciente gli sarebbero state rotte le articolazioni in modo da inserirlo all'interno di una scatola di ferro da lui stesso realizzata. Arriva cos\u00ec all'FBI un video di Clarke in cui confessa di aver autorizzato Hardy a guidare un'operazione segreta, di aver violato la legge e confessa l'omicidio a sangue freddo di Lily Gray. Ma comunque \u00e8 troppo tardi per l'agente che \u00e8 stato chiuso nella scatola di ferro ed \u00e8 morto. L'episodio si conclude con un Ryan disperato e con un flashback in cui si vede il primo incontro di Ryan con Gwen mentre accompagna Jeffrey in ospedale per un malanno al cuore.\nSmascherato.\nTrama.\nRyan partecipa ad una conferenza stampa per negare le responsabilit\u00e0 che gli sono state attribuite dal defunto Clarke, spiegando ai giornalisti che la sua confessione gli \u00e8 stata estorta sotto tortura e che Mark Gray ed i suoi seguaci sono i responsabili della sua morte. Kyle e Daisy sono sempre pi\u00f9 indecisi sul fatto di rimanere con Mark quando Ryan rende pubblici i loro identikit alla stampa. I due si incontrano quindi con Julianna, che intima loro di restare con Mark e consegna ai due dei documenti riguardanti Max Hardy, compreso il suo indirizzo ed il codice di allarme del suo appartamento. Nel frattempo Mark sequestra due giornalisti che erano presenti alla conferenza stampa di Ryan, ne uccide uno e obbliga la sua collega ad intervistarlo per raccontare la sua versione dei fatti riguardo alla morte di sua madre Lily. Quando la giornalista tenta di fuggire, Daisy la uccide. Ryan, Max and Weston sono sulle tracce del responsabile dell\u2019atroce assassinio di Clarke, scoprono che si chiama Neil e riescono a localizzarlo grazie al dispositivo di emergenza che il padre di Neil, che soffre di demenza, porta al collo. Neil, ormai braccato, punta la pistola verso Ryan, ma viene ucciso da Max. Quella stessa sera Kyle e Daisy si introducono nell'appartamento di Max e installano delle telecamere per spiarne l\u2019interno.\nLa casa.\nTrama.\nKyle e Daisy attuano il loro piano parallelo all'insaputa di Mark. La squadra di Ryan sventa il piano e si rende conto che dietro la serie di efferati omicidi si nasconde in realt\u00e0 un piano scientifico per screditare l'FBI e quindi la loro testimonianza al processo per omicidio contro Arthur Strauss.\nTestimone ostile.\nTrama.\n\u00c8 il giorno del processo al dottor Arthur Strauss, Ryan Hardy e Carrie Cooke sono i testimoni chiave dell'accusa, ma la deposizione di Ryan viene smontata da un'email trovata nel laptop dell'agente Jeffrey Clarke, mentre Carrie viene uccisa e bruciata da Kyle e Daisy prima che potesse testimoniare contro Strauss.\nRiunione.\nTrama.\nStrauss ha trovato rifugio da un suo ex allievo che ha disseminato di cadaveri i boschi intorno a Beacon. Finch\u00e9 uno di questi cadaveri non viene trascinato a valle da una pioggia torrenziale e comincia la caccia di Ryan e Mike. Individuato il colpevole in una tavola calda nella cittadina, Ryan e Mike cercano di scoprire il rifugio del dottor Strauss.\nLa caccia.\nTrama.\nTheo Noble, il miglior allievo di Strauss, libera Duncan per farsi aiutare ad eliminare ogni traccia che potrebbe condurre a lui. Ryan va a parlare con Joe in prigione, ma non riesce ad ottenere informazioni sull'identit\u00e0 del misterioso Theo.\nCarne e sangue.\nTrama.\nLa caccia a Sam Lewis si fa sempre pi\u00f9 serrata. La sua falsa identit\u00e0 si sgretola sotto l'incalzare delle indagini. Il serial killer, l'insospettabile Theo Noble con tanto di moglie e figli, deve fronteggiare dal canto suo una situazione inaspettata. \nEternamente.\nTrama.\nGiorno dell'esecuzione, Joe Carroll esce di scena. Ma non prima di aver dato spettacolo. Prende in ostaggio delle persone e si barrica nell'infermeria. L'unica richiesta \u00e8 avere l\u00ec Ryan Hardy.\nDemoni.\nTrama.\nGrazie all'ultimo indizio che Joe ha dato a Ryan prima di morire, Max riesce a risalire alla famiglia in cui \u00e8 cresciuto Theo a Philadelphia, famiglia che \u00e8 stata massacrata da un serial killer soprannominato \"Il Pazzo\". Mentre Ryan sprofonda sempre di pi\u00f9 nell'alcolismo dopo la perdita di Joe.\nAl limite.\nTrama.\nDaisy e Mark si rivolgono a Theo per avere accesso ai server dell'FBI, trovare chi usa il laptop di Daisy, rubato da Tom durante un blitz nella safe house di Mark e usare l'informazione per arrivare a Mike. In cambio Theo si serve di loro per scampare a una trappola tesagli da Eliza."}
{"id": "5339077", "revid": "203463", "url": "https://it.wikipedia.org/wiki?curid=5339077", "title": "Carl Ahues", "text": "Biografia.\nVinse il Campionato tedesco nel 1929 a Duisburg.\nPartecip\u00f2 a tre Olimpiadi degli scacchi: \nNel 1930 si classific\u00f2 6\u00ba nel grande Torneo internazionale di San Remo, dietro ad Alechin, Nimzowitsch, Bogoljubov e Yates, ma davanti a Spielmann, Vidmar, Mar\u00f3czy e Tartakover. Questo \u00e8 considerato da molti il suo miglior risultato di torneo.\nAltri risultati di rilievo:\nNel 1968 vinse, all'et\u00e0 di 81 anni, il campionato \"blitz\" della citt\u00e0 di Amburgo.\nSuo figlio Herbert Ahues \u00e8 stato un famoso problemista, Grande Maestro della composizione."}
{"id": "5339079", "revid": "118987599", "url": "https://it.wikipedia.org/wiki?curid=5339079", "title": "Divizion A", "text": "La Divizion A \u00e8 la massima serie del campionato bielorusso di pallavolo femminile: al torneo partecipano quattordici squadre di club bielorusse e la squadra vincitrice si fregia del titolo di campione di Bielorussia."}
{"id": "5339082", "revid": "124123", "url": "https://it.wikipedia.org/wiki?curid=5339082", "title": "Carlo Cristiano Delforno", "text": ""}
{"id": "5339084", "revid": "71433", "url": "https://it.wikipedia.org/wiki?curid=5339084", "title": "Slow Moving Millie", "text": ""}
{"id": "5339101", "revid": "599013", "url": "https://it.wikipedia.org/wiki?curid=5339101", "title": "Alberto Jesus", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339102", "revid": "36426", "url": "https://it.wikipedia.org/wiki?curid=5339102", "title": "Villa del Paradiso degli Alberti", "text": ""}
{"id": "5339103", "revid": "599013", "url": "https://it.wikipedia.org/wiki?curid=5339103", "title": "Fernando de Jesus", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339104", "revid": "599013", "url": "https://it.wikipedia.org/wiki?curid=5339104", "title": "Jo\u00e3o De Oliveira", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5339105", "revid": "847721", "url": "https://it.wikipedia.org/wiki?curid=5339105", "title": "Thomas Enger", "text": "Cresciuto nella cittadina norvegese di Jessheim si \u00e8 dedicato a svariate attivit\u00e0, come giornalista collabora con le maggiori testate norvegesi mentre come musicista si sta dedicando alla realizzazione di un musical, come scrittore si \u00e8 dedicato ai gialli creando la figura del giornalista Henning Juul che dovrebbe essere protagonista di una serie di 6 romanzi.\nIl primo romanzo \"Morte apparente\" \u00e8 stato premiato come il miglior esordio degli ultimi anni dalla stampa scandinava ed \u00e8 stato pubblicato in 17 paesi e nel Regno Unito \u00e8 stato candidato al premio eDunnit nell'edizione CrimeFest 2012.\nIn Italia sono stati pubblicati due libri, entrambi dalla casa editrice Iperborea nella collana \"Ombre\" dedicata appositamente ai gialli."}
{"id": "5339106", "revid": "767487", "url": "https://it.wikipedia.org/wiki?curid=5339106", "title": "Jo\u00e3o Cruz", "text": "Carriera.\nClub.\nHa trascorso l'intera carriera in Portogallo.\nNazionale.\nHa collezionato 10 presenze con la maglia della Nazionale."}
{"id": "5339108", "revid": "599013", "url": "https://it.wikipedia.org/wiki?curid=5339108", "title": "Henrique Portela", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339110", "revid": "599013", "url": "https://it.wikipedia.org/wiki?curid=5339110", "title": "Ant\u00f3nio Augusto Lopes", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5339127", "revid": "599013", "url": "https://it.wikipedia.org/wiki?curid=5339127", "title": "Domingos Lopes", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339128", "revid": "214753", "url": "https://it.wikipedia.org/wiki?curid=5339128", "title": "Campionati mondiali di skeleton 2015", "text": "I Campionati mondiali di skeleton 2015, ventiquattresima edizione della manifestazione organizzata dalla Federazione Internazionale di Bob e Skeleton, si sono tenuti dal 1\u00ba al 7 marzo 2015 a Winterberg, in Germania, sulla pista omonima e si sono disputate gare in due differenti specialit\u00e0: nel singolo uomini e nel singolo donne.\nLe vittorie sono state conquistate dal lettone Martins Dukurs, al suo terzo trionfo iridato, e dalla britannica Elizabeth Yarnold; grazie a questo risultato lo stesso Dukurs ha affiancato lo svizzero Gregor St\u00e4hli in testa alla classifica dei plurivincitori della specialit\u00e0.\nAnche questa edizione dei mondiali, come ormai da prassi iniziata nella rassegna di Sch\u00f6nau am K\u00f6nigssee 2004, si \u00e8 svolta contestualmente a quella di bob e proprio insieme agli atleti di quest'ultima disciplina \u00e8 stato assegnato il titolo nella prova a squadre che ha visto trionfare la squadra tedesca.\nRisultati.\nSingolo uomini.\nLa gara si \u00e8 disputata dal 5 al 6 marzo nell'arco di quattro \"manches\" ed hanno preso parte alla competizione 34 atleti in rappresentanza di 17 differenti nazioni; campione uscente era il russo Aleksandr Tret'jakov, che ha concluso la prova al secondo posto, ed il titolo \u00e8 stato conquistato dal lettone Martins Dukurs, gi\u00e0 campione iridato a Sch\u00f6nau am K\u00f6nigssee 2011 ed a Lake Placid 2012 e due volte medaglia d'argento olimpica a ed a , mentre terzo \u00e8 giunto Tomass Dukurs, fratello del vincitore.\nSingolo donne.\nLa gara si \u00e8 disputata dal 6 al 7 marzo nell'arco di quattro \"manches\" ed hanno preso parte alla competizione 29 atlete in rappresentanza di 18 differenti nazioni; campionessa uscente era la britannica Shelley Rudman, non presente a questa edizione dei mondiali, ed il titolo \u00e8 stato conquistato dalla connazionale Elizabeth Yarnold, gi\u00e0 medaglia di bronzo a Lake Placid 2012 e vincitrice dell'oro olimpico a , davanti alla tedesca Jacqueline L\u00f6lling ed alla canadese Elisabeth Vathje.\nGara a squadre.\nLa gara si \u00e8 disputata il 1\u00ba marzo ed ogni squadra nazionale ha potuto prendere parte alla competizione con due formazioni; nello specifico la prova ha visto la partenza di uno skeletonista, di un equipaggio del bob a due femminile, di una skeletonista e di un equipaggio del bob a due maschile per ognuna delle 10 formazioni, che hanno gareggiato ciascuno in una singola \"manche\"; la somma totale dei tempi cos\u00ec ottenuti ha laureato campione la squadra tedesca di Axel Jungk, Cathleen Martini, Lisette Th\u00f6ne, Tina Hermann, Francesco Friedrich e Martin Grothkopp davanti a quella dei connazionali composta da Christopher Grotheer, Anja Schneiderheinze, Franziska Bertels, Anja Selbach, Johannes Lochner e Gregor Bermbach e da quella canadese formata da Dave Greszczyszyn, Kaillie Humphries, Kate O'Brien, Elisabeth Vathje, Justin Kripps e Alexander Kopacz. La squadra \"Russia-1\", che conquist\u00f2 inizialmente la medaglia di bronzo, \u00e8 stata squalificate a marzo del 2021 a causa della nota vicenda doping emersa dopo le olimpiadi di ."}
{"id": "5339129", "revid": "599013", "url": "https://it.wikipedia.org/wiki?curid=5339129", "title": "Joaquim Machado", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339130", "revid": "709565", "url": "https://it.wikipedia.org/wiki?curid=5339130", "title": "Balticoroma", "text": "Balticoroma , 2004 \u00e8 un genere di ragni fossili appartenente alla famiglia Comaromidae.\n\u00c8 l'unico genere della famiglia Comaromidae.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLa specie \u00e8 stata rinvenuta in alcune ambre baltiche e di Bitterfeld.\nTassonomia.\nIn un lavoro dei paleontologi Weitschat &amp; Wichard del 2002, un esemplare fossile \u00e8 stato denominato \"Balticorma\", un evidente refuso, e definito \"nomen nudum\".\nA febbraio 2015, di questo genere fossile sono note sette specie:"}
{"id": "5339131", "revid": "599013", "url": "https://it.wikipedia.org/wiki?curid=5339131", "title": "Jos\u00e9 Mota", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339132", "revid": "984922", "url": "https://it.wikipedia.org/wiki?curid=5339132", "title": "Jos\u00e9 Joaqu\u00edn Araiza", "text": "Fu il pi\u00f9 forte scacchista messicano prima dell'avvento di Carlos Torre. \nNel 1930 fu invitato a partecipare al grande Torneo di San Remo (vinto da Alechin con 14/15), in sostituzione di Capablanca che non pot\u00e9 partecipare. Si classific\u00f2 al 13\u00ba posto su 16 partecipanti. \nNel 1932 organizz\u00f2 a Citt\u00e0 del Messico il primo torneo internazionale del Messico, nel quale si classific\u00f2 terzo dietro ad Alechin e a Kashdan.\nAltri risultati:"}
{"id": "5339134", "revid": "203463", "url": "https://it.wikipedia.org/wiki?curid=5339134", "title": "Jos\u00e9 Joaqu\u00edn Araiza-Mu\u00f1oz", "text": ""}
{"id": "5339135", "revid": "124844090", "url": "https://it.wikipedia.org/wiki?curid=5339135", "title": "Carlos Nunes", "text": "Carriera.\nNazionale.\nHa collezionato 3 presenze con la maglia della nazionale."}
{"id": "5339136", "revid": "31886", "url": "https://it.wikipedia.org/wiki?curid=5339136", "title": "Comaromidae", "text": ""}
{"id": "5339138", "revid": "767487", "url": "https://it.wikipedia.org/wiki?curid=5339138", "title": "Vasco Oliveira", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5339140", "revid": "2110845", "url": "https://it.wikipedia.org/wiki?curid=5339140", "title": "M\u00e1rio Fernando Ribeiro Pacheco Nobre", "text": "Carriera.\nNazionale.\nHa collezionato 1 sola presenza con la maglia della Nazionale"}
{"id": "5339141", "revid": "767487", "url": "https://it.wikipedia.org/wiki?curid=5339141", "title": "The Lazarus Effect", "text": "The Lazarus Effect \u00e8 un film del 2015 diretto da David Gelb. Il film \u00e8 interpretato da Mark Duplass, Olivia Wilde, Sarah Bolger, Evan Peters e Donald Glover.\nTrama.\nIl ricercatore Frank Walton e la sua fidanzata Zoe, assieme agli scienziati Clay e Niko e alla giovane cameraman Eva, si riuniscono in segreto in un'universit\u00e0 per effettuare dei test su animali morti usando un siero sperimentale, \"Lazarus\", che potrebbe resuscitarli. Dopo vari tentativi riescono finalmente a riportare in vita un cane, che viene adottato da Frank e Zoe con il nome di Rocky: questo per\u00f2 presenta comportamenti anomali, non ha mai appetito e la cataratta (di cui soffriva prima di morire) \u00e8 scomparsa. Inoltre il siero, che dopo essere stato iniettato avrebbe dovuto dissolversi, continua a dilagare nel suo cervello.\nQuando la rettrice dell'universit\u00e0 scopre l'esistenza di questi macabri esperimenti costringe Frank ad abbandonare tutto; ad aggravare la situazione \u00e8 il fatto che una societ\u00e0 farmaceutica confisca ed acquisisce con l'occasione tutto il materiale di ricerca. Frank convince tutti a ritornare in segreto nell'universit\u00e0 e rifare l'esperimento in modo da provare di essere loro i creatori del siero Lazarus e ricevere cos\u00ec gloria e fama. Usando del siero che Zoe teneva come riserva di emergenza, il gruppo rif\u00e0 il procedimento ma qualcosa va storto e nel corso dell'esperimento Zoe muore folgorata sotto gli occhi dei presenti, che provano immediatamente a rianimarla invano. Frank, suo compagno ora disperato, decide di riportarla in vita con il siero nonostante i tentativi degli altri di dissuaderlo; nel panico del momento i suoi collaboratori lo aiutano tuttavia nell'esperimento; questo ha successo e la donna resuscita. Poco dopo capiscono per\u00f2 che qualcosa non va in Zoe, la quale scossa racconta di essere stata nella sua versione personale dell'Inferno: in questo caso aveva le sembianze del suo incubo ricorrente nato a causa di un trauma infantile (l'appartamento in cui viveva da ragazzina aveva preso fuoco e i suoi vicini di casa, bloccati all'interno, erano morti arsi vivi davanti suoi occhi). Frank per\u00f2 non le d\u00e0 ascolto, pensando che semplicemente sia sotto shock, mentre Zoe, profondamente religiosa, continua a sostenere la sua versione. Intanto il siero prende possesso della sua mente, e la donna sviluppa poteri incredibili come telecinesi o telepatia, diventando sempre pi\u00f9 aggressiva e pericolosa.\nQuesta aggressivit\u00e0 e pericolosit\u00e0 la portano a tentare di baciare l'ex collega Niko, ma al suo rifiuto lo uccide orrendamente chiudendolo in un armadio e stritolandolo con il potere della telecinesi. Frank, Eva e Clay intuiscono rapidamente la minaccia di Zoe e mentre i primi due, terrorizzati, cercano un modo per uscire dall'universit\u00e0 (poich\u00e9 Zoe a loro insaputa aveva manomesso il sistema elettrico, bloccando porte ed ascensori) l'impulsivo Clay accusa la donna di aver assassinato Niko, gi\u00e0 assente da diversi minuti: questa uccide anche Clay soffocandolo con la sua sigaretta elettronica. Zoe, ormai completamente fuori controllo, scaglia addosso a Frank e Eva tutti i mobili del laboratorio facendo loro perdere i sensi. Tempo dopo i due si risvegliano e non vedendo la donna nei paraggi si nascondono nell'obitorio. A questo punto l'uomo d\u00e0 ad Eva un siero per sopprimere Zoe, facendole promettere di impedire a tutti i costi alla donna di fare del male ad altre persone. Frank, uscito dall'obitorio e trovata la fidanzata, prova quindi a iniettare il siero nella donna: Zoe, con un residuo di umanit\u00e0, sembra inizialmente cedere alle parole tranquillizzanti del compagno ma potendo ormai leggere i pensieri, sente il suo vero intento e lo uccide. In seguito, grazie a un'ulteriore iniezione di Lazarus diventa ancora pi\u00f9 potente di prima.\nEva, l'unica rimasta in vita, cerca di sconfiggere Zoe ma questa la porta nell'Inferno che lei aveva visto da morta: il suo appartamento in fiamme. La ragazza trova Zoe da bambina e scopre con orrore che ad aver appiccato l'incendio quella volta era stata proprio lei. Eva riesce a uscire dall'inferno e a trafiggerla con la siringa di Frank, ma la donna ormai troppo potente sopravvive ed uccide la povera Eva come gli altri. Nel finale vediamo Zoe intenta a resuscitare Frank e tutti gli altri con il Lazarus.\nCritica e Incassi.\nIl film ha ricevuto per lo pi\u00f9 critiche negative. Sul sito Rotten Tomatoes ha ottenuto il 14% dei voti basandosi su 86 recensioni. Si legge: \"\"The Lazarus Effect\" ha un cast di talento e accenna uno spunto interessante, ma lo spreca totalmente con personaggi insulsi e sbiaditi e riciclando elementi gi\u00e0 visti.\nIl film ha incassato a livello mondiale oltre 36 milioni di dollari.\nDistribuzione.\nIl film \u00e8 stato distribuito nelle sale cinematografiche statunitensi il 27 febbraio 2015. In Italia \u00e8 stato distribuito il 21 maggio 2015."}
{"id": "5339143", "revid": "287204", "url": "https://it.wikipedia.org/wiki?curid=5339143", "title": "Strade di categoria A della Zona 6", "text": "Secondo il sistema di numerazione delle strade della Gran Bretagna, in tali Paesi a ogni strada \u00e8 assegnata una lettera singola, che rappresenta la categoria della strada, seguita da un numero, composta da 1 a 4 cifre.\nSi riporta l'elenco delle strade di categoria A della Zona 6 in Gran Bretagna, che hanno il punto di partenza a est della A6 e della A7 e a ovest della A1 (strade che iniziano con la cifra 6)."}
{"id": "5339144", "revid": "22475", "url": "https://it.wikipedia.org/wiki?curid=5339144", "title": "Baltsuccinus", "text": "Baltsuccinus , 2004 \u00e8 un genere di ragni fossili appartenente alla famiglia Baltsuccinidae.\n\u00c8 l'unico genere della famiglia Baltsuccinidae.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLa specie \u00e8 stata rinvenuta in alcune ambre baltiche.\nTassonomia.\nA febbraio 2015, di questo genere fossile sono note due specie:"}
{"id": "5339159", "revid": "15756", "url": "https://it.wikipedia.org/wiki?curid=5339159", "title": "Switch (film)", "text": "Switch \u00e8 un film del 2011 diretto da Fr\u00e9d\u00e9ric Schoendoerffer.\nTrama.\nSophie, nata in Francia, vive ormai da anni in Canada. Dietro consiglio di un'amica decide di iscriversi ad un sito di scambio case per fare una breve vacanza. Benedicte, una ragazza parigina, accetta lo scambio e Sophie parte alla volta di Parigi. Dopo un primo bellissimo giorno in giro per la capitale francese, la ragazza si svegla l'indomani confusa e frastornata. Mentre \u00e8 sotto la doccia, la polizia irrompe nella casa e trova in una camera da letto un uomo decapitato. La ragazza viene arrestata ed accusata di essere Benedicte.\nPer quanto Sophie cerchi di dimostrare di non essere Benedicte, tutte le prove, dal suo vero passaporto, al sito internet e al volo per Parigi, non ci sono. Viene portata in ospedale per dei controlli dall'investigatore Damien che \u00e8 incerto se credere o no alla ragazza. Qui Sophie resasi conto che non riesce a discolparsi decide di scappare rubando anche la pistola all'investigatore. La polizia e tutta la citt\u00e0 si mette alla sua ricerca mentre la ragazza telefona a sua madre in canada per chiedergli di andare a casa sua a vedere se c'\u00e8 questa misteriosa Benedicte.\nLa madre viene uccisa dalla ragazza che poi brucia tutta la casa. Nel frattempo la scientifica scopre che tra Sophie e il ragazzo trovato ucciso c'\u00e8 un legame di parentela, sono fratellastri. Il ragazzo ucciso si scopre essere nato per inseminazione artificiale e la polizia interrogando la madre di Benedicte scopre che anche la ragazza \u00e8 nata da inseminazione artificiale, sono tutte e tre fratellastri. L'investigatore inizia a credere alle parole della povera Sophie che nel frattempo continua a scappare dalla polizia. Ritornata all'appartamento Sophie viene attaccata e rapita da Benedicte che dal Canada \u00e8 tornata a Parigi. Chiamando al cellulare l'investigatore Damien, Sophie si fa intercettare e la polizia arriva appena in tempo per fermare Benedicte prima che la uccida."}
{"id": "5339160", "revid": "31886", "url": "https://it.wikipedia.org/wiki?curid=5339160", "title": "Baltsuccinidae", "text": ""}
{"id": "5339163", "revid": "123698380", "url": "https://it.wikipedia.org/wiki?curid=5339163", "title": "Telezecchino", "text": "Telezecchino \u00e8 stata una rivista mensile dedicata a bambini in et\u00e0 scolare pubblicata dall'editore Campi (all'epoca anche editore di \"TV Sorrisi e Canzoni\") dal 1967 al 1976.\nStoria.\nFondata da Giuseppe Campi, esordisce nell'aprile 1967 al prezzo di 100 lire.\nAll'interno ospita principalmente giochi e fumetti, di produzione sia italiana che straniera.\nVi collaborano diversi autori (tra gli altri Sandro e Sergio Costa, Tiberio Colantuoni, Massimo Fecchi, Bruno Prosdocimi), che si avvicendano nel corso degli anni, dando vita a vari personaggi: Giuseppe, Super Cane, Nonna HZ, Joe Razzo.\nIl nome della testata si rif\u00e0 allo Zecchino d'Oro, di cui vengono pubblicati svariati reportage, e alle cui canzoni si ispirano varie serie e mini-storie a fumetti. Cino Tortorella inoltre tiene all'interno della rivista una rubrica di lettere, \"La posta di Mago Zurl\u00ec\".\nLa rivista chiude i battenti nel marzo 1976, dopo quasi nove anni di storia."}
{"id": "5339164", "revid": "761672", "url": "https://it.wikipedia.org/wiki?curid=5339164", "title": "Autostrada (Italia)", "text": ""}
{"id": "5339166", "revid": "2033069", "url": "https://it.wikipedia.org/wiki?curid=5339166", "title": "Battle Creek (serie televisiva)", "text": "Battle Creek \u00e8 una serie televisiva statunitense creata da David Shore e Vince Gilligan.\nLa serie ha per protagonisti Dean Winters e Josh Duhamel nei panni di un detective della polizia e di un agente dell'FBI costretti a lavorare insieme a Battle Creek, Michigan.\n\u00c8 andata in onda dal 1\u00ba marzo 2015 sulla CBS, venendo cancellata al termine della prima stagione. In Italia \u00e8 stata trasmessa dal 3 luglio 2015 sul canale satellitare Fox Crime.\nTrama.\nRuss Agnew, un rude detective vecchio stampo, che preferisce seguire il suo intuito piuttosto che affidarsi al computer, si ritrova costretto a fare coppia con l'agente dell'FBI Milton Chamberlain, il quale \u00e8 il suo esatto opposto: elegante, affascinante e attrezzato con tutte le ultime novit\u00e0 tecnologiche.\nProduzione.\nNel settembre 2013 la Sony Pictures Television annunci\u00f2 di aver raggiunto un accordo con la CBS per produrre una nuova serie televisiva sviluppata da Vince Gilligan e basata su un soggetto scritto dallo stesso Gilligan nel 2003. Nonostante il titolo, soltanto la sigla \u00e8 stata effettivamente girata a Battle Creek, nel Michigan, e gli attori hanno visitato la citt\u00e0 solo nell'estate del 2014 per conoscere meglio le location e il distretto di polizia.\nLa CBS ha ordinato una stagione di 13 episodi, cancellando la serie al termine della stessa a causa degli ascolti non soddisfacenti."}
{"id": "5339169", "revid": "36426", "url": "https://it.wikipedia.org/wiki?curid=5339169", "title": "Galleria Farnese", "text": ""}
{"id": "5339171", "revid": "1987129", "url": "https://it.wikipedia.org/wiki?curid=5339171", "title": "Mock apple pie", "text": "La mock apple pie, anche conosciuta come torta cracker, \u00e8 un dolce imitazione della \"apple pie\", ma senza mele. \u00c8 un grande classico americano, orgoglio della cucina statunitense sin dagli inizi del novecento.\nStoria.\n\u00c8 probabile che la torta abbia origine nell'Ottocento, quando i pionieri americani a corto di rifornimenti di mele fresche trovarono il modo di fare la loro torta preferita senza questo frutto. Gli americani, anche se delusi dalla mancanza di mele, furono subito affascinati dalla versatilit\u00e0 della ricetta, che \u00e8 cos\u00ec diventata un successo pubblico. Il sapore di questa torta \u00e8 molto simile a quello della apple pie: l'acidit\u00e0 del cremor tartaro consente ai cracker di mantenere il loro aspetto e scompone lo zucchero in una forma pi\u00f9 simile a quello presente nelle mele.\nNel diciannovesimo secolo esistevano molte diverse versioni di questa torta, per lo pi\u00f9 fatta con briciole e avanzi. Gi\u00e0 \"La casalinga frugale\" (o \"Complete woman cook)\" di Susannah Carter (1772), che raccoglie ricette e suggerimenti di vita con l'intento di recuperare il cibo da buttare via e evitare sprechi, testimonia come venisse utilizzata la crosta essiccata del pane per i budini. \nUna versione risale al 1868 nel \"libro di ricette della signora Putnam e della sua giovane assistente domestica\", un'altra \u00e8 di Quaker Minnie, del 1857, e un'altra ancora di Sue Smith di Handerson del 1858; quest'ultima in una lettera alla sua amica Bet afferma: \"Ho imparato a fare un nuovo tipo di torta che vorrei che voi tutti assaggiaste, fatene un po' e vedrete se non l'amate. Prendi un cucchiaino colmo di acido tartarico e scioglilo in acqua, un cucchiaino pieno di zucchero e mescola; dopo prendi un biscotto freddo o pane chiato e sgretolalo\". Un'altra versione appare nel 1863 nel Confederate Receipt Book e nel libro di cucina \"Come cuciniamo a Los Angeles\" di Mrs. B.C. Whiting, 1894, considerato \u201cPioniere della Torta di Mele in California, 1852\". Una versione del 1870 indica la torta come una \"buona ricetta primaverile\".\nNel 1935 i salatini Ritz hanno introdotto, sul retro del loro pacchetto, questa torta a base di Ritz, ricetta che \u00e8 diventata un classico.\nIngredienti.\n\u00c8 costituita da due strati di pasta come la classica apple pie ma con un ripieno che non utilizza le mele.\nIl ripieno viene preparato con: cracker, uova, burro, zucchero, cremor tartaro, succo di limone, preferibilmente spremuto su singole fette e cannella."}
{"id": "5339173", "revid": "287204", "url": "https://it.wikipedia.org/wiki?curid=5339173", "title": "Rasori", "text": ""}
{"id": "5339190", "revid": "709565", "url": "https://it.wikipedia.org/wiki?curid=5339190", "title": "Praetheridion fleissneri", "text": "Praetheridion fleissneri , 2004 \u00e8 una specie di ragni fossili del sottordine Araneomorphae.\n\u00c8 l'unica specie del genere Praetheridion, che \u00e8 l'unico genere della famiglia Praetheridiidae\nDescrizione.\nLa famiglia \u00e8 di incerta attribuzione nell'ambito degli Araneomorphae; per alcune caratteristiche ricorda i ragni appartenenti alla famiglia \"Mysmenidae\" e \"Theridiidae\".\nDistribuzione.\nSi tratta di una famiglia estinta di ragni le cui specie ad oggi note sono state scoperte in alcune ambre baltiche. Esse risalgono al Paleogene.\nTassonomia.\nQuesta specie apparteneva alla famiglia \"Protheridiidae\"; nel 2012 \u00e8 stata assurta al rango di famiglia a s\u00e9\nA febbraio 2015, di questa famiglia fossile \u00e8 noto un solo genere, composto da una sola specie:"}
{"id": "5339192", "revid": "1000891", "url": "https://it.wikipedia.org/wiki?curid=5339192", "title": "Mohammed Emwazi", "text": ""}
{"id": "5339193", "revid": "729019", "url": "https://it.wikipedia.org/wiki?curid=5339193", "title": "Felixstowe F.5", "text": "Il Felixstowe F.5 fu un idrovolante biplano a scafo centrale di produzione britannica progettato e sviluppato dal Lieutenant Commander John Cyril Porte della Royal Navy, la marina militare britannica, al Seaplane Experimental Station di Felixstowe nei tardi anni dieci del XX secolo e prodotto su licenza da varie aziende nazionali ed estere.\nRealizzato attingendo all'esperienza acquisita sui precedenti Felixstowe F.2 e Felixstowe F.3, venne adottato dal Royal Naval Air Service (RNAS) nelle fasi finali della prima guerra mondiale senza riuscire ad essere impiegato in combattimento, quindi integrato nei reparti Royal Air Force dove rimase per diverso tempo l'idroricognitore standard della RAF. Dal modello vennero sviluppate alcune varianti migliorate, in Inghilterra dalla Short Brothers, identificato come Short S.2, negli Stati Uniti d'America, il Felixstowe F5L, e in Giappone, l'Hiro H1H.\nStoria del progetto.\nDopo aver contribuito a migliorare le caratteristiche dell'originale Curtiss H-12 riprogettandone lo scafo, il Lieutenant Commander John Cyril Porte sfrutt\u00f2 le esperienze acquisite nei due modelli derivati, il Felixstowe F.2 ed il pi\u00f9 grande F.3, per sviluppare un nuovo idrovolante da destinare a vari incarichi, quali la ricognizione aerea ed il bombardamento, incorporando le migliori soluzione tecniche adottate sui precedenti modelli.\nIl prototipo del nuovo modello, indicato come Felixstowe F.5, venne costruito nell'impianto di produzione della Seaplane Experimental Station e portato in volo per la prima volta nel maggio 1918 rivelando nelle successive prove in volo migliori caratteristiche rispetto agli F.2 e F.3, tuttavia, allo scopo di velocizzare il processo di produzione, si richiese una riprogettazione del modello per poter incorporare molte delle componenti costruttive dell'F.3, soluzione che ne comprometter\u00e0 le prestazioni dei velivoli di serie.\nLa produzione totale si attest\u00f2 su 53 esemplari, prototipo compreso, realizzati dalla Short Brothers (23), Dick, Kerr &amp; Co. (2), Phoenix Dynamo Manufacturing Company (17) e Gosport Aircraft (10).\nImpiego operativo.\nIl Felixstowe F.5 venne avviato alla produzione troppo tardi per essere impiegato nel corso della prima guerra mondiale. Le consegne iniziarono nel corso della seconda parte del 1918 nei reparti della Royal Naval Air Service (RNAS), l'allora componente aerea della Royal Navy (la marina militare britannica), fino alla sua dissoluzione, quindi assegnato ai reparti della neofondata ed indipendente aeronautica militare del Regno Unito, la Royal Air Force (RAF).\nL'8 settembre 1918 due esemplari distaccati da Malta attaccano la base tedesca di sottomarini di Misurata insieme a 3 idrovolanti FBA Type H della Sezione di Tripoli del Corpo Aeronautico italiano e 6 Farman 14 della 106\u00aa Squadriglia.\nVarianti.\nFelixstowe F5L.\nVersione di produzione statunitense indicata Felixstowe F5L, equipaggiata con una coppia di motori Liberty L-12 e realizzata negli stabilimenti della Naval Aircraft Factory (USA) in 137 esemplari, Curtiss Aviation (USA) in 60 esemplari e Canadian Aeroplanes Ltd. (Canada) in 30 esemplari.\nShort S.2.\nNel 1924 l'Air Ministry, il ministero deputato all'intera supervisione dell'aviazione civile e militare del Regno Unito, emise una specifica per la fornitura di un idrovolante di concezione moderna che riutilizzasse la velatura e l'impennaggio dell'F.5. L'ufficio tecnico della Short Brothers elabor\u00f2 un progetto che prevedeva un velivolo dotato di scafo interamente metallico da realizzare in duralluminio, una lega di alluminio temprata caratterizzata dalla maggiore leggerezza e rigidit\u00e0 che si stava allora affacciando alla tecnologia costruttiva aeronautica, tecnologia ancora semisconosciuta all'azienda britannica.\nIl prototipo, identificato dall'azienda come S.2, vol\u00f2 per la prima volta il 5 gennaio 1925 quindi, dopo le prove preliminari, inviato a Felixstowe il successivo 14 marzo per essere sottoposto a valutazione da parte della preposta commissione del Marine Aircraft Experimental Establishment. Qui venne sottoposto ad una serie di test impegnativi, incluso quello indirizzato a valutarne la necessaria integrit\u00e0 strutturale provocando uno stallo aerodinamico controllato da 9\u00a0m (30\u00a0ft) con conseguente repentino abbassamento di quota e violento impatto con la superficie dell'acqua. Dopo un anno di prove ufficiali, ad un'accurata ispezione della struttura del prototipo vi si riscontr\u00f2 solamente una trascurabile tendenza alla corrosione, superando cos\u00ec le perplessit\u00e0 circa l'uso del nuovo materiale che valse inoltre alla Short un contratto di fornitura di un nuovo prototipo che facesse uso del duralluminio, lo Short Singapore.\nGosport Flying Boat.\nUno dei dieci esemplari commissionati dalla RAF e costruito dalla Gosport Aircraft Company venne immatricolato nel 1919 con marche civili e, indicato come \"Gosport Flying Boat\", esposto nell'agosto di quello stesso anno ad Amsterdam-Noord, Paesi Bassi, in occasione della Eerste Luchtverkeer Tentoonstelling Amsterdam (ELTA).\nHiro H1H.\nVariante migliorativa di concezione giapponese. Agli inizi degli anni venti la Marina imperiale giapponese decise di acquistare una licenza di produzione per l'F.5, costruzione che assegn\u00f2 ad una propria struttura, l'Undicesimo arsenale tecnico aeronavale di Hiro (o Hiro Kaigun Kosho), ed a un'azienda esterna, la Aichi K\u014dk\u016bki. L'Arsenale militare di Hiro, che lo produsse tra il 1921 e il 1929, ne svilupp\u00f2 anche una variante indicata in base alle convenzioni di designazione allora vigenti \"Idrovolante Tipo 15\" o H1H. La prima versione, la Tipo 15, venne equipaggiata con una coppia di motori raffreddati a liquido, i W12 Lorraine 12 E Courlis o i V12 BMW VII, la Tipo 15-1 o H1H1, era caratterizzata da un'apertura alare maggiorata, e la Tipo 15-2 o H1H2, dall'adozione di eliche quadripala. Il modello rimase in servizio fino al 1938. Produzione: Arsenale di Hiro, 60 esemplari, Aichi, 40 esemplari."}
{"id": "5339196", "revid": "31886", "url": "https://it.wikipedia.org/wiki?curid=5339196", "title": "Praetheridion", "text": ""}
{"id": "5339198", "revid": "31886", "url": "https://it.wikipedia.org/wiki?curid=5339198", "title": "Praetheridiidae", "text": ""}
{"id": "5339202", "revid": "761672", "url": "https://it.wikipedia.org/wiki?curid=5339202", "title": "Bretella autostradale", "text": ""}
{"id": "5339203", "revid": "761672", "url": "https://it.wikipedia.org/wiki?curid=5339203", "title": "Diramazione autostradale", "text": ""}
{"id": "5339216", "revid": "108940320", "url": "https://it.wikipedia.org/wiki?curid=5339216", "title": "Carcere di Marino del Tronto", "text": "Il carcere di Marino del Tronto (ufficialmente Casa circondariale di Marino del Tronto), un tempo noto come supercarcere di Ascoli Piceno, \u00e8 un istituto penitenziario italiano.\nSito in Ascoli Piceno, si trova in via dei Meli 218, nella frazione di Marino del Tronto, a 8\u00a0km dal capoluogo.\nStoria.\nLa costruzione del carcere \u00e8 stata avviata negli anni '70, nell'ambito di un generale programma di ampliamento e ammodernamento delle strutture penitenziarie. Istituto solo maschile, entr\u00f2 in funzione il 10 giugno 1980, sostituendo cos\u00ec il carcere giudiziario del Forte Malatesta; il trasferimento dei detenuti fu completato con la sezione semiliberi nel 1982.\nIl carcere di Marino nacque come una delle strutture di massima sicurezza volute da Carlo Alberto Dalla Chiesa, istituite con il decreto interministeriale 450 del 12 maggio 1977 e note in origine come \"supercarceri\" (questa denominazione \u00e8 venuta meno negli anni, quando, con l'aumento delle condanne per piccoli reati, si \u00e8 chiusa l'esperienza degli istituti penitenziari per soli detenuti pericolosi).\nStruttura e attivit\u00e0.\nLa struttura \u00e8 suddivisa in due sezioni rigorosamente separate: la sezione giudiziaria, o circondariale, e la sezione penale \"Marino\", che ospita i detenuti in regime di carcere duro; possiede inoltre un reparto per l'isolamento detentivo (a fini di protezione, per detenuti autori di delitti sessuali e collaboratori di giustizia), una sezione d'osservazione psichiatrica e la gi\u00e0 menzionata sezione semiliberi.\nSono svolte attivit\u00e0 scolastiche (alfabetizzazione, scuola secondaria di primo grado, corsi di lingue), formative (corso da pizzaiolo), teatrali, sportive, religiose e culturali, tra cui la pubblicazione del periodico informativo \"Io e Caino\".\nPopolazione carceraria.\nVisitando l'istituto il 13 giugno 2011, l'Associazione Antigone segnal\u00f2, in rapporto alla popolazione carceraria dell'epoca, problematicit\u00e0 relative allo spazio vitale nella sezione giudiziaria, ottenendo dalla direzione l'impegno ad assicurare il minimo di 3\u00a0m\u00b2 per detenuto.\nAl 31 dicembre 2011 il dipartimento dell'amministrazione penitenziaria delle Marche registrava un discreto sovraffollamento (131 detenuti su una capienza di 112 posti). Al 31 luglio 2014 la popolazione del carcere di Marino risulta stimata dal Ministero in 115 presenze su 104 posti regolamentari. La sola sezione di massima sicurezza possiede celle singole con bagno privato."}
{"id": "5339217", "revid": "61051", "url": "https://it.wikipedia.org/wiki?curid=5339217", "title": "Double Eagle II Airport", "text": ""}
{"id": "5339219", "revid": "181699", "url": "https://it.wikipedia.org/wiki?curid=5339219", "title": "Supercarcere di Ascoli Piceno", "text": ""}
{"id": "5339220", "revid": "181699", "url": "https://it.wikipedia.org/wiki?curid=5339220", "title": "Casa circondariale di Marino del Tronto", "text": ""}
{"id": "5339221", "revid": "181699", "url": "https://it.wikipedia.org/wiki?curid=5339221", "title": "Carcere di Ascoli Piceno", "text": ""}
{"id": "5339222", "revid": "84184", "url": "https://it.wikipedia.org/wiki?curid=5339222", "title": "Valent", "text": ""}
{"id": "5339223", "revid": "300067", "url": "https://it.wikipedia.org/wiki?curid=5339223", "title": "Jacksonville Jaguars 2015", "text": "La stagione dei Jacksonville Jaguars \u00e8 stata la 21\u00aa della franchigia nella National Football League, la terza con Gus Bradley come capo-allenatore. La squadra veniva da un record di 3\u201313 nel 2014, che miglior\u00f2 il 19 novembre con la sua quarta vittoria. Con la quinta e ultima, i Jaguars vinsero il loro maggior numero di gare dal 2011. L'annata si chiuse al terzo posto della propria division.\nCalendario.\nIl calendario della stagione \u00e8 stato annunciato ad aprile 2015."}
{"id": "5339226", "revid": "990640", "url": "https://it.wikipedia.org/wiki?curid=5339226", "title": "Affreschi della Galleria Farnese", "text": "Gli affreschi della Galleria Farnese, un ambiente di Palazzo Farnese a Roma, sono un'opera di Annibale Carracci portata a compimento, in pi\u00f9 riprese, tra il 1597 e il 1606-1607. Alla realizzazione degli affreschi contribuirono anche Agostino Carracci, fratello di Annibale, e, successivamente, alcuni allievi dello stesso Annibale, tra i quali il Domenichino.\nStoria.\nAnnibale Carracci fu chiamato a Roma nel 1594 dal cardinale Odoardo Farnese per decorarne il celebre palazzo prospiciente il Tevere.\nForse questa prestigiosa commissione fu propiziata da Gabriele Bombasi, letterato reggiano e famigliare dei Farnese gi\u00e0 alla corte di Parma, da Annibale conosciuto a Reggio Emilia dove il pi\u00f9 giovane dei Carracci aveva realizzato diverse opere (nessuna pi\u00f9 in loco). Non \u00e8 escluso per\u00f2 che i contatti di Annibale con i Farnese siano precedenti all'incontro con il Bombasi. Negli anni Ottanta del Cinquecento, infatti, Annibale aveva realizzato, prima delle opere reggiane, vari dipinti a Parma, sede della corte di Ranuccio Farnese, duca di Parma e Piacenza e fratello di Odoardo. In particolare, la prima opera parmense del Carracci fu una grande pala d'altare raffigurante una \"Piet\u00e0 con santi\" (1585), eseguita per la chiesa dei Cappuccini (ora nella Galleria della citt\u00e0). La congregazione si era insediata a Parma proprio per volere dei Farnese e potrebbe essere stata questa l'occasione dell'instaurarsi del rapporto tra il pittore bolognese e la grande casata romana che avrebbe poi condotto, anni dopo, alla chiamata di Annibale da parte di Odoardo.\nDopo un primo breve soggiorno preliminare a Roma, nel 1594, Annibale prese definitivamente servizio presso il cardinal Farnese nel 1595. Nelle intenzioni iniziali del suo nuovo mecenate la decorazione del Palazzo avrebbe dovuto riguardare la \"Sala Grande\", cio\u00e8 un grande salone di rappresentanza della dimora, da affrescare con le gesta militari di Alessandro Farnese \u2013 padre di Odoardo e Ranuccio \u2013 capitano delle armate ispano-imperiali di Filippo II alla guida delle quali, tra il 1577 e 1579, aveva ottenuto importanti vittorie nelle Fiandre a spese delle fazioni orangiste.\nCome pare evincersi da alcuni studi preliminari per i quali si \u00e8 ipotizzata una connessione col ciclo immaginato per la \"Sala Grande\" \u2013 tra cui quello per un ritratto equestre del duca Alessandro \u2013 Annibale, forse, aveva iniziato a lavorare alla progettazione della decorazione del salone, ma questo progetto fu prima sospeso e poi, per ragioni ignote, definitivamente abbandonato.\nIl primo ambiente di Palazzo Farnese che Annibale Carracci effettivamente decor\u00f2 \u00e8 lo studio privato di Odoardo Farnese, noto come Camerino Farnese, in cui realizz\u00f2 ad affresco un ciclo con le \"Storie di Ercole\" e per il quale dipinse anche la tela con \"Ercole al Bivio\".\nPortato a termine questo primo impegno, ebbe finalmente avvio \u2013 secondo l'ipotesi pi\u00f9 seguita nel 1597 \u2013 la decorazione della Galleria.\nL'ambiente.\nLa Galleria Farnese \u00e8 una loggia coperta situata sul lato del Palazzo che d\u00e0 verso Via Giulia e il Tevere e fu realizzata da Giacomo Della Porta su progetto del Vignola. Si tratta di un ambiente piuttosto stretto (all'incirca sei metri) e lungo (poco pi\u00f9 di venti metri). La sala prende luce solo da uno dei lati lunghi (quello che si affaccia su Via Giulia) in cui sono aperte tre finestre e culmina in una volta a botte sorretta da una serie di lesene.\nSu entrambi i lati lunghi sono aperte delle nicchie in cui erano situate alcune delle celebri statue antiche di propriet\u00e0 dei Farnese (in gran parte ora nel Museo archeologico nazionale di Napoli).\nNon \u00e8 chiaro quale fosse la funzione di questa stanza, ma \u00e8 probabile che essa fosse una sala da musica. Alcuni inventari farnesiani attestano, infatti, che vi erano collocati degli strumenti musicali. Lo stesso Annibale Carracci, inoltre, attese alla decorazione di alcuni gravicembali \u2013 i cui pannelli dipinti si trovano oggi a Londra (National Gallery) \u2013 che in effetti mostrano assonanza tematica con gli affreschi della Galleria e che forse furono realizzati proprio per essere messi qui.\nLa volta.\nNel 1597 Annibale inizi\u00f2, con l'assistenza di suo fratello Agostino Carracci, la decorazione della volta, che \u00e8 la prima sezione della Galleria Farnese ad essere stata affrescata.\nCome si evince da alcuni studi preparatori, Annibale, in un primo momento pens\u00f2 di fare ricorso, per la compartimentazione della superficie da affrescare, ad uno schema \"a fregio\" \u2013 modalit\u00e0 decorativa tipicamente bolognese \u2013 che gli era particolarmente familiare, essendo quella con la quale, insieme ad Agostino e al cugino Ludovico, si era gi\u00e0 cimentato nella decorazione di varie dimore della sua citt\u00e0 natale.\nTuttavia, la forma a botte della volta della Galleria e la necessit\u00e0 di decorarne anche la parte centrale rendevano insufficiente lo schema del fregio alla bolognese che presuppone pareti piatte all'interno di una stanza quadrangolare.\nAnnibale comprese che era necessario considerare anche altri schemi decorativi. Il risultato finale fu un\u2019originale combinazione di tre sistemi diversi: quello del fregio, quello architettonico e quello a \"quadri riportati\", cio\u00e8 racchiudendo le scene affrescate in illusionistiche cornici come se fossero delle tele appoggiate al muro. \nPer far questo Annibale guard\u00f2 (e fuse tra loro) vari esempi di decorazione di soffitti, primo tra tutti quello michelangiolesco della volta della Cappella Sistina. Da questo celeberrimo precedente il Carracci mutu\u00f2 innanzitutto la suddivisione dello spazio con una finta architettura.\nSul cornicione reale della Galleria, infatti, il Carracci colloc\u00f2 una serie di erme-telamoni (prolungamenti ideali delle vere paraste della stanza) che a loro volta reggono un architrave illusionistico: elementi derivanti dalle architetture dipinte che ripartiscono la volta Sistina. \nLa trabeazione illusionistica e il vero cornicione dell\u2019ambiente separano in spazi distinti le parti laterali della volta, dalla forma pi\u00f9 accentuatamente concava, dalla parte centrale, la cui superficie \u00e8 quasi piatta.\nSulle parti laterali cos\u00ec isolate, Annibale innest\u00f2 una decorazione a fregio, che si avvicina a quella delle Storie della fondazione di Roma di Palazzo Magnani \u2013 la pi\u00f9 importante delle imprese decorative dei Carracci a Bologna \u2013 e che tuttavia arricch\u00ec con una serie di elementi decorativi (oltre alle gi\u00e0 menzionate erme) ripresi, in parte, nuovamente dalla volta Sistina, quali i vigorosi giovani nudi, che, seduti sul cornicione, reggono una ghirlanda floreale usata a mo\u2019 di festone, e i finti bronzi ossidati che ospitano dei rilievi illusionistici.\nNella parte centrale del soffitto colloc\u00f2 due quadri riportati, mentre per la raffigurazione principale dell\u2019intera volta (il \"Trionfo di Bacco e Arianna\") Annibale us\u00f2 un effetto di sfondato che apre l\u2019ambiente verso l\u2019esterno. Anche sui fregi, sia sui lati lunghi che su quelli brevi, sono presenti dei quadri riportati.\nPer questi ulteriori aspetti \u2013 cio\u00e8 l\u2019utilizzo dei quadri riportati e l\u2019inserimento di una grande scena al centro del soffitto \u2013 l\u2019esempio seguito da Annibale fu la decorazione del bolognese Palazzo Poggi (\"Storie di Ulisse\"), realizzata da Pellegrino Tibaldi alla met\u00e0 del XVI secolo.\nAnche lo sfondamento ai quattro angoli della volta, dove Eros e Anteros lottano \"en plein air\", \u00e8 un\u2019idea che deriva dal precedente del Tibaldi. \nL\u2019uso del quadro riportato ha una funzione fondamentale nel sistema decorativo della volta. In tal modo Annibale ha creato un'immaginaria quadreria che entra in relazione con le antiche statue che occupavano la stessa sala, conferendo cos\u00ec alla Galleria Farnese un aspetto \"museale\", evocativo della ricchezza e della raffinatezza dei Farnese.\nOltre a Michelangelo e al Tibaldi, un ulteriore importante riferimento seguito da Annibale \u00e8 costituito dagli affreschi di Raffaello (e della sua \u00e9quipe) con le storie di Amore e Psiche (\"Loggia di Psiche\"), collocati nella Villa Farnesina. Ciclo cui, data la vicinanza tematica con l'impresa cui si accingeva, Annibale guard\u00f2 anche per trarvi soluzioni iconografiche e compositive.\nMolte sono poi le riprese dal Correggio e dalla pittura veneta e tra gli ulteriori esempi di Annibale potrebbe annoverarsi anche l'impresa di Giulio Romano a Palazzo Te, bench\u00e9 si ignori se il pi\u00f9 celebre dei Carracci abbia mai visitato Mantova.\nAbbondano, infine, nella Galleria, le citazioni di statue antiche (in specie, ma non solo, quelle un tempo appartenute ai Farnese).\nIl tema della volta.\nIl tema della decorazione della volta della Galleria Farnese \u00e8 gli \"Amori degli d\u00e8i\" e le singole scene raffigurate si basano in buona parte sulle Metamorfosi di Ovidio.\nIl significato del ciclo \u00e8 molto disputato e ne sono state proposte interpretazioni differenti.\nPer molto tempo ad imporsi \u00e8 stata la visione del Bellori che, ne \"Le vite de' pittori, scultori et architetti moderni\" (1672), ha fornito una lettura moralizzante degli affreschi della volta della Galleria Farnese. Per il Bellori, infatti, nelle favole dipinte da Annibale Carracci sarebbe raffigurata la lotta tra \"il vulgare e il celeste amore\", cio\u00e8 tra l'amore carnale e quello spirituale, con ovvia (per le convenzioni del tempo in cui Bellori scrive) vittoria del secondo.\nNella lettura belloriana delle scene della volta la chiave che disvela il contenuto allegorico e morale del ciclo va individuata nelle quattro raffigurazioni (agli angoli) della lotta tra Eros e Anteros, figure che lo storico romano, interpreta (non senza qualche ambiguit\u00e0 in alcuni passaggi) come allegorie dell\"amor profano\" (quindi lascivo e dannoso) e dell\"amor sacro\": l'ineluttabile vittoria di quest'ultimo \u00e8 rappresentata nella scena in cui, secondo il Bellori, Anteros \u00e8 cinto della corona della vittoria. \nCos\u00ec facendo il Bellori si uniform\u00f2 ad una tradizione di pensiero \u2013 sorta durante il Rinascimento \u2013 che deform\u00f2 in senso edificante la figura di Anterote: nel mito classico, infatti, Anteros non \u00e8 affatto il contraltare morale di Eros ma, rappresentando l'amore corrisposto, ne \u00e8 piuttosto un completamento.\nQuesta nuova corrente di pensiero, pur molto seguita, tuttavia non obliter\u00f2 completamente l'interpretazione di Anteros aderente al suo significato classico, privo di connotazioni moraleggianti: le due concezioni di Anterote coesistettero.\nNon si pu\u00f2 affatto escludere, quindi, che i due amorini che si affrontano negli spicchi del soffitto della Galleria siano, non gi\u00e0 l\"amor profano\" e l\"'amor sacro\" della lettura belloriana, ma Eros e Anteros nell'accezione classica \u2013 e non moralizzata \u2013 dei due. Ed \u00e8 proprio quanto hanno sostenuto alcuni moderni storici dell'arte.\nSuperata in tal modo (ma non da tutti gli studiosi del ciclo farnesiano) la lettura moralizzante del Bellori, \u00e8 stata proposta un'interpretazione assai pi\u00f9 \"semplice\" delle scene della volta: esse, per l'appunto, non celerebbero nessun particolare significato morale, ma sarebbero essenzialmente una celebrazione dell'amore. Amore del quale, pur non occultandone le angustie, le insidie e i furori, \u00e8 evidenziato soprattutto l'aspetto edonistico ed erotico.\nLa questione interpretativa \u00e8 resa ancor pi\u00f9 complessa da un ulteriore elemento di dubbio. Alcuni critici moderni, infatti, hanno ipotizzato che la volta della Galleria Farnese sia stata dipinta per celebrare, con funzione epitalamica, le nozze tra Ranuccio Farnese, fratello del cardinale Odoardo, e Margherita Aldobrandini, nipote del papa Clemente VIII, celebrate il 7 maggio del 1600.\nLa tesi (di cui non vi \u00e8 traccia n\u00e9 nel Bellori n\u00e9 nelle altre fonti antiche sul ciclo farnesiano) \u00e8 fortemente discussa, essendo, per alcuni autori, insostenibile sul piano cronologico (le nozze Farnese-Aldobrandini sarebbero state decise infatti quando la decorazione della volta era gi\u00e0 stata avviata, quindi, secondo chi ne nega la natura epitalamica, quando ne era gi\u00e0 stato formulato il programma iconografico). Altri ancora hanno evidenziato che in tutto il complesso della Galleria non compare mai \u2013 quanto meno esplicitamente \u2013 lo stemma Aldobrandini. Circostanza anche questa ritenuta incompatibile con la supposta funzione di celebrazione nuziale.\nDa ultimo \u00e8 stata proposta una lettura del ciclo della volta che recupera in parte l'impianto belloriano (depurandolo comunque degli aspetti moralistici che lo caratterizzano) e lo coniuga con la (ribadita) funzione epitalamica per le nozze tra Ranuccio e Margherita.\nPer quest'ultima interpretazione, il ciclo farnesiano raffigura l'antagonismo ed infine la concordia tra l'amore dello spirito e l'amore dei sensi \u2013 quindi non la moralistica superiorit\u00e0 del primo al secondo, ma la loro complementarit\u00e0 \u2013 quale augurio di una felice unione matrimoniale. Concordia che trova la sua massima espressione nel riquadro principale della volta, dove \u00e8 raffigurato il \"Trionfo di Bacco e Arianna\" (personificazioni di Ranuccio Farnese e Margherita Aldobrandini).\nResta sconosciuto l'ideatore del ciclo della volta. Varie ipotesi sono state formulate in merito \u2013 proponendosi i nomi di Fulvio Orsini o, almeno per una parte del programma iconografico, di Giovanni Battista Agucchi \u2013, ivi compresa l'attribuzione dell'ideazione iconologica delle scene ad Agostino Carracci, ma nessuna di esse \u00e8 ad oggi suffragata da prove documentali.\nTra le ipotesi pi\u00f9 recenti vi \u00e8 quella che assegna l'invenzione della volta ad ambienti bolognesi legati all'Accademia dei Gelati (sodalizio felsineo di umanisti e poeti), ovvero che il ciclo farnesiano debba essere messo in relazione alla produzione filosofica e letteraria di Pomponio Torelli, uomo di cultura parmense, per un certo tempo legato a Ranuccio Farnese.\nLe storie della volta.\nGli \"Amori degli d\u00e8i\" inscenati sulla volta si articolano in tredici scene narrative \u2013 cui si aggiungono le storie contenute nei medaglioni in finto bronzo \u2013 distribuite secondo la ripartizione che segue.\nIl Trionfo di Bacco e Arianna.\nIl Trionfo di Bacco e Arianna rappresenta un corteo nuziale, con i due sposi \u2013 Bacco e la mortale Arianna \u2013 seduti su due carri, uno dei quali \u00e8 dorato e trainato da due tigri, l'altro argentato trainato da due arieti. I carri avanzano accompagnati da figure danzanti \u2013 eroti, menadi, satiri, Pan, il Sileno \u2013 che recano strumenti musicali, stoviglie e ceste con le cibarie, secondo la tipica iconografia del\" tiaso\" dionisiaco.\nDiversamente da molte altre scene della Galleria il Trionfo non \u00e8 un quadro riportato: esso \u00e8 inquadrato da una finta cornice architettonica che simula lo sfondamento del soffitto verso lo spazio esterno inondato di luce. In questa illusionistica finestra irrompe il corteo che Annibale \"taglia\" ai lati (ad esempio dell'elefante si vede solo la testa che si affaccia), espediente col quale si fa intendere allo spettatore che egli sta vedendo solo un frammento della scena, per l'appunto ci\u00f2 che in quel momento sta passando in corrispondenza dell\"apertura\" della volta.\nSul piano compositivo il baccanale di Annibale \u00e8 debitore di quelli di Tiziano, raffiguranti \"Bacco e Arianna\" e il \"Baccanale degli Andrii\", e di Dosso Dossi \u2013 il (ora a Mumbai) \u2013 realizzati per i \"Camerini d'alabastro\" di Alfonso I d'Este, duca di Ferrara.\nAnche altri riferimenti rinascimentali sono stati indicati come possibili fonti guardate dal Carracci. Tra questi il \"Trionfo di Bacco\" portato a compimento dal Garofalo sulla base di un'idea di Raffaello messa a punto sempre per i Camerini estensi, ma non eseguita in quell'occasione, e il del Giambologna posto sul basamento della statua equestre di Cosimo I de' Medici, raffigurante l'ingresso trionfale dello stesso Granduca di Toscana nella citt\u00e0 di Siena. \nIncerto \u00e8 invece se Annibale per questo riquadro si sia rifatto anche ad antichi sarcofagi. Il Bellori testimonia in questo senso ed effettivamente al British Museum \u00e8 conservato un rilievo sepolcrale in marmo, del pari raffigurante il corteo di Bacco e Arianna che, nella figura del Sileno ebbro sul dorso di un mulo, \u00e8 molto vicino all'affresco principale della volta.\nPer il gruppo del Sileno (ed altri particolari), tuttavia, Annibale potrebbe essersi rifatto (piuttosto che direttamente ad esempi antichi) ad un disegno di Perin del Vaga, preparatorio di uno degli ovali in cristallo di rocca intagliati da Giovanni Bernardi ed incastonati in un prezioso scrigno noto come Cassetta Farnese.\nInteso dal Bellori come raffigurazione dell'ebbrezza, madre di ogni vizio, il Trionfo di Bacco e Arianna \u00e8 stato oggetto di una recente reinterpretazione che vi individua il fulcro dell'intero (supposto) significato allegorico del ciclo della Galleria.\nPer questa tesi, nella scena centrale del soffitto si realizzerebbe la sintesi dell'antagonismo tra amore sensuale e amore spirituale che sarebbe il tema di tutta la Galleria Farnese. Sintesi espressa dalla compresenza nello stesso corteo della \"Venere Celeste\" (Arianna) \u2013 simbolo dell'amore spirituale \u2013 e della \"Venere Terrena\" (la figura femminile seminuda, sdraiata in basso a destra) \u2013 simbolo dell'amore sensuale. \nL'incontro tra le due Veneri (cio\u00e8 l'armonia tra le due forme di amore) avrebbe funzione augurale di una felice unione matrimoniale tra Ranuccio Farnese e Margherita Aldobrandini. Nella figura di \"Arianna/Venere Celeste\" andrebbe colto, infatti, anche un intento celebrativo verso la sposa di queste aristocratiche nozze: l'incoronazione di Arianna con un diadema di stelle, si riferisce s\u00ec al mito della formazione della Costellazione di Arianna, ma sarebbe, allo stesso tempo, un'allusione alle \"stelle\" che compaiono nello degli Aldobrandini.\nCon ogni probabilit\u00e0 il progetto iniziale di Annibale Carracci, per il riquadro centrale della volta, era diverso da quello poi effettivamente portato a compimento. Infatti, in un disegno preparatorio (Albertina di Vienna) si osserva che l'idea originaria era quella di raffigurare l'incontro a Nasso tra Bacco trionfante di ritorno dalle Indie ed Arianna dormiente, appena abbandonata da Teseo.\nPer i sostenitori della funzione epitalamica degli affreschi farnesiani questo cambiamento potrebbe essersi verificato a causa del concretizzarsi dei propositi matrimoniali di Ranuccio e Margherita con la conseguente decisione di dare alla decorazione della Galleria, e in special modo al suo riquadro principale, funzione celebrativa di questa unione.\nMirabili sono la bellezza, la variet\u00e0 e l'armonia delle figure, umane e non, cos\u00ec come la vivezza dei colori e la resa polimaterica delle pelli, del vasellame, dei tessuti. Degni di essere sottolineati sono anche i dettagli in rilievo del carro di Bacco e di un'anfora d'oro portata da una delle astanti, associabili ad alcuni lavori di alta oreficeria che in quegli stessi anni Annibale ed Agostino Carracci producevano per Odoardo Farnese.\nPan e Diana.\nIl tema di questo quadro riportato \u00e8 tratto dalle Georgiche di Virgilio (Libro III, 391-392), dove si narra di come la casta dea Diana sia stata sedotta da Pan con l'offerta di bianchissime lane.\nNel Palazzo Farnese di Caprarola questa stesso tema era gi\u00e0 stato rappresentato da Taddeo Zuccari ed \u00e8 probabile che la scelta di ripeterla anche nella residenza romana dei Farnese non sia casuale.\nLa vicenda narrata \u00e8 variamente interpretabile. Vi si pu\u00f2 scorgere un riferimento alla volubilit\u00e0 delle cose dell'amore (un dono modesto che pu\u00f2 sedurre anche la pi\u00f9 casta delle dee) oppure cogliervi un'allusione ai doni d'amore anche in chiave nuziale, nell'ipotesi che gli affreschi della volta siano interpretabili come la celebrazione del matrimonio di Ranuccio Farnese e Margherita Aldobrandini.\nLe sembianze del Pan di Annibale sono chiaramente derivate dalla statua di Pan e Dafni gi\u00e0 dei Farnese ed ora nel Museo archeologico di Napoli. Statua ripresa anche nel Pan che compare alla testa del corteo nel Trionfo di Bacco e Arianna.\nLa posizione del dio pastore, invece, in piedi con il braccio destro proteso verso l'alto per consegnare la lana a Diana che plana dal cielo, \u00e8 stata associata a quella del giovane uomo con un'ancora, che indica verso il sole, visibile in un'incisione allegorica di Marcantonio Raimondi.\nEvidente \u00e8 il \"pendant\" compositivo che il quadro forma con quello seguente con Mercurio e Paride: in entrambi i dipinti vi sono due protagonisti, uno dei quali scende dall'alto, mentre assiste alla scena un animale. In questo caso un capro delle greggi di Pan.\nMercurio e Paride.\nMentre Paride \u00e8 seduto sotto un albero in compagnia del suo cane, piomba dall'alto Mercurio che gli consegna il pomo d'oro che l'eroe troiano utilizzer\u00e0 nel celebre giudizio che da lui prende il nome e dal quale scaturir\u00e0 la guerra di Troia.\nLo scorcio col quale \u00e8 raffigurato Mercurio richiama alla mente alcuni esempi del Tintoretto, come il \"San Marco libera uno schiavo\".\nQuesta figura allo stesso tempo cita il raffaellesco Mercurio della Loggia di Psiche: non sembra casuale, infatti, che Annibale, come nel della Farnesina, abbia messo in mano al messaggero degli d\u00e8i una tromba e non il consueto caduceo.\nSecondo Bellori la tromba sottolinea che all'evento in corso \u2013 la consegna a Paride del pomo d'oro \u2013 seguir\u00e0 la guerra.\nPer i sostenitori della natura epitalamica degli affreschi della volta di Palazzo Farnese, la tromba di Mercurio va letta come strumento per l'annuncio delle nozze Farnese-Aldobrandini cos\u00ec come, nella villa di Agostino Chigi, essa annuncia l'unione tra Amore e Psiche.\nUlteriori possibili allusioni al tema nuziale sono il riferimento al dono prezioso e all'unione con Elena che Paride otterr\u00e0 dopo aver consegnato il pomo a Venere.\nCome gi\u00e0 rilevava a suo tempo il Bellori, nel raffigurare il cane di Paride, Annibale d\u00e0 un cospicuo saggio di bravura, memore forse degli del Parmigianino, artista provetto nel raffigurare animali.\nErcole e Iole.\nLa scena mostra Ercole in attitudini femminili mentre Iole indossa la pelle del leone di Nemea e impugna la clava (tipici attributi dell'eroe).\nPi\u00f9 che dalla mitologia classica, Annibale ha derivato questa raffigurazione dalla Gerusalemme liberata del Tasso ed in particolare dal passo in cui (Canto XVI, 3) sono descritti i mirabili rilievi che istoriano il palazzo di Armida (talmente belli che loro: \u00ab\"Manca il parlar: di vivo altro non chiedi; N\u00e9 manca questo ancor, s'agli occhi credi\"\u00bb), tra i quali la scena di Ercole e Iole che invertono i rispettivi ruoli.\nAnnibale, infatti, seguendo il poema epico mette a fianco di Ercole Iole e non, come sarebbe stato pi\u00f9 corretto secondo il mito, Onfale. A differenza del Tasso per\u00f2 il Carracci mette nelle mani del semideo un tamburello e non una conocchia.\nL'intuibile significato della scena \u00e8 che la mal\u00eca d'amore pu\u00f2 devirilizzare anche i pi\u00f9 \"forti e ferini petti\" (per dirla con le parole del Bellori) e farli schiavi. Eros, infatti, che vediamo affacciarsi da un loggiato, se la ride soddisfatto: nemmeno l'invincibile Alcide pu\u00f2 nulla contro il suo potere (anche questa \u00e8 una ripresa dal Tasso che nella descrizione del rilievo con Ercole ed Iole ci dice che \u00ab\"Amor se l'guarda e ride\"\u00bb).\nNella possente figura di Ercole si colgono rimandi sia all'Ercole Farnese che al Torso del Belvedere.\nUn ulteriore riferimento antico per l'affresco \u00e8 dato dal gruppo scultoreo di Ercole ed Onfale, gi\u00e0 appartenente ai Farnese ed ora nel Museo archeologico di Napoli.\nAurora e Cefalo.\n\u00c8 uno dei due quadri riportati spettanti ad Agostino Carracci. La scena, tratta da Ovidio (Metamorfosi, Libro VII, 700-708), raffigura Aurora che rapisce il mortale Cefalo, del quale si era invaghita, e lo porta via sul suo carro. Questi per\u00f2 ama Procri e cerca di sottrarsi all'abbraccio della dea. Il molosso di Cefalo volge lo sguardo al suo padrone che si dimena.\nSdraiato a terra, in basso a destra, vi \u00e8 l'ormai decrepito Titone, primo amante umano di Aurora. Per amore di lui, Aurora aveva chiesto agli d\u00e8i che Titone non morisse mai. L'invocazione era stata esaudita ma, non avendo Aurora specificato questo aspetto, Titone, pur divenuto immortale, non cessava di invecchiare. Aurora, quindi, non pi\u00f9 appagata da un compagno cos\u00ec vecchio, volge le sue attenzioni al giovane Cefalo.\nLa scena allude a come col trascorrere del tempo i sentimenti d'amore possano mutare. Concetto suggellato anche dalle rose, fiore caduco per antonomasia, portate dall'amorino che si libra sopra il carro.\nL'affresco \u2013 da taluni messo in relazione ad un dramma di Gabriello Chiabrera \u2013 ebbe grande fortuna a Roma, costituendo il modello di pi\u00f9 opere di tema analogo realizzate da alcuni dei migliori artisti della scuola bolognese che operarono in citt\u00e0: \u00e8 il caso dell\"\" di Guido Reni nel Casino Rospigliosi-Borghese, del Guercino nel Casino Ludovisi e, infine, del del Domenichino in Palazzo Costaguti.\nVenere e Anchise.\nLa fonte di questo quadro \u00e8 stata individuata nell'inno omerico ad Afrodite (184-195). Qui si narra di come Venere invaghitasi di Anchise, cui gli d\u00e8i avevano fatto il dono della bellezza, lo raggiungesse a Troia per unirsi a lui.\nIl momento raffigurato \u00e8 quello in cui, nella stanza di Anchise \u2013 dove a terra vi \u00e8 una pelle di leone, trofeo di caccia dell'eroe troiano \u2013 questi denuda una languida Venere (le sta togliendo infatti un calzare) prima di far l'amore con lei. Partecipa all'evento anche Cupido, semisdraiato su una coscia di sua madre.\nVenere poggia il piede destro su uno sgabello ove si scorge la scritta \u00ab\"GENUS UNDE LATINUM\"\u00bb, tratta dall'Eneide (Libro I, 6) e traducibile \u00ab\"Da qui la stirpe Latina\"\u00bb. La scritta allude alla nascita di Enea, concepito da Venere e Anchise, mitico capostipite delle genti latine e quindi dei romani. Secondo alcuni autori il motto avrebbe un significato satirico, nel senso che i romani troverebbero la loro origine non tanto (e comunque prima che) nelle gesta eroiche di Enea, ma in un capriccio erotico di Venere. Chiude la scena una veduta del Monte Ida, altro riferimento alla nascita di Enea, visibile alle spalle dei due protagonisti.\nPer il Bellori nel quadro riportato sarebbe celebrata la potenza di Eros (che infatti \u00e8 presente), capace di signoreggiare anche Venere, dea dell'amore e sua madre.\nLa composizione dell'affresco \u00e8 stata messa in relazione ad un disegno di Raffaello raffigurante le , dove un putto, con gesto prossimo a quello di Anchise, regge un piede della principessa persiana, a sua volta seduta in una posa molto simile a quella di Venere. Altro possibile riferimento del dipinto murale \u00e8 costituito da una stampa di Agostino Carracci, appartenente alla serie detta delle \"Lascivie\" a causa del contenuto erotico delle incisioni. Si tratta di quella di quella con un satiretto, un putto e una ninfa: una delle pi\u00f9 licenziose di tutta la serie.\nBellori viceversa afferma che Annibale, per questo affresco, \u00ab\"seguit\u00f2 l'idea di un marmo antico\"\u00bb, statua o rilievo che gli studi moderni non hanno individuato.\nPolifemo e Galatea.\nLa storia narrata \u00e8 tratta dalle Metamorfosi (Libro XIII, 777-788 e 839): il brutale ciclope Polifemo si \u00e8 innamorato della nereide Galatea e le dedica un canto appassionato in cui le offre tutto il suo amore e tutta la sua ricchezza se ella accetter\u00e0 di unirsi a lui e al tempo stesso le manifesta la sua sofferenza per i rifiuti opposti dalla ninfa (\u00ab\"Galatea, pi\u00f9 cattiva di un giovenco non domato\"\u00bb) e la sua ira per il rivale Aci (che Galatea ama).\nSul piano iconografico questo quadro riportato segue pressoch\u00e9 alla lettera l\"ekphrasis\" di un dipinto dello stesso soggetto che si trova nelle \"Immagini\" di Filostrato il vecchio, opera risalente al III secolo a.C. che contiene una serie di descrizioni di quadri (si ignora se reali o immaginari), tra i quali, per l'appunto, quello con Polifemo e Galatea (Libro II, n. XVIII).\nMolti sono i rimandi alla pittura rinascimentale a partire dalla ripresa del \"Giona\" di Michelangelo, che Annibale tiene presente non solo per costruire la figura di Polifemo, ma dal quale mutua anche l'espediente visivo di raffigurare il gigante in dimensioni particolarmente accentuate. Infatti, la scena con il canto del ciclope si trova su uno dei lati corti della volta (Sud): dal centro della lunga Galleria, punto ideale per una visione d'insieme dell'intero ciclo, il quadro (al pari del suo gemello con Polifemo e Aci sul lato opposto) potrebbe risultare poco visibile, se non, appunto, accrescendo la dimensione delle figure: ci\u00f2 che fece Michelangelo con il suo \"Giona\" (e le altre figure sui lati corti della Cappella Sistina), risolvendo cos\u00ec lo stesso problema ottico.\nNel corteo marino di Galatea e le sue compagne Annibale prende, invece, a modello il \"Trionfo di Galatea\" di Raffaello (Villa Farnesina). Ulteriore riferimento rinascimentale proposto \u00e8 il precedente di Giulio Romano (\"Sala di Psiche\", Palazzo Te), ove sono raffigurati .\nNella figura di Polifemo, infine, si colgono pi\u00f9 riprese dalla statuaria antica, come la citazione della figura di Dirce del gruppo scultoreo noto come Toro Farnese (ora a Napoli) o, per la posizione della gambe del ciclope, dal celeberrimo Laocoonte dei Musei Vaticani.\nSotto il quadro con Polifemo e Galatea compare la data in numeri romani MDC (1600), generalmente ritenuta quella di ultimazione degli affreschi della volta e, da alcuni studiosi, messa in relazione al gi\u00e0 pi\u00f9 volte menzionato matrimonio Farnese-Aldobrandini.\nApollo e Giacinto.\nLa storia, tratta dalle Metamorfosi (Libro X, 176-219), narra dell'amore di Apollo per il giovane Giacinto e della disperazione del primo per aver involontariamente ucciso il suo amante in una gara di lancio del disco. Apollo, non essendo riuscito a resuscitare Giacinto, lo trasform\u00f2 nel fiore che a lui deve il nome.\nNell'affresco il giovane gi\u00e0 morto ne stringe un mazzetto mentre Apollo lo innalza al cielo.\nIl riquadro si \u00e8 prestato ad interpretazioni opposte: il Bellori (questa volta nell\"Argomento\") ha visto nella storia di Giacinto una reprimenda delle passioni \"insane\" (riferendosi all'amore omosessuale), mentre alcuni studi moderni hanno colto in questa storia un riferimento all'anima pura che ascende al cielo.\nGiove e Giunone.\nIl riquadro con Giove e Giunone \u00e8 tratto dall'Iliade (Libro XIV, 314-316 e 328) e raffigura il momento in cui Giunone cerca di distrarre Giove, seducendolo, dalle sorti della guerra di Troia: mentre Giunone, infatti, parteggia per i greci, il re degli d\u00e8i non vuole che nessuna divinit\u00e0 intervenga per favorire l'una o l'altra fazione.\nGiunone per riuscire nell'impresa si \u00e8 impossessata, con un inganno, del cinto magico di Venere (nell'affresco lo cinge appena sotto il seno), indumento capace di fornire a colei che lo indossa una forza seduttiva cui nessuno pu\u00f2 resistere.\nCome Annibale magistralmente mostra, il piano della dea ha pieno successo e si vede con quanta passione e con quanta volutt\u00e0 Giove abbraccia Giunone, bellissima e sensuale, per far l'amore con lei.\nLa scena celebra la capacit\u00e0 seduttiva della bellezza muliebre, ma anche il lecito piacere dell'eros in una coppia, quale Giove e Giunone, unita in legittime nozze.\nLa figura di Giunone \u00e8 in una posizione simile a quella di Psiche nel \"Concilio degli D\u00e8i\" di Raffaello (Loggia di Psiche) ma sembra rinviare, per le fattezze del viso, anche alla Maddalena del \"Noli me tangere\" di Correggio.\nGiove, oltre a riprese dalla statuaria antica, mostra significativa assonanza con un'incisione di Agostino Veneziano, tratta da un disegno di Giulio Romano, raffigurante san Giovanni Evangelista, simile per la posa delle gambe e la collocazione dell'aquila.\nIl quadro con Giove e Giunone \u00e8 da sempre considerato uno dei pi\u00f9 belli della Galleria e gi\u00e0 il Bellori lo ritenne degno addirittura delle sculture di Fidia. Prova dell'apprezzamento riscosso da quest'opera di Annibale \u00e8 dato anche dalla sopravvivenza di alcune copie dell'affresco, , con piccole varianti, \u00e8 stata attribuita a suo nipote Antonio Carracci.\nAlla forte carica erotica dell'affresco sembra fare da umoristico contrappunto il sottostante mascherone, intento in un vistoso sbadiglio: nonostante tutto \u2013 sembra il dissacrante commento della maschera \u2013 si tratta pur sempre di un routinario amplesso coniugale. \u00c8 una delle trovate pi\u00f9 esemplificative dei sottotesti allusivi connessi alle invenzioni illusionistiche di Annibale.\nTrionfo marino.\n\u00c8 il secondo (ed ultimo) quadro riportato eseguito da Agostino Carracci. Il tema trattato \u00e8 molto incerto.\nL'interpretazione tradizionale, proposta anche dal Bellori, individua nel dipinto una raffigurazione del trionfo di Galatea. D'altro canto, che Agostino Carracci abbia utilizzato come modello per il suo corteo marino il celeberrimo affresco di Raffaello (Villa Farnesina) dedicato all'apoteosi della bellissima ninfa \u00e8 una conclusione largamente condivisa dagli studi.\nNonostante il tema del modello raffaellesco, tuttavia, la critica moderna tende escludere che questa scena della Galleria raffiguri lo stesso soggetto della Farnesina. Sono varie le alternative interpretative che sono state formulate sull'argomento del dipinto. Per una prima, pi\u00f9 risalente, tesi, Agostino avrebbe raffigurato un episodio tratto dall'Asino d\u2019oro (o Metamorfosi) di Apuleio che ha per protagonisti le divinit\u00e0 marine Portuno e Salacia (Libro IV).\nSuccessive ipotesi hanno visto nel quadro una rappresentazione del mito di Glauco e Scilla, ovvero di un episodio delle storie di Teti e Peleo, ipotesi, quest'ultima, che poggia anche sulla circostanza che questo tema, in che presenta similitudini compositive con quello della volta Farnese, \u00e8 stato affrontato da Agostino a Palazzo del Giardino, a Parma, poco dopo il suo congedo da Roma (1600 ca.).\nDa ultimo \u00e8 stato proposto che nel Trionfo marino della Galleria debba individuarsi una raffigurazione di Venere condotta sul mare ad una cerimonia nuziale. La fonte ispiratrice del tema sarebbe fornita da un epitalamio di Claudio Claudiano scritto per il matrimonio dell'imperatore Onorio. La tesi fa leva sulla ritenuta funzione celebrativa delle nozze Farnese-Aldobrandini, che parte della critica individua negli affreschi della volta della Galleria, e rileva che Claudiano \u00e8 un autore \"familiare\" ad Annibale Carracci, da questi citato sia nella \"Venere dormiente con amorini\", di poco successiva alla decorazione della volta farnesiana, sia nell'antecedente di Washington (1590-95). \nPur spettando senza dubbio ad Agostino Carracci, in questa scena marina alcuni autori hanno individuato degli interventi di Annibale: si tratterebbe in particolare del putto in basso (spostato un po' a destra) che nuota a fianco di un pesce e del tritone a destra che suona in una conchiglia usata a mo' di buccina. Figura quest'ultima forse fonte ispiratrice di Bernini (la cui ammirazione per Annibale Carracci \u00e8 documentata) per la sua Fontana del Tritone.\nUn putto a fianco del tritone buccinatore si tappa le orecchie per proteggersi dal rumore: \u00e8 un'altra citazione di un' di Correggio per la Camera della Badessa nel monastero di San Paolo a Parma.\nLa posa e i lineamenti del viso della protagonista femminile dell'affresco sono stati avvicinati alla statua della Venere Callipigia, mentre nel volto del personaggio maschile che abbraccia (o aggredisce?) la dea al centro del corteo marino si coglie una citazione del busto dell'imperatore Caracalla. Entrambe le sculture si trovavano a Palazzo Farnese e sono ora nel Museo archeologico di Napoli.\nInteressante, infine, \u00e8 il confronto dell\u2019affresco di Agostino con il cartone (uno dei pochi superstiti). Si coglie, infatti, che nell'idea originaria il pube della deit\u00e0 femminile non era coperto dal panno che invece si vede nel dipinto. Il gesto della mano sinistra del protagonista maschile sembra quindi dare una connotazione decisamente erotizzante alla scena. Per gli autori che leggono in chiave edonistica le storie della volta, il Trionfo marino \u00e8 pertanto una delle testimonianze pi\u00f9 significative dello spirito gaudente che caratterizzerebbe gli affreschi del soffitto della Galleria Farnese.\nDiana e Endimione.\nNelle versioni pi\u00f9 antiche del mito di Endimione, questi \u00e8 amato da Selene. \u00c8 Selene che addormenta eternamente il giovane e bellissimo pastore per amarlo mentre egli dorme. La figura di Selene venne progressivamente confusa con quella di Diana, divinit\u00e0 anch'essa legata alla luna, che la sostitu\u00ec anche nella storia di Endimione.\nLa presenza nell'affresco di Diana assume il senso \u2013 come forse gi\u00e0 nel quadro con Diana e Pan \u2013 di sottolineare la forza del sentimento d'amore: anche l'austera dea cacciatrice \u2013 \u00ab\"non pi\u00f9 gelida e schiva ma tutta calda d'amoroso foco\"\u00bb, come dice il Bellori \u2013 pu\u00f2 cedere ai suoi richiami.\nAncora il Bellori descrive con efficacia l'azione di Diana e l'abilit\u00e0 di Annibale nel rendere il momento raffigurato. Nell'abbracciare delicatamente il dormiente Endimione Diana, ad un tempo, esprime il trasporto per il giovane ma anche l'accortezza di non svegliarlo.\nIn altro a sinistra nel quadro vi \u00e8 uno dei particolari pi\u00f9 famosi della Galleria: due amoretti seminascosti tra le fronde spiano quanto sta accadendo. Uno, col dito sulla bocca, intima al suo compagno di fare silenzio per non disturbare il sonno di Endimione, l'altro \u00ab\"con lo strale in mano gode e ride, vedersi la pi\u00f9 casta dea soggetta\"\u00bb (Bellori).\n\u00c8 stato rilevato che il mito di Endimione \u00e8 stato raffigurato molte volte su di epoca romana. A questa possibile fonte si affianca il piccolo affresco con Venere e Adone, di Raffaello e bottega, parte della decorazione della Stufetta del cardinal Bibbiena.\nPolifemo e Aci.\nLa scena, sul lato Nord, \u00e8 il \"pendant\" di quella sul lato opposto con Polifemo e Galatea e ne costituisce il completamento.\nNel racconto di Ovidio (Metamorfosi, Libro XIII, 873-897), infatti, Polifemo concluso il suo canto per l'amata si imbatte in Galatea ed Aci che amoreggiano.\nIl gigante \u00e8 colto dall'ira e procuratosi un masso lo scaglia verso i due che intanto si sono dati alla fuga. Mentre la nereide riesce a trarsi in salvo tuffandosi in mare, Aci \u00e8 colpito dalla roccia e muore. La piet\u00e0 degli d\u00e8i trasforma l'amante di Galatea in una divinit\u00e0 fluviale.\nSullo sfondo (a sinistra) si scorge una veduta dell'Etna in eruzione: \u00e8 una citazione letterale da Ovidio il quale racconta (tramite Galatea) che al clamore suscitato dalla furia del ciclope il vulcano \"rabbrivid\u00ec\".\nI due quadri con Polifemo possono essere letti, nel loro complesso, quali rappresentazioni della possibile fallacia dell'amore e della sofferenza suscitata dai sentimenti non corrisposti da cui nessuno \u00e8 al riparo, nemmeno lo spietato ciclope. \nNell'efficace resa del moto del gigante che scaglia il masso, definito dalla sua torsione, Bellori coglie il riecheggiare delle riflessioni di Leonardo da Vinci sulla raffigurazione pittorica del corpo in movimento.\nAnche in questo caso si \u00e8 vista un'influenza dell'affresco di Annibale sull'opera del Bernini ed in particolare sul David realizzato per Scipione Borghese. Secondo Rudolf Wittkower, infatti, la statua berniniana muterebbe dal Polifemo della Galleria la resa della torsione corporea e la sospensione dell'azione nell'istante immediatamente antecedente al lancio della pietra.\nProbabilmente per la posa del gigante Annibale si rifece al suo precedente affresco di Palazzo Fava a Bologna (parte del fregio con le \"Storie di Enea\") in cui il ciclope, con gesto molto simile a quello che si osserva nella Galleria, scaglia dei tronchi d'albero sulla flotta dei Troiani.\nIl ratto di Ganimede.\n\u00c8 raffigurato il mito di Ganimede, giovane di leggendaria bellezza del quale Giove si invagh\u00ec. Il re degli d\u00e8i, assunte le sembianze di un'aquila, rap\u00ec Ganimede portandolo con s\u00e9 nell'Olimpo. Anche in questo caso la fonte letteraria dell'affresco, come per la scena corrispondente con Giacinto, \u00e8 costituita dalle Metamorfosi (Libro X, 155-161).\nIn uno studio preparatorio per la decorazione della volta (conservato al Louvre), gi\u00e0 compare (sia pure in una posizione diversa da quella finale) il gruppo con Ganimede e l'aquila. In questo primo abbozzo Annibale si \u00e8 rifatto al celebre di identico soggetto. Il Carracci ebbe modo di studiare la composizione michelangiolesca attraverso una copia del disegno eseguita da Daniele da Volterra (artista che fu amico del Buonarroti e che lavor\u00f2 per i Farnese), posseduta da Fulvio Orsini, dotto umanista al servizio del cardinale Odoardo.\nPer la versione finale dell'affresco, tuttavia, il modello effettivamente seguito non fu pi\u00f9 il disegno di Michelangelo, ma un antico gruppo scultoreo di propriet\u00e0 dei Farnese \u2013 parimenti raffigurante Ganimede e l'aquila \u2013 anch'esso oggi nel Museo archeologico di Napoli.\nNel movimento ascensionale e nella posizione dei due protagonisti \u00e8 forse possibile cogliere un rimando alla eseguita da Baldassarre Peruzzi nei piccoli affreschi della Farnesina raffiguranti l'allegoria astrologica della data di nascita di Agostino Chigi.\nI medaglioni.\nCompletano il programma iconografico della volta dodici medaglioni in finto bronzo ossidato che si infrappongono ai quadri riportati.\nConcettualmente esemplati su quelli della Cappella Sistina, i tondi della Galleria Farnese sono stilisticamente molto vicini alle lunette monocrome della Camera di San Paolo, dipinte da Correggio a Parma, che, in taluni casi, sono citate letteralmente nei medaglioni di Annibale.\nAnche alcune antiche monete romane, verosimilmente, sono state utilizzate come riferimento iconografico.\nQuattro bronzi sono collocati, nella parte parietale della volta (sui lati corti), sotto i due quadri con le storie di Polifemo, nella illusionistica sovrapposizione di piani particolarmente accentuata in quelle sezioni della decorazione della Galleria.\nQuesti quattro medaglioni sono quindi in gran parte coperti e meno visibili. Sul loro tema, pertanto, non vi \u00e8 certezza ed anzi in un caso, il medaglione a sinistra di Polifemo e Galatea, il tema \u00e8 assolutamente oscuro (si ipotizza si tratti di una scena di ratto non meglio specificabile). Gli altri tre medaglioni semicoperti dovrebbero rappresentare: Giasone e il vello d'oro (a destra di Polifemo e Galatea); il Giudizio di Paride e Pan e Apollo (rispettivamente a sinistra e destra del quadro riportato con Polifemo ed Aci).\nChiara invece \u00e8 l'iconografia dei restanti otto tondi in bronzo ben visibili sui lati lunghi della volta Farnese. Quasi tutte le storie dei medaglioni derivano dalle Metamorfosi di Ovidio.\nElementi decorativi.\nLa volta ha un ricchissimo apparato decorativo. Collocati sul cornicione che divide il soffitto dalle pareti vi sono, a fianco ai medaglioni, alcuni giovani nudi dal fisico muscoloso derivati dagli \"ignudi\" michelangioleschi della Cappella Sistina. Secondo il Malvasia uno di essi spetterebbe a Ludovico Carracci, eseguito durante una visita romana fatta al cugino Annibale.\nAdagiati sulle finte cornici tonde dei medaglioni compaiono dei putti (alcuni con zampe caprine, sono dei satiretti) di chiara reminiscenza correggesca. Uno di loro sta facendo pip\u00ec: \u00e8 un dettaglio scherzoso che ben si conf\u00e0 allo spirito complessivo degli affreschi della volta e del quale vi sono alcuni precedenti nella grande pittura rinascimentale (ad esempio in Tiziano o in Giulio Romano).\nSempre sul cornicione della volta vi sono delle erme-telamoni, spesso in coppia, che reggono un secondo, illusionistico, cornicione che divide la zona centrale del soffitto dai fregi laterali. Le erme compartiscono lo spazio dei fregi in intervalli dove sono collocati i quadri riportati e i medaglioni e richiamano i telamoni che si alternano alle Storie della fondazione di Roma, dipinte da Annibale, Agostino e Ludovico Carracci diversi anni prima a Bologna (Palazzo Magnani). Talora, nelle erme della Galleria, Annibale ha inserito delle sbrecciature per accentuarne il senso di antichit\u00e0.\nI telamoni accoppiati in corrispondenza degli angoli si protendono uno verso l'altro in un abbraccio: \u00e8 un brillante espediente col quale Annibale \u00e8 riuscito a mantenere la continuit\u00e0 del fregio (definito dal finto cornicione retto dalle erme) nonostante la concavit\u00e0 della volta che alla giuntura dei lati non determina un angolo retto.\nQuattro satiri dalla forte caratterizzazione ferina sono seduti sulle finte cornici dei grandi quadri con Polifemo. Infine, dei mascheroni \u2013 taluni policromi, altri monocromi \u2013 sono collocati sotto i medaglioni e i quadri dei fregi. Hanno espressioni grottesche, a volte decisamente comiche, e rendono il gusto caricaturale di Annibale, inventore di questo genere. Anche le maschere della Galleria sono lo sviluppo di un'invenzione gi\u00e0 anticipata nel fregio di Palazzo Magnani.\nL'intera decorazione dialoga con le scene narrative: alcuni \"ignudi\" sono intenti a contemplare quanto accade nei quadri e nei medaglioni, l'attenzione di due dei satiri sembra essere richiamata dal clamore del corteo bacchico che irrompe nel mezzo del soffitto, mentre le maschere offrono un campionario di muti commenti salaci, tristi o sbigottiti a quanto succede sopra di loro.\nLe pareti della Galleria.\nLe pareti della Galleria furono decorate qualche anno dopo la conclusione dell'impresa della volta, a partire orientativamente dal 1603. Probabilmente la causa di questa interruzione dei lavori fu la necessit\u00e0 di attendere l'ultimazione del ricco apparato in stucco dei muri cui, secondo alcuni, sovrintese lo stesso Annibale.\nLa critica moderna, pressoch\u00e9 concorde, coglie nelle pareti un forte salto stilistico rispetto agli affreschi del soffitto. Mentre questi ultimi sono caratterizzati da uno spirito gioioso e gaudente, le storie delle pareti hanno un tono severo e presentano una certa astrattezza nel tratto.\nLa differenza \u00e8, almeno in parte, dovuta alla circostanza che Annibale si avvalse, per questa seconda campagna decorativa nella Galleria Farnese, anche degli allievi bolognesi che nel frattempo lo avevano raggiunto a Roma: dapprima il Domenichino, attivo gi\u00e0 sui lati corti, poi anche altri che operarono (insieme allo Zampieri) sulle pareti lunghe. \nA giudizio di alcuni studiosi l'intervento degli aiuti, tuttavia, non sarebbe l'unica spiegazione di questa differenza. \nParte della critica moderna, infatti, ritiene che le pareti della Galleria non fossero incluse nel programma iconografico originario, ma che siano un'aggiunta posteriore, ideata \u2013 si ipotizza da Giovanni Battista Agucchi \u2013 come correttivo moralizzante delle scene della volta, rivelatesi troppo licenziose. L'austerit\u00e0 dello stile degli affreschi delle pareti, quindi, rifletterebbe, secondo questa prospettiva, anche la diversa intenzione con la quale sono stati concepiti.\nNon tutti condividono questa idea e, in linea con quanto si legge nel Bellori, ritengono le pareti parte di un medesimo progetto iconografico, unitariamente pianificato, sin dall'inizio, per l'intera Galleria. Per quest'altra posizione critica la diversit\u00e0 stilistica rispetto alla volta va spiegata unicamente con la presenza dei giovani aiutanti di Annibale e con la conseguente necessit\u00e0 da parte sua di adottare uno stile pi\u00f9 \"semplice\", replicabile in modo uniforme dai suoi discepoli. Soluzione che Annibale avrebbe mutuato dall'esempio del Raffaello maturo, quando anche il genio urbinate si trov\u00f2 a capo di un nutrito gruppo di giovani talenti.\nAnche l'intervento dell'Agucchi in veste para-censoria non convince tutti, ed anzi si rileva che lo stesso prelato ed esperto d'arte bolognese, proprio in quegli anni, aveva espresso vivo apprezzamento per un'opera di Annibale dall'esplicito significato erotico (e forse connessa all'impresa della Galleria) quale la \"Venere dormiente con amorini\".\nAlla decorazione delle pareti non partecip\u00f2, invece, Agostino Carracci, morto nel 1602 e che comunque aveva gi\u00e0 lasciato Roma da qualche tempo (probabilmente nel 1600), pare a causa di un litigio con Annibale le cui ragioni rimangono oscure.\nPareti corte.\nLe prime ad essere affrescate furono le pareti corte della Galleria dove, in due grandi riquadri che occupano quasi l'intera larghezza del muro, sono raffigurate le storie di Perseo. Anche in questo caso la fonte da cui sono tratte le scene sono le Metamorfosi ovidiane.\nPerseo e Andromeda.\nAndromeda \u00e8 una principessa etiope. Sua madre, vantandosi, aveva detto che Andromeda fosse pi\u00f9 bella delle nereidi, al che, Ammone (divinit\u00e0 del luogo), ritenendo l'affermazione oltraggiosa, ordin\u00f2 che Andromeda fosse data in pasto ad un mostro marino.\nQuando la giovane \u00e8 gi\u00e0 incatenata ad uno scoglio, sopraggiunge Perseo che se ne innamora all'istante. L'eroe si rivolge ai disperati genitori della principessa e promette loro di salvare Andromeda se essi gliela daranno in sposa. Questi naturalmente accettano e Perseo prontamente uccide il mostro, liberando la giovane.\nAnnibale ha introdotto delle varianti al racconto di Ovidio (Libro IV, 665-739): mentre nelle Metamorfosi Perseo si libra in volo grazie ai calzari alati ricevuti da Ermes, nel dipinto (in alto a sinistra) egli \u00e8 in groppa a Pegaso; inoltre, se in Ovidio l'arma con la quale Perseo uccide il mostro \u00e8 una spada, nell'affresco egli utilizza la testa di Medusa che precedentemente aveva decapitato.\nLa patetica espressione di Andromeda \u2013 il cui estremo pallore \u00e8 una citazione da Ovidio, che descrive la principessa terrorizzata \u00ab\"simile ad una statua marmorea\"\u00bb \u2013 \u00e8 stata messa in relazione all\"Estasi di santa Cecilia\", opera bolognese di Raffaello.\nPadre e madre di Andromeda (a destra) sono largamente ritenuti un apporto del Domenichino: alcune esitazioni e una certa goffaggine delle figure tradirebbero l'et\u00e0 ancora molto giovane dell'allievo di Annibale. Anche il gruppo di astanti a sinistra dei genitori \u00e8 considerato un contributo di bottega, ma di pi\u00f9 alta qualit\u00e0 e quindi attribuibile ad un aiuto in quel momento pi\u00f9 esperto dello Zampieri.\nPer il Bellori Andromeda legata allo scoglio e in bal\u00eca del mostro esprime come \u00ab\"l'anima allacciata dal senso divenga pasto del vizio, qualora Perseo, cio\u00e8 la ragione e l'amor onesto, non la soccorre\"\u00bb.\nSecondo alcuni studiosi l'algida bellezza di Andromeda sarebbe stata il modello seguito da Bernini per la figura di Proserpina del gruppo scultoreo raffigurante il ratto della dea da parte di Plutone.\nPerseo e Fineo.\n\u00c8 il seguito dell'episodio precedente (Metamorfosi, Libro V, 1-45 e 207-235). Fineo, zio e gi\u00e0 promesso sposo di Andromeda, irrompe, col suo seguito di armati, nel palazzo reale dove stanno per celebrarsi le nozze tra Perseo e la principessa che l'eroe ha poco prima tratto in salvo.\nFineo ritiene di essere stato tradito ed oltraggiato dalla rottura della precedente promessa di matrimonio con Andromeda e a nulla valgono le spiegazioni del padre di lei che tenta di fargli capire che accettare la richiesta di Perseo \u00e8 stato l'unico modo per salvare la vita della giovane. Ne scaturisce una furiosa battaglia, al culmine della quale, Perseo, vedendosi ormai soverchiato dai numerosi nemici, estrae la testa di Medusa e li pietrifica.\nFineo, atterrito dal prodigio, invoca la clemenza di Perseo, ma per lui non ci sar\u00e0 piet\u00e0: a sinistra nell'affresco (con qualche licenza rispetto al racconto di Ovidio) un compagno dell'eroe gira con forza la testa di Fineo, implorante in ginocchio, verso Perseo che regge la testa della gorgone. Immediatamente inizia la trasformazione di Fineo in una statua. Annibale raffigura questo evento nel corso del suo stesso accadere: la testa e il torso di Fineo sono gi\u00e0 di marmo, mentre le sue gambe sono ancora di carne viva.\nLa scena abbonda di citazioni di antiche sculture (non solo nelle figure pietrificate). Fineo rimanda al cosiddetto Gladiatore Borghese e al Torso del Belvedere, mentre la figura di Perseo riecheggia l'Apollo del Belvedere e le statue del Gruppo dei Tirannicidi \u2013 ennesima scultura farnesiana ora a Napoli \u2013 dalle quali deriva la severit\u00e0 della posa e l'accentuata tensione muscolare. Nel combattente che giace morto a destra (sotto i due compagni di Fineo divenuti di marmo) \u00e8 ripresa la statua di un Gigante caduto, copia romana (gi\u00e0 in possesso dei Farnese ed ora a Napoli) di una delle statue del Piccolo Donario Pergameno, fatto erigere ad Atene. Dietro il tavolo rovesciato (al centro), infine, \u00e8 sommariamente raffigurato un rilievo riconducibile a quello con Marco Aurelio che officia un sacrificio, uno degli episodi che istoriavano l'arco trionfale dello stesso imperatore (Musei Capitolini).\nNotevole, infine, \u00e8 la raffigurazione del ricco vasellame, altro possibile punto di contatto con gli affreschi mantovani di Giulio Romano ed in particolare con la scena del .\nNell'affresco con Perseo e Fineo, parte della critica ha visto il maggior punto d'approdo dell'evoluzione di Annibale verso quello che \u00e8 stato definito \"stile ideale\", caratterizzato dalla ricerca della perfezione del disegno e del rigore della forma, stile cui sono improntanti gli ultimi anni della sua vicenda artistica.\nPur tra i testi di apertura del filone classicista della pittura del Seicento, il Perseo e Fineo di Annibale, per la sua capacit\u00e0 eternare l'attimo che si evince nelle figure trasformate in pietra, ha avuto un rilevante influsso sulla scultura barocca romana.\nIn pittura, delle notevoli riprese di questo riquadro della Galleria si trovano in e raffiguranti lo stesso soggetto.\nPer il Bellori l'allegoria morale della favola sta nell'identificazione di Medusa con la \"volutt\u00e0\" che muta in sasso Fineo e i suoi compagni.\nPareti lunghe.\nUltimo atto della decorazione della Galleria, le pareti lunghe vennero portate a compimento intorno al 1606-1607. Scarso fu il contributo esecutivo di Annibale \u2013 ormai gi\u00e0 malato \u2013 che forse si limit\u00f2 solo alla preparazione del cartone della \"Vergine con l'unicorno\", dipinta dal Domenichino, e all'ideazione delle altre scene, affrescate dagli allievi, tra i quali, oltre allo stesso Domenichino, pare sicura la presenza di Sisto Badalocchio e di Giovanni Lanfranco, mentre \u00e8 discussa quella di Francesco Albani e di Antonio Carracci.\nIl programma delle pareti lunghe \u00e8 piuttosto articolato. La scena pi\u00f9 significativa \u00e8 la gi\u00e0 menzionata \"Vergine con l'unicorno\", \u2013 animale fantastico emblema dei Farnese \u2013 che \u00e8 collocata sull'unica porta di ingresso alla Galleria che si apre sui lati lunghi (precisamente su quello orientale). In questo notevole affresco, il Domenichino \u2013 anche se probabilmente si \u00e8 avvalso della guida del suo maestro, ritenuto l'autore del cartone \u2013 d\u00e0 di s\u00e9 ben altra prova rispetto ai primi incerti interventi sui lati brevi.\nLa decorazione delle pareti lunghe prosegue con la rappresentazione di quattro figure di virt\u00f9, due per parete, collocate in un ovale all'estremit\u00e0 di ogni lato. Si tratta della \"Forza\", della \"Carit\u00e0\", della \"Giustizia\" e della \"Temperanza\".\nIl Bellori assegna una particolare valenza iconografica alle quattro virt\u00f9. Per lo storico, infatti, ogni virt\u00f9 andrebbe associata a ciascuna delle singole scene con Eros e Anteros agli angoli della volta. La coppia formata dalla singola virt\u00f9 e dallo specifico episodio con Eros e Anteros suddividerebbe tutte le storie della Galleria in quattro classi di amori: amori sotto il dominio della Forza, amori sotto il dominio della Carit\u00e0 e cos\u00ec via per le restanti virt\u00f9.\nLa tesi del Bellori non ha goduto di particolare fortuna tra gli storici moderni \u2013 tanto pi\u00f9 per coloro che ritengono il progetto iconografico delle pareti ideato in un momento successivo \u2013 anche se di recente essa \u00e8 stata oggetto di un'importante rivalutazione. \nNel registro alto delle pareti lunghe, nello spazio inquadrato dai pilastri, vi sono, alternate a nicchie che ospitavano antichi busti in marmo (oggi ve ne sono delle copie), quattro piccole scene mitologiche per parete, per un totale di otto storiette, accomunate dal fatto di riferirsi a miti connessi alla nascita di costellazioni. Si tratta delle seguenti storie: \"Minerva e Prometeo\", \"Arione e il delfino\", \"Ercole e il drago\", \"Ercole libera Prometeo\", \"Mercurio e Apollo\", \"Callisto trasformata in orsa\", \"Diana e Callisto\", \"Dedalo e Icaro\".\nI piccoli riquadri rammentano gli affreschi di Raffaello e bottega realizzati per una Loggia del Palazzo Apostolico in Vaticano, che in effetti erano stati integralmente riprodotti in incisione dal Lanfranco e il Badalocchio nel 1606.\nCome dimostrato dallo studioso canadese John Rupert Martin (\"The Farnese Gallery\") questi piccoli affreschi non sono in rapporto di continuit\u00e0 narrativa con il ciclo della Galleria, ma vanno connessi piuttosto alle imprese di quattro membri della stirpe dei Farnese che compaiono nella sala, ripetutamente su tutte e due le pareti, proprio sotto ognuna delle storiette. Sono le imprese del cardinale Alessandro, del duca Alessandro, del cardinale Odoardo e del duca Ranuccio.\nI due piccoli riquadri con Callisto, inoltre, ed in particolare quello in cui la ninfa \u00e8 trasformata in un'orsa da Giunone, avrebbero anche un ulteriore e peculiarissimo significato, costituendo una firma criptica di Annibale e pi\u00f9 in generale dei Carracci.\nCome testimoniato tanto da Bellori quanto dal Malvasia, infatti, Agostino Carracci anni addietro aveva ideato un'impresa familiare costituita dalle sette stelle dell'Orsa Maggiore. Detta costellazione \u00e8 nota anche (ora come allora) col nome di \"Grande Carro\": l'impresa di Agostino in sostanza giocava sull'assonanza tra le parole \"Carro\" e \"Carracci\" (o \"Carraccio\", come pure erano appellati i pittori bolognesi).\nIn merito all'ideazione dell'impresa di famiglia si conserva nella Royal Library di Windsor Castle un foglio di disegni in cui si vede un'orsa - allusiva all'omonima costellazione - trafitta da frecce e su cui compaiono i nomi di vari membri della famiglia Carracci e il motto \"Inmortale\".\nL'orsa che si vede su questo foglio (in particolare quella a destra su un piedistallo) \u00e8 assai prossima a quella della storietta di Callisto vittima della gelosia di Giunone ed inoltre l'episodio raffigurato prelude, secondo il mito, proprio alla nascita della costellazione dell'Orsa, cui rimanda l'emblema familiare dei Carracci concepito da Agostino. Di qui la ritenuta funzione di questo quadretto quale firma allusiva della Galleria, opera che avrebbe davvero reso \"inmortale\" il nome di Annibale.\nTecnica di realizzazione.\nLe storie della Galleria Farnese furono realizzate ad affresco con non poche rifiniture \"a secco\".\nIl ciclo fu progettato con cura da Annibale (e, in parte, da suo fratello Agostino), come dimostra l'amplissimo numero di disegni preparatori conservatisi (le due maggiori raccolte di tali disegni si trovano al Louvre e nelle collezioni di Windsor Castle).\nLa meticolosit\u00e0 con la quale Annibale progett\u00f2 gli affreschi della Galleria \u00e8 un'ulteriore testimonianza del recupero della grande tradizione rinascimentale italiana costituito dall'impresa di Palazzo Farnese, segnato dal rifiuto di quella \"prestezza\" esecutiva che il tardomanierismo raccomandava.\nUlteriore ripresa rinascimentale \u00e8 data dall'utilizzo di una tecnica di stesura del colore, su ampia parte della superficie dipinta, \"puntinata\", che esalta gli effetti di luce ed ombra. Accorgimento cui Annibale aggiunse, per una ancor pi\u00f9 netta definizione dei chiaroscuri di alcune parti, il ricorso a fitti tratteggi che marcano le zone pi\u00f9 in ombra, tecnica che verosimilmente mutu\u00f2 dalla pratica incisoria, di cui sia lui che suo fratello furono tra i principali maestri del loro tempo.\nL'efficace resa degli effetti luministici, d'altronde, \u00e8 uno dei pregi riconosciuti dell'opera: la meticolosit\u00e0 con cui Annibale avrebbe studiato questo aspetto \u00e8 testimoniata anche dal Bellori, a dire del quale il pittore avrebbe realizzato dei modelletti in creta delle scene da affrescare per rendere con la maggior verosimiglianza possibile gli effetti della luce che batte su una superficie (che si finge) tridimensionale.\nLa stesura del colore sui muri fu preceduta dall'applicazione di un disegno guida con la tecnica dello \"spolvero\", mediante l'utilizzo di cartoni.\nGli unici cartoni della Galleria giunti sino a noi sono una parte di quello per il \"Trionfo di Bacco e Arianna\" (conservato nella Galleria nazionale delle Marche di Urbino) \u2013 relativa al gruppo del \"Sileno ebbro\" che incede a dorso di mulo \u2013 e quelli degli affreschi eseguiti da Agostino Carracci (autore anche dei cartoni), entrambi presso la National Gallery londinese.\nLa fortuna critica degli affreschi della Galleria Farnese.\nEnorme fu la fortuna iniziale dell'impresa di Palazzo Farnese come si ricava in modo pressoch\u00e9 unanime dalle fonti antiche su Annibale Carracci.\nValgano per tutte queste parole del Bellori: \u00ab\"Ben puoi Roma gloriarti dell'ingegno e della mano di Annibale, quando in sua virt\u00f9 rinnovossi in te il secolo d'oro della Pittura\"\u00bb.\nAnche le molteplici campagne di riproduzione grafica del ciclo farnesiano sono un eloquente segno del successo riscosso dall'opera. Le prime raccolte di incisioni tratte dalla Galleria furono patrocinate, tra il quarto e il quinto decennio del Seicento, dal cardinale Armand-Jean du Plessis de Richelieu, ambasciatore di Francia alloggiato in Palazzo Farnese, e furono eseguite da artisti suoi connazionali.\nAncor pi\u00f9 rilevanti furono le stampe di Carlo Cesi (1657) \u2013 le cui incisioni sono commentate dal Bellori \u2013 e di Pietro Aquila (1677). In quest'ultima, anteposta a quelle di traduzione, compare anche l'incisione con l'apoteosi di Annibale \u2013 ideata dal Maratta \u2013 che, affiancato dal \"Genio\", prende per mano la \"Pittura\" e la conduce verso Apollo e Minerva (tutori delle arti). Altro chiaro segno della fama guadagnata al Carracci dal ciclo della Galleria.\nAllo stesso tempo la cospicua diffusione di illustrazioni a stampa degli affreschi di Annibale contribu\u00ec a propagarne la fama in tutta Europa, al punto che, per decisione di Luigi XIV, Charles Le Brun e Nicolas Poussin furono incaricati di curarne la copia integrale allo scopo di creare una riproduzione esatta della Galleria Farnese nel Palazzo delle Tuileries a Parigi.\nQuesto primo progetto non and\u00f2 in porto, ma poco dopo una seconda \"\u00e9quipe\" di pittori francesi realizz\u00f2 un\u2019ampia serie di copie degli affreschi farnesiani che vennero utilizzate per decorare un ambiente dello stesso Palazzo reale parigino, cio\u00e8 la \"Galleria di Diana\" (o degli Ambasciatori).\nCon gli anni, tuttavia, tra le fine del Settecento e per gran parte dell'Ottocento, la complessiva fortuna critica di Annibale Carracci, e con essa quella della Galleria Farnese, cal\u00f2 di molto offuscata dall'accusa di eclettismo.\nIl recupero critico degli affreschi farnesiani, e del valore artistico di Annibale in generale, si ebbe solo nel Novecento a partire dal pionieristico studio di Hans Tieze (1906), consolidato dall'importante contributo di Denis Mahon (1947).\nUlteriori studi di grande rilievo sulla decorazione di Palazzo Farnese furono la ponderosa analisi di John Rupert Martin (1965) e quelli di Charles Dempsey, mentre, nel 1971, Donald Posner dava alle stampe la sua monografia su Annibale Carracci, il primo studio sistematico moderno (e tuttora l'unico) sull'intera opera del pittore.\nTra gli studiosi italiani Giuliano Briganti, Roberto Zapperi e pi\u00f9 recentemente Silvia Ginzburg hanno fornito, pur nella diversit\u00e0 di opinioni, cospicui apporti conoscitivi sugli affreschi della Galleria Farnese.\nL'approdo di questo percorso di studi ha evidenziato come in quest'opera Annibale abbia saputo creare un ponte tra passato e futuro: ha recuperato la tradizione dei giganti del Rinascimento italiano, ormai inaridita nelle ultime stagioni manieristiche, dove da quei grandi magari si attingevano soluzioni stilistiche ma non si era pi\u00f9 in grado di coglierne l'essenza creativa, e allo stesso tempo ha gettato le basi di un nuovo linguaggio artistico: il barocco.\nCapolavori della pittura barocca quali, per limitarsi ad un esempio celeberrimo, la decorazione di Palazzo Barberini di Pietro da Cortona sono in riconosciuto debito con gli affreschi farnesiani. Lo stesso pu\u00f2 dirsi dei ripetuti omaggi alla Galleria Farnese che si riscontrano nell'opera di Gian Lorenzo Bernini, massimo scultore barocco.\nAllo stesso tempo sui muri di Palazzo Farnese Annibale Carracci port\u00f2 a compimento il progetto di creare un linguaggio pittorico italiano, riducendo ad unit\u00e0 le tante vie percorse dalle scuole locali del Nord e del Centro Italia, fondendo, per dirla con l'Agucchi, \"il finissimo disegno romano con la bellezza del colorito lombardo\".\nPer queste ragioni, per la bellezza delle pitture, per l'inventiva, per la superba maestria tecnica, negli affreschi della Galleria Farnese si riconosce un testo di capitale importanza nella storia dell'arte europea, meritevole di un posto nel \"pantheon\" delle pi\u00f9 grandi imprese artistiche di ogni tempo.\nSculture antiche riprese negli affreschi della Galleria.\nCome osservato sono molte le antiche statue citate negli affreschi della Galleria: non poche di esse appartenevano agli stessi Farnese ed alcune erano collocate proprio nell'ambiente del palazzo che ospita le pitture di Annibale.\nLa cospicua ripresa di questi antichi modelli scultorei ha con ogni probabilit\u00e0 un sottotesto pi\u00f9 complesso della sola individuazione di un campionario di esempi stilistici per la creazione delle divinit\u00e0 che abitano la volta. In realt\u00e0, sui muri della Galleria Farnese Annibale, nei suoi dipinti pieni di luce e colore, dove gli d\u00e8i dell'Olimpo si affannano, gioiscono e si disperano sotto il dominio dell'amore, ha riportato alla vita quei marmi, bellissimi ma freddi, giunti dal passato. In ci\u00f2 riecheggia il tema del \"Paragone\", cio\u00e8 della competizione tra pittura e scultura: Annibale, naturalmente partigiano della prima, volle qui dare un saggio della \"superiorit\u00e0\" della sua arte sulla scultura, capace, la pittura, di dare anima ed affetti a ci\u00f2 che \u00e8 inanimato.\nForse proprio per questo gli affreschi farnesiani piacquero cos\u00ec tanto al giovane Bernini: lo scultore, che di Annibale (forse millantando) si dichiar\u00f2 discepolo, volle dare la sua risposta nella sfida tra le arti. Gi\u00e0 nelle sue opere d'esordio - alcune delle quali dedicate a temi non distanti da quelli della Galleria - Gian Lorenzo riusc\u00ec a dare alle sue statue quella vita e quella passione che il pittore venuto da Bologna aveva messo in scena sulla volta Farnese.\nSeguono le immagini delle sculture riprese negli affreschi della Galleria."}
{"id": "5339230", "revid": "761672", "url": "https://it.wikipedia.org/wiki?curid=5339230", "title": "Cancelliere (ordinamento giudiziario)", "text": ""}
{"id": "5339238", "revid": "300067", "url": "https://it.wikipedia.org/wiki?curid=5339238", "title": "Jack Cooley", "text": "Carriera.\nDopo vari anni trascorsi tra Europa, D-League e NBA, per la stagione 2018-19 si trasferisce alla Dinamo Sassari. \n2018-19: Sassari, il trionfo in FIBA Europe Cup.\nIn campionato si fa subito notare con 18 punti alla prima giornata contro Reggio Emilia. Essendo uno dei centri pi\u00f9 dominanti sotto canestro in Italia, riesce spesse volte, nell'arco della stagione regolare, a raggiungere la doppia cifra nei punti e nei rimbalzi. In particolare, il 7 aprile 2019 contribuisce alla vittoria in trasferta contro Milano con una doppia doppia da 27 punti (11/16 da due e 5/7 ai liberi) e 11 rimbalzi, di cui 7 offensivi. Chiude la stagione regolare con 14,5 punti e 9,1 rimbalzi di media. \nIn Coppa Italia si rende protagonista della vittoria contro Venezia ai quarti grazie ad un semigancio sugli sviluppi di una rimessa laterale a pochi secondi dalla fine.\nIn FIBA Europe Cup \u00e8 uno degli artefici del primo successo continentale della Dinamo e, pi\u00f9 in generale, di una squadra professionistica sarda. Chiude infatti quella competizione con una media di 11,2 punti e 6,5 rimbalzi in 22 partite.\nNei play-off scudetto abbassa leggermente la media rispetto alla regular season, pur confermandosi uno dei pilastri della squadra assieme ai compagni Dyshawn Pierre e Rashawn Thomas, abilissimi nel gioco in post basso spalle a canestro che rappresenta l'arma in pi\u00f9 dei sardi nelle prime due serie contro Brindisi e Milano. Realizza la miglior prestazione dei play-off in gara-6 di finale contro la Reyer Venezia, mettendo a referto 26 punti (11/18 da due) e 11 rimbalzi, di cui 7 offensivi.\nNel corso del mese di luglio del 2019 viene formalizzato il suo trasferimento in Giappone presso i Basket Ryukyu Golden Kings di Okinawa."}
{"id": "5339239", "revid": "761672", "url": "https://it.wikipedia.org/wiki?curid=5339239", "title": "Cancelleria (ordinamento giudiziario italiano)", "text": ""}
{"id": "5339240", "revid": "114466027", "url": "https://it.wikipedia.org/wiki?curid=5339240", "title": "Borsa di Bruxelles", "text": "La Borsa di Bruxelles (in olandese \"Beurs van Brussel\", in francese \"Bourse de Bruxelles\"), ribattezzata Euronext Bruxelles nel 2000, \u00e8 una borsa valori con sede nel comune di Bruxelles ed \u00e8 il principale mercato finanziario del Belgio.\nL'indice principale \u00e8 il BEL20.\nFondata per decreto nel 1801 da Napoleone, nel 2000, insieme alla Borsa di Parigi e alla Borsa di Amsterdam ha dato vita all'Euronext, una borsa paneuropea a struttura federativa. Nel 2007, Euronext a sua volta, dopo aver federato altri mercati europei, ha dato vita, assieme alla Borsa di New York al NYSE Euronext che nel 2012 \u00e8 stata acquistata da IntercontinentalExchange."}
{"id": "5339241", "revid": "585241", "url": "https://it.wikipedia.org/wiki?curid=5339241", "title": "Yelena Gadzhievna Isinbayeva", "text": ""}
{"id": "5339253", "revid": "125952192", "url": "https://it.wikipedia.org/wiki?curid=5339253", "title": "Gemeinsame Normdatei", "text": "Il Gemeinsame Normdatei (GND) \u00e8 un sistema di controllo di autorit\u00e0 gestito dalla Biblioteca nazionale tedesca in collaborazione con altre biblioteche, principalmente di aree di lingua tedesca, che ne curano gli aggiornamenti tramite OAI. Serve per catalogare dati su persone, persone giuridiche, enti, opere, argomenti, congressi ed eventi, elementi geografici. Viene utilizzato principalmente dalle biblioteche, ma in maniera crescente anche da archivi, musei e per applicazioni in rete.\nI dati del GND agevolano la procedura di catalogazione, consentono approcci di ricerca univoci e la possibilit\u00e0 di collegamento a differenti fonti di informazione. Inoltre fanno parte del sistema Virtual International Authority File (VIAF), nel quale il GND viene collegato virtualmente con altri controlli di autorit\u00e0 a livello internazionale.\nDal 19 aprile 2012 GND ha sostituito le liste di controllo fino a quel momento utilizzate per le persone, le istituzioni, i soggetti e i titoli dall'Archivio musicale tedesco (\"Deutsches Musikarchiv\", DMA-EST-Datei).\nDa luglio 2014 vengono inclusi i dati del RDA, utilizzati fra gli altri anche dalla Library of Congress.\nIl GND utilizza le specifiche del MARC 21 e pone gratuitamente a disposizione i dati in formato RDF con licenza CC0.\nStoria.\nGND fa parte di un progetto globale della Deutsche Nationalbibliothek, iniziato nel 2009 e conclusosi il 30 giugno 2012, rivolto all'insieme delle biblioteche di lingua tedesca e delle banche dati in rete di periodici elettronici. Lo scopo del progetto era quello di riunificare i vari tipi di dati fino ad allora gestiti separatamente, uniformandone il formato ed adattandone le regole esistenti.\nLa costruzione del formato si basava su diverse regole preesistenti: le regole per la catalogazione alfabetica (\"Regeln f\u00fcr die alphabetische Katalogisierung\", RAK-WB e RAK-Musik) per la forma, e le regole per la catalogazione semantica (\"Regeln f\u00fcr den Schlagwortkatalog\", RSWK) per il contenuto.\nLe regole preesistenti per la costruzione dei termini accettati non erano omogenee e conducevano a risultati ridondanti, in particolare per quanto riguardava gli enti, i congressi e le aree geografiche. Pertanto per il GND vennero concepite disposizioni transitorie nel caso di deviazioni delle regole per la parte formale e per quella semantica, in modo da consentire un utilizzo generale per la composizione dei dati. Tali disposizioni transitorie si allineavano per quanto possibile alle regole del RDA.\nAnche il formato dei dati dell'archivio di controllo, cos\u00ec come i formati interni e quelli di scambio, si differenziavano a volte considerevolmente. Attraverso il ricongiungimento di tutti i formati esistenti nell formato di scambio di GND, basato sulla specifica MARC 21, potevano essere sanate tutte le disparit\u00e0.\nIN2N.\nNel dicembre 2012 venne lanciato il progetto di cooperazione denominato \"Institutionen\u00fcbergreifende Integration von Normdaten\" (IN2N, \"Estensione alle Istituzioni dell'integrazione dei dati\") fra la Deutschen Nationalbibliothek (DNB) e l'Istituto cinematografico tedesco (\"Deutschen Filminstitut\", DIF).\nScopo di tale progetto, nato dalla Societ\u00e0 tedesca per la ricerca (\"Deutsche Forschungsgemeinschaft\", DFG) era la possibilit\u00e0 di utilizzare l'archivio GND al di fuori dell'ambito bibliotecario, coinvolgendo le istituzioni nell'aggiornamento dei dati.\nAll'interno del progetto venne anche reso possibile l'allineamento dei dati con le voci di persona su Wikipedia.\nAlla fine del 2014 venne completato l'allineamento dei dati del DIF nel GND. Nei mesi precedenti nel GND erano intanto confluiti i dati, fra gli altri, dell'Istituto latino-americano di Berlino e del sito di ricerca scientifica per l'Europa orientale dell'Universit\u00e0 di Brema.\nIl contenuto del Gemeinsame Normdatei nel giugno 2015 superava gli undici milioni di dati; sul sito web della Biblioteca nazionale tedesca vengono riportati aggiornamenti periodici sulle variazioni nel contenuto e nei formati.\nCaratteristiche.\nNell'archivio GND viene fornito per ogni entit\u00e0 un codice univoco che sta alla base dell'Uniform Resource Identifier. Inoltre sono stabilite le regole in base alle quali vengono identificati i termini da utilizzare al posto di altri e registrate le forme divergenti e le diverse caratteristiche descrittive, che possono essere facilmente archiviate in rapporto ad altri dati dei quali sia stato singolarmente codificato il tipo di relazione.\nEsempi di caratteristiche poste in relazione sono i luoghi di nascita e di morte delle persone, cos\u00ec come le loro attivit\u00e0 professionali. Per gli enti possono essere le istituzioni precedenti e successive, ma anche gli enti sovraordinati da un punto di vista amministrativo. In tal modo si crea una rete di connessioni fra i dati che agevola la ricerca e la navigazione sul web."}
{"id": "5339254", "revid": "899609", "url": "https://it.wikipedia.org/wiki?curid=5339254", "title": "Euronext Bruxelles", "text": ""}
{"id": "5339255", "revid": "899609", "url": "https://it.wikipedia.org/wiki?curid=5339255", "title": "Euronext Brussels", "text": ""}
{"id": "5339259", "revid": "36426", "url": "https://it.wikipedia.org/wiki?curid=5339259", "title": "Borgo la Noce", "text": ""}
{"id": "5339260", "revid": "300067", "url": "https://it.wikipedia.org/wiki?curid=5339260", "title": "Bryce Cotton", "text": ""}
{"id": "5339261", "revid": "183694", "url": "https://it.wikipedia.org/wiki?curid=5339261", "title": "Film sovietici proposti per l'Oscar al miglior film straniero", "text": "Nel corso degli anni, alcuni film sovietici sono stati candidati al Premio Oscar nella categoria miglior film straniero.\nL'Unione Sovietica ha vinto 3 statuette, per un totale di 9 nomination."}
{"id": "5339263", "revid": "767487", "url": "https://it.wikipedia.org/wiki?curid=5339263", "title": "Aleksandr Peretjagin", "text": "Biografia.\nHa iniziato a gareggiare per la nazionale russa nelle varie categorie giovanili nella specialit\u00e0 del singolo, ottenendo, quali migliori risultati, il secondo posto nella classifica finale della Coppa del Mondo juniores nel 2010/11 e la medaglia di bronzo agli europei juniores di Igls 2011.\nA livello assoluto ha esordito in Coppa del Mondo nella stagione 2011/12 ed ha conquistato il primo podio il 1\u00ba marzo 2015 nel singolo a So\u010di (2\u00b0). In classifica generale come miglior risultato si \u00e8 piazzato all'ottavo posto nella specialit\u00e0 del singolo nel 2014/15.\nHa preso parte ad una edizione dei Giochi olimpici invernali, a , occasione in cui ha raggiunto la settima posizione nella prova individuale.\nHa preso parte altres\u00ec a due edizioni dei campionati mondiali ottenendo il risultato pi\u00f9 prestigioso nella specialit\u00e0 individuale a Sigulda 2015 dove ha concluso la gara del singolo al quarto posto; nella stessa edizione iridata del 2015 ha conseguito inoltre la medaglia d'oro del singolo nella speciale classifica riservata agli under 23. Nelle rassegne continentali ha conquistato la medaglia d'argento a So\u010di 2015 nella gara monoposto."}
{"id": "5339264", "revid": "604467", "url": "https://it.wikipedia.org/wiki?curid=5339264", "title": "Aleksandr Vladimirovi\u010d Peretjagin", "text": ""}
{"id": "5339265", "revid": "604467", "url": "https://it.wikipedia.org/wiki?curid=5339265", "title": "Aleksandr Vladimirovich Peretyagin", "text": ""}
{"id": "5339266", "revid": "604467", "url": "https://it.wikipedia.org/wiki?curid=5339266", "title": "Aleksandr Peretyagin", "text": ""}
{"id": "5339267", "revid": "580", "url": "https://it.wikipedia.org/wiki?curid=5339267", "title": "Apterigoti", "text": ""}
{"id": "5339269", "revid": "604467", "url": "https://it.wikipedia.org/wiki?curid=5339269", "title": "Alexander Peretyagin", "text": ""}
{"id": "5339270", "revid": "604467", "url": "https://it.wikipedia.org/wiki?curid=5339270", "title": "Alexandr Peretjagin", "text": ""}
{"id": "5339279", "revid": "287204", "url": "https://it.wikipedia.org/wiki?curid=5339279", "title": "Jerome Garces", "text": ""}
{"id": "5339287", "revid": "1310927", "url": "https://it.wikipedia.org/wiki?curid=5339287", "title": "Fudbalski Klub Novi Pazar 2012-2013", "text": ""}
{"id": "5339290", "revid": "287204", "url": "https://it.wikipedia.org/wiki?curid=5339290", "title": "Premier League Malti 2014-2015", "text": "La Premier League maltese 2014-2015 (ufficialmente \"BOV Premier League 2014-2015\", per ragioni di sponsorizzazione) \u00e8 stata la 100\u00aa edizione della massima serie del campionato maltese di calcio. La stagione \u00e8 iniziata il 16 agosto 2014 ed \u00e8 terminata il 15 maggio 2015. Il Valletta era la squadra campione in carica, avendo vinto il suo ventiduesimo titolo nella stagione precedente.\nIl campionato \u00e8 stato vinto dall'Hibernians per l'undicesima volta nella sua storia, con due giornate di anticipo nel corso della 31\u00aa giornata.\nDopo un solo anno in massima serie sono stati retrocessi in First Division il Piet\u00e0 Hotspurs e il Zebbug Rangers.\nStagione.\nNovit\u00e0.\nAl termine della stagione 2013-2014 la Vittoriosa Stars e il Rabat Ajax sono retrocesse in First Division 2014-2015. In loro sostituzione sono promossi il Piet\u00e0 Hotspurs e il Zebbug Rangers.\nFormula.\nRispetto alla stagione precedente, il campionato ha cambiato formula, mantenendo per\u00f2 la divisione in due fasi. Nella prima le 12 squadre si affrontano in un girone di andata e ritorno, per un totale di 22 giornate. Al termine, ciascuna squadra mantiene met\u00e0 dei punti guadagnati nella prima fase (il numero \u00e8 arrotondato per eccesso, se ottengono un punteggio dispari) e affronta le altre squadre una sola volta.\nLa squadra campione di Malta \u00e8 ammessa al secondo turno di qualificazione della UEFA Champions League 2015-2016.\nLa seconda e la terza classifica sono ammesse al primo turno di qualificazione della UEFA Europa League 2015-2016, assieme alla squadra vincitrice della Tazza Maltija 2014-2015.\nLe ultime due classificate sono retrocesse in First Division.\nSeconda fase.\nTutte le squadre accedono alla seconda fase. I punti conquistati nella prima fase vengono dimezzati.\nClassifica finale.\nPunti iniziali:\nLegenda:\n\u00a0\u00a0\u00a0\u00a0\u00a0 Campione di Malta e ammessa alla UEFA Champions League 2015-2016\n\u00a0\u00a0\u00a0\u00a0\u00a0 Ammessa alla UEFA Europa League 2015-2016\n Ammesso allo spareggio promozione-retrocessione\n\u00a0\u00a0\u00a0\u00a0\u00a0 Retrocesse in First Division 2015-2016\nSpareggio promozione-retrocessione.\nLa decima classificata in Premier League (Mosta) sfida la vincente dei playoff di First Division (Malta) (G\u017cira United) per un posto in Premier League."}
{"id": "5339309", "revid": "1305887", "url": "https://it.wikipedia.org/wiki?curid=5339309", "title": "Kimiya Yui", "text": "Yui \u00e8 stato selezionato nel 2009 come candidato astronauta del gruppo 20 NASA ed ha completato l'addestramento di base nel 2011.\nYui proviene dalla prefettura di Nagano. Successivamente ha fatto il suo ingresso presso la K\u014dk\u016b Jieitai (l'aeronautica militare giapponese) dopo essersi diplomato all'accademia nazionale della difesa nel 1992. Ha servito come pilota di F-15 Eagle e attualmente riveste il grado di tenente colonnello.\nA giugno 2012 ha fatto parte della missione NEEMO 16, vivendo e lavorando dall'11 al 22 giugno nell'Aquarius, un laboratorio sul fondo del mare, a 19 metri di profondit\u00e0, vicino a Key Largo, in Florida. In questa missione, oltre a Yui, facevano parte anche i colleghi Dorothy Metcalf-Lindenburger, Timothy Peake e Steven Squyres.\nExpedition 44/45.\nA ottobre 2012 \u00e8 stato assegnato come ingegnere di volo dell'Expedition 44/45 con i colleghi Oleg Kononenko e Kjell Lindgren, il cui lancio verso la Stazione Spaziale (ISS) era programmato per luglio 2015.\nIl 22 luglio 2015 \u00e8 stato lanciato a bordo della Sojuz TMA-17M in direzione ISS, a cui si \u00e8 attraccato il giorno successivo.\nDurante i suoi 141 giorni nello spazio, Yui e l'equipaggio dell'Expedition 45 hanno svolto oltre 200 esperimenti scientifici nei campi della fisica, biologia e scienza molecolare, provato nuove tecnologie e fatto osservazioni della Terra. Ad agosto ha partecipato all'esperimento Veggie, un esperimento in cui delle piante di lattuga sono state fatte crescere, raccolte e poi mangiate dall'equipaggio per la prima volta sulla Stazione Spaziale. Gi\u00e0 durante l'Expedition 39, a maggio del 2014, l'esperimento Veggie era stato svolto dall'astronauta NASA Steven Swanson ma in quel caso il raccolto era stato riportato a Terra per delle analisi approfondite e non mangiato dall'equipaggio. Il 24 agosto Yui si \u00e8 occupato della cattura della navicella cargo giapponese HTV-5, missione di fondamentale importanza dopo i fallimenti delle missioni cargo americane Cygnus Orb-3 e SpX-07. Il 2 novembre l'equipaggio dell'Expedition 45 ha celebrato i 15 anni di continua permanenza dell'uomo sulla Stazione Spaziale Internazionale.\nYui con i suoi compagni della Sojuz TMA-17M si \u00e8 sganciato dal modulo Rassvet l'11 dicembre alle 9:49 UTC iniziando cos\u00ec il suo rientro sulla Terra, culminato circa tre ore dopo quando alle 13:12 UTC \u00e8 atterrato nelle steppe innevate del Kazakistan, a nord-est della citt\u00e0 di Jezkazgan."}
{"id": "5339313", "revid": "76963", "url": "https://it.wikipedia.org/wiki?curid=5339313", "title": "Alejandro Sig\u00fcenza", "text": "Biografia.\nHa studiato recitazione presso la Escuela Superior de Arte Dram\u00e1tico di Murcia. Ha lavorato in serie televisive come \"Al salir de clase\", \"Compa\u00f1eros\", \"Hospital Central\", \"Amar en tiempos revueltos\" e \"Velvet\". Dal 2013 al 2018 \u00e8 stato nel cast fisso della soap opera \"Il segreto\" nel ruolo di Nicolas Ortu\u00f1o Mart\u00ednez, marito di Mariana Casta\u00f1eda (Carlota Bar\u00f3).\nNel 2018 ha interpretato il ruolo di David nella serie \"La otra mirada\".\nNel 2021 ha interpretato il ruolo di Fidel Soria nella soap opera \"Una vita\". Sempre nello stesso anno ha interpretato il ruolo di Iv\u00e1n nella serie \"Besos al aire\".\nDoppiatori italiani.\nNelle versioni in italiano dei suoi film e delle sue serie TV, Alejandro Sig\u00fcenza \u00e8 stato doppiato da:"}
{"id": "5339315", "revid": "76963", "url": "https://it.wikipedia.org/wiki?curid=5339315", "title": "Marisol Padilla S\u00e1nchez", "text": ""}
{"id": "5339321", "revid": "93556", "url": "https://it.wikipedia.org/wiki?curid=5339321", "title": "Kjell Lindgren", "text": "Biografia.\nLindgren \u00e8 nato il 23 gennaio 1973 a Taipei, in Taiwan. Ha trascorso la maggior parte della sua infanzia in Inghilterra dove ha completato il suo primo anno nella scuola superiore Lakenheath. Durante l'estate del 1990 ha frequentato la scuola del Governatore in Virginia, all'Universit\u00e0 di William e Mary. Si \u00e8 diplomato alla scuola secondaria James W. Robinson in Fairfax, Virginia nel 1991. \nNel 1995 ha conseguito una laurea in Biologia (con il cinese come materia secondaria) all'Accademia dell'Aviazione statunitense (USAF). Ha preso una laurea specialistica in fisiologia cardiovascolare all'Universit\u00e0 dello Stato del Colorado nel 1996 e un dottorato in medicina all'Universit\u00e0 del Colorado Scuola di Medicina nel 2002. Ha poi completato tre anni come internato nella medicina d'emergenza, incluso un anno come Capo Internato all'Ospedale Hennepin County a Minneapolis, Minnesota nel 2005. Ha ricevuto una borsa di studio alla Biblioteca Medica Nazionale Post Dottorato e una laurea specialistica in Informatica medica all'Universit\u00e0 del Minnesota nel 2006. Nel 2008 ha completato due anni di internato in Medicina Aerospaziale e una laurea specialistica in Salute Pubblica nel 2007 all'Universit\u00e0 del Texas Settore Medico a Galveston, in Texas. \nGrazie alla sua laurea all'Universit\u00e0 dello Stato del Colorado, ha condotto ricerche sulle contromisure cardiovascolari nel Laboratorio di Fisiologia Spaziale al Centro di Ricerca Ames della NASA a Sunnyvale, in California. Lindgren \u00e8 certificato per medicina d'emergenza e medicina aerospaziale.\n\u00c8 sposato con Kristiana Jones con cui ha avuto tre figli. I suoi genitori, Randahl e Anita Lindgren, vivono a Burke, Virginia. Sua sorella, Niki Lindgren, vive a Los Angeles, in California. Gli piace trascorrere tempo con la sua famiglia, correre, leggere, vedere film, la fotografia, l'astronomia amatoriale e le attivit\u00e0 di chiesa.\nCarriera NASA.\nHa iniziato a lavorare al Centro Spaziale Johnson nel 2007. Come medico di volo ha supportato l'addestramento e le operazioni della Stazione Spaziale Internazionale (ISS) a Star City, in Russia e addestramento di sopravvivenza in acqua in Ucraina. Quando \u00e8 stato selezione per il Corpo Astronauti svolgeva il ruolo di vice medico degli equipaggi STS-130 e Expedition 24.\nNel giugno del 2009 \u00e8 stato selezionato come uno dei 14 candidati astronauta del Gruppo 20 degli Astronauti NASA. Dopo aver completato i due anni di addestramento e valutazione nel 2011, \u00e8 stato assegnato a compiti tecnici nei Settori Spacecraft Communicator (CAPCOM) e Attivit\u00e0 extraveicolare (EVA). \u00c8 stato Capo CAPCOM per l'Expedition 30.\nExpedition 44/45.\n\u00c8 stato assegnato alla missione Expedition 44/45 con partenza prevista per il luglio 2015. Il 22 luglio 2015 \u00e8 stato lanciato a bordo della Sojuz TMA-17M in direzione ISS, a cui si \u00e8 attraccato il giorno successivo.\nDurante i suoi 141 giorni nello spazio, Lindgren e l'equipaggio dell'Expedition 45 ha svolto oltre 200 esperimenti scientifici nei campi della fisica, biologia e scienza molecolare, provato nuove tecnologie e fatto osservazione della Terra. Ad agosto ha partecipato all'esperimento Veggie, un esperimento in cui delle piante di lattuga sono state fatte crescere, raccolte e poi mangiate dall'equipaggio per la prima volta sulla Stazione Spaziale. Gi\u00e0 durante l'Expedition 39, a maggio del 2014, l'esperimento Veggie era stato svolto dall'astronauta NASA Steven Swanson ma in quel caso il raccolto era stato riportato a Terra per delle analisi approfondite e non mangiato dall'equipaggio. Il 28 ottobre e il 6 novembre insieme a Scott Kelly ha svolto due attivit\u00e0 extraveicolari in cui si \u00e8 occupato di attivit\u00e0 di manutenzione, di preparare i porti d'attracco della parte americana della stazione per l'arrivo delle future navicelle spaziali e della riconfigurazione del sistema di raffreddamento dell'ammoniaca. \nIl 9 dicembre, un paio di giorni prima di lasciare la Stazione, Lindgren si \u00e8 occupato della cattura della navicella cargo Cygnus-OA4, tornato al volo dopo oltre un anno dall'esplosione del lanciatore Antares del 29 ottobre 2014.\nLindgren con i suoi compagni della Sojuz TMA-17M si \u00e8 sganciato dal modulo Rassvet l'11 dicembre alle 9:49 UTC iniziando cos\u00ec il suo rientro sulla Terra, culminato circa tre ore dopo quando alle 13:12 UTC \u00e8 atterrato nelle steppe innevate del Kazakistan, a nord-est della citt\u00e0 di Jezkazgan."}
{"id": "5339326", "revid": "1318658", "url": "https://it.wikipedia.org/wiki?curid=5339326", "title": "Jacques Chailley", "text": "Biografia.\nFiglio della pianista C\u00e9line Chailley-Richez (1884\u20131973 e del violinista Marcel Chailley (1881-1936) nell'adolescenza studi\u00f2 presso l'Abbazia di Fontgombault (Indre) dove impar\u00f2 a suonare l'organo e la direzione di coro. All'et\u00e0 di 14 anni compose un \"Domine non sum dignus\" a quattro voci.\nAl Conservatorio di Parigi si avvalse delle qualit\u00e0 dei suoi insegnanti. Studi\u00f2 armonia con Nadia Boulanger, composizione con Claude Delvincourt, storia della musica con Maurice Emmanuel e Andr\u00e9 Pirro, organo con Yvonne Rokseth. Inoltre, Henri B\u00fcsser e Charles Gounod furono suoi insegnanti di composizione. Segu\u00ec poi dei corsi di direzione d'orchestra con Willem Mengelberg e Pierre Monteux.\nSpinto dalla passione, fond\u00f2 nel 1934 il coro \"Psalette Notre-Dame\" nell'ottica di far rivivere la musica medievale, alla quale consacr\u00f2 gran parte della sua attivit\u00e0 musicologica. Alla Sorbona, nel corso dei suoi studi di letteratura francese del medioevo, diede due tesi: \"L'\u00c9cole musicale de Saint-Martial de Limoges jusqu'\u00e0 la fin du XI siecle\" e \"Chansons de Gautier du Coinci\". Da giovane musicologo cominci\u00f2 a pubblicare molte opere dedicate alla musica medievale, soprattutto alla luce della teoria dell'armonia, cos\u00ec come della decifrazione della notazione. Allo stesso modo fu una buona guida per giovani pianisti.\nCome docente, insegn\u00f2 contemporaneamente coro al Conservatorio di Parigi e musicologia presso l'Istituto di musicologia. Tra il 1951 e il 1969, insegn\u00f2 anche al \"Lyc\u00e9e Jean-de-La-Fontaine\" di Parigi insegnando a molti studenti universitari che frequentavano i corsi presso il Conservatorio. Insegn\u00f2 presso le classi preparatorie del CAEM (Certificat d'aptitude \u00e0 l'Enseignement Musical), scuola preparatoria ai concorsi per professori di musica. Dal 1946 al 1961, diresse la corale \"L'Alauda\".\nNel 1952 Jacques Chailley fond\u00f2 la prima cattedra di storia della musica alla Sorbona e nel 1970 cre\u00f2 la licenza di educazione musicale e e di canto corale (ci\u00f2 che gli studenti stessi, ma impropriamente, chiamavano comunemente \"musicologia\"), all'universit\u00e0 Paris-IV-Sorbonne. Fu ispettore generale per la musica al \"Minist\u00e8re de l'\u00c9ducation nationale\" e nel 1982, direttore della Schola Cantorum de Paris.\nNel 1969 fu nominato quale secondo presidente del \"Consociatio internationalis music\u00e6 sacr\u00e6\", creato nel 1963 da papa Paolo VI, occupando tale funzione fino al 1974.\nLa sua erudizione e il suo eclettismo, ma anche il suo carattere e le opinioni forti, fecero di lui uno dei personaggi principali della vita musicale francese del dopoguerra. Rimase sempre fedele alla tradizione del canto gregoriano, e quindi fermamente contrario alle \u00ab avanguardie \u00bb atonali e seriali (molto in voga negli anni del dopoguerra), compose 129 opere.\nPubblicazioni.\nJacques Chailley ha pubblicato molti libri autorevoli, dalla musica greca a quella del Medioevo, sulle Passioni, sulle corali per organo e su l'arte della fuga di Johann Sebastian Bach; sugli aspetti massonici de Il flauto magico di Mozart, sul Carnaval di Schumann, sul Winterreise di Schubert e Tristano e Isotta di Wagner.\nEgli \u00e8 stato anche autore di diversi libri sulla armonia e la sua storia, sulla questione delle modalit\u00e0, di una storia della musica in diversi volumi e di opere popolari. Ha scritto anche monografie su musicisti del Medioevo: Adam de la Halle, Gautier de Coincy e Guillaume de Machaut, di cui scrisse la prima trascrizione pubblicata della Messe de Notre-Dame.\nOpere musicologiche.\nL'opera musicologica di Jacques Chailley \u00e8 costituita da 53 libri e 429 articoli. Fra le opere principali:"}
{"id": "5339328", "revid": "115283894", "url": "https://it.wikipedia.org/wiki?curid=5339328", "title": "Tim Bowness", "text": "Tim Bowness, nato il 29 Novembre 1963 a Warrington nel Cheshire, \u00e8 famoso soprattutto per essere la voce dei No-Man, un gruppo musicale in attivit\u00e0 sin dal 1987 che ruota attorno al duo con Steven Wilson, il leader dei Porcupine Tree. Il suo stile vocale \u00e8 intimo, delicato e confidenziale, sussurrato in stile crooner.\nFra le maggiori influenze di Bowness, Peter Hammill, Robert Wyatt, David Bowie, e Nick Drake, con un interesse forte e continuo per quelli che Bowness descrive come cantanti / cantautori \"ossessivi\": Scott Walker, Nico, Kevin Coyne, e Tim Buckley.\nBowness ha registrato numerosi album con i No-Man (per le etichette discografiche One Little Indian, Sony/Epic e KScope), ed \u00e8 apparso in svariate collaborazioni con artisti internazionali; ha duettato con Alice, OSI e il chitarrista David Torn.\nNel 1994 ha inciso l'album Flame in collaborazione con Richard Barbieri, tastierista dei Porcupine Tree / Japan / Rain Tree Crow.\nBowness va considerato come una sorta di fulcro attorno al quale ruotano numerosi altri gruppi di musicisti. Infatti, ha collaborato con Richard Barbieri, Samuel Smiles, Peter Chilvers, Centrozoon, Nosound, Slow Electric, Henry Fool, Andrew Keeling, Fjieri. Rilevante la sua collaborazione con membri del collettivo che ruota attorno ai King Crimson di Robert Fripp, come Tony Levin e Pat Mastelotto.\nHa prestato la sua voce a collaborazioni con i Centrozoon, collettivo di musica elettronica tedesca e con il gruppo di elettro-improvvisatori britannici Darkroom.\n\u00c8 il cantante e chitarrista per il gruppo Henry Fool; ha cantato anche con i Memories Of Machines e con la jazz band anglo estone, Slow Electric.\nFra il 1992 e il 2000 \u00e8 stato cantante (e occasionalmente secondo chitarrista) per Samuel Smiles.\nBowness collabora da tempo in duo con il polistrumentista Peter Chilvers (con il quale ha lavorato anche in Samuel Smiles e Henry Fool).\nCon Chilvers ha prodotto un album nel 2002, per lo pi\u00f9 basata su voce e tastiere (prevalentemente pianoforte), intitolato California, Norfolk.\nDopo anni di collaborazioni, nel 2004 Bowness ha finalmente prodotto il suo album di debutto da solista, My Hotel Year, rilasciato per l'etichetta One Little Indian. In questo album, Bowness ha continuato ad avvalersi di collaboratori vecchi e nuovi (tra gli altri, Roger Eno e Hugh Hopper).\nIn seguito \u00e8 apparso con la band italiana Nosound e con i gruppi norvegesi White Willow e The Opium Cartel.\nNel 2009, Bowness ha scritto e prodotto a quattro mani con Judy Dyble, l'ex cantante dei Fairport Convention l'album Talking with Strangers. Nel disco, fra gli altri musicisti, figurano anche Robert Fripp, Ian McDonald, Simon Nicol, Jacqui McShee e Julianne Regan.\nNel mese di aprile 2011 \u00e8 stato pubblicato su etichetta Mascot Warm Winter, l'album di debutto dei Memories of Machines, nel quale spiccano le performance di Robert Fripp, Peter Hammill, Julianne Regan.\nAd ottobre 2011 ha visto la luce l'album di debutto degli Slow Electric, pubblicato su etichetta Panegyric.\nIl secondo album da solista di Bowness, Abandoned Dancehall Dreams \u00e8 stato pubblicato il 23 giugno 2014 su etichetta Inside Out Music. Il disco \u00e8 stato prodotto da Bowness e mixato da Steven Wilson; fra i collaboratori, Pat Mastelotto, Colin Edwin ed il compositore classico Andrew Keeling. Richard Barbieri e Grasscut hanno fornito mix per il disco bonus.\nUn video musicale per The Warm Up Man Forever (diretto da Miles Skarin di Crystal Spotlight) \u00e8 stato premiato online a maggio e Abandoned Dancehall Dreams ha collezionato alcune fra le migliori recensioni della carriera di Bowness.\nDopo aver ricevuto approvazioni positive dalla rivista Prog and Classic rock, l'album ha raggiunto No. 18 nelle classifiche ufficiali Rock del Regno Unito ed il primo posto nel mese di luglio 2014 e di agosto 2014 nelle classifiche della rivista Prog Magazine.\nNel marzo del 2019 pubblica il suo quinto album come solista intitolato Flowers at the Scene con la partecipazione di Peter Hammill, Kevin Godley e Andy Partridge. \nAd agosto 2020 esce il sesto album di Tim Bowness, Late Night Laments, pubblicato da Sony. Il disco mette un po' da parte il genere progressive per abbracciare atmosfere pi\u00f9 pop incentrate su di un forte intimismo. I testi oscuri sono bilanciati da atmosfere musicali intimistiche ma che tendono a risollevare e rincuorare l'ascoltatore. A proposito del disco, Tim ha affermato: \"Ho immaginato l'album come un'esperienza di ascolto in cuffia a notte fonda e l'ho immaginato come una rappresentazione di qualcuno (rinchiuso in un piccolo mondo di \"comode sedie\", dischi, film e libri preferiti) perso in una bellissima sensazione, mentre ascolta in sottofondo il mormorio delle notizie\u201d. Un'immagine che viene ripresa dalla copertina. \nMixate dal suo collaboratore No-Man di lunga data Steven Wilson e masterizzate da Calum Malcolm (The Blue Nile, Prefab Sprout), le canzoni provengono da validissimi musicisti di supporto tra cui Richard Barbieri, Colin Edwin, Kavus Torabi, Melanie Woods, Tom Atherton e Evan Carson. "}
{"id": "5339334", "revid": "253269", "url": "https://it.wikipedia.org/wiki?curid=5339334", "title": "Tommy Rall", "text": "Biografia.\nInizi\u00f2 la sua carriera nel 1942 a soli 12 anni, ma divenne principalmente noto per aver recitato nei film musicali \"Baciami Kate!\" (1953) e \"Sette spose per sette fratelli\" (1954).\nDopo un primo matrimonio con la cantante Monte Amundsen, terminato con il divorzio, dal 1967 fu sposato con la ballerina Karel Shimoff."}
{"id": "5339346", "revid": "61051", "url": "https://it.wikipedia.org/wiki?curid=5339346", "title": "RTP Unia Racib\u00f3rz", "text": ""}
{"id": "5339353", "revid": "36426", "url": "https://it.wikipedia.org/wiki?curid=5339353", "title": "Controtenente", "text": ""}
{"id": "5339354", "revid": "22475", "url": "https://it.wikipedia.org/wiki?curid=5339354", "title": "La progenie", "text": "La progenie \u00e8 un romanzo horror basato sul tema dei vampiri scritto nel 2009 dal regista Guillermo del Toro e da Chuck Hogan. Si tratta del primo capitolo della Trilogia Nocturna, seguito da \"La caduta\" e da \"Notte eterna\".\nIl libro ed i suoi seguiti furono creati gi\u00e0 in un primo momento da Del Toro come serie televisiva, ma il regista non riusc\u00ec a trovare un produttore in grado di sponsorizzarla. Fu cos\u00ec che un editore lo port\u00f2 a metterlo su carta insieme all'aiuto di Chuck Hogan.\nTrama.\nUn Boeing 777-300ER giunge all'aeroporto JFK senza che per\u00f2 nessun passeggero discenda da esso. I finestrini sono tutti chiusi tranne uno, le luci sono spente e tutte le comunicazioni con l'interno sono silenti. Viene dunque avvertito il CDC, il Centro di Controllo delle Malattie, guidato dal Dr. Ephraim Goodweather, il quale crede fin da subito che si tratti di una minaccia biologica, per la quale si mette immediatamente ad investigare. Cos\u00ec, insieme alla sua collega Nora Martinez, con tutte le precauzioni del caso sale sull'aereo, sul quale tutti appaiono morti a parte quattro persone, tra cui risultano il pilota, un'avvocatessa molto importante, un cantante gotico famoso ed un semplice cittadino di New York. Intanto, nella Harlem a maggioranza latina, un professore di storia, nonch\u00e9 sopravvissuto all'Olocausto, Abraham Setrakian, dentro di lui sa che qualcosa di terribile sta per accadere. Inizia dunque una battaglia apocalittica originatesi a causa di un virus che ha infettato i passeggeri in grado di trasformare tutte le sue vittime in una forma mai vista di vampiri che cominciano ad affollare le strade di New York, guidati dalla loro sete inestinguibile. Accortosi del reale problema, Goodweather si unisce dunque a Setrakian e ad una disparata cricca di guerrieri improvvisati, nella speranza di salvare la citt\u00e0, ma prima di tutto la moglie ed il figlio, dal contagio.\nPersonaggi.\nDr. Ephraim Goodweather.\nCapo della squadra del CDC, Eph \u00e8 un ex alcolista vicino al divorzio con la moglie ed in piena battaglia per l'affidamento del figlio Zack. Essendo un epidemiologo, egli viene coinvolto nello strano caso del Boeing del JFK, chiamato a risolvere il mistero che si cela dietro di esso. Dopo essersi accorto di come la strana sintomatologia del virus non si ricolleghi con nulla che sia conosciuto dalla scienza, Eph si convince della storia raccontatagli dal vecchio Setrakian, il quale \u00e8 sicuro di come l'epidemia sia collegata ad un'antica leggenda sui vampiri. Per questo viene screditato dal CDC e ricercato dalla polizia, tenuta sotto controllo dai cospiratori umani che hanno scatenato l'epidemia, tanto che si ritrova costretto a fuggire sia dai mutati che dagli umani stessi.\nDr. Nora Martinez.\nOttima epidemiologa, Nora \u00e8 la seconda in capo nella squadra del CDC, subito dopo Ephraim. In una relazione complicata con lo stesso dottore, ella deve combattere con la malinconia del suo amante, nonch\u00e9 con il suo attaccamento alla famiglia d'origine. Insieme a lui combatte l'epidemia vampirica.\nProfessore Abraham Setrakian.\nEssendo un Ebreo Armeno fuggito al Campo di Concentramento di Treblinka durante la Seconda Guerra Mondiale, durante la sua prigionia venne a sapere dell'esistenza del Padrone e della sua natura vampirica, scoprendo come le sue capacit\u00e0 di artigiano venissero sfruttate per creare la famosa bara per il riposo del progenitore dell'epidemia. Nelle seguenti sei decadi egli allora impegna la sua vita, sacrificando persino la moglie, nella ricerca della distruzione del Maestro, utilizzando la luce e una spada d'argento come uniche armi. Diviene cos\u00ec un esperto della biologia dei vampiri, reclutando Eph e Nora per distruggerli definitivamente. Il particolare pi\u00f9 impressionante \u00e8 il legame che detiene con un cuore di vampiro conservato nella sua bottega, il quale fu estratto dal corpo della moglie.\nIl Padrone.\nCome rivelato nella parte finale dell'intera trilogia, il Maestro \u00e8 uno dei sette vampiri antichi che nacquero dal sangue versato dell'angelo caduto Azrael. Conosciuto come l'arcangelo della morte, Azrael fu consumato dalla sua stessa sete di sangue nata dopo la distruzione da parte sua di Sodoma e Gomorra, tanto che il suo corpo fu distrutto e sezionato in sette parti. La sua gola, parte da cui nacque il Padrone, fu dispersa nelle Migliaia di Isole del Lago Ontario. In guerra con gli altri sei antichi, il Padrone desider\u00f2 da subito sottomettere l'intera umanit\u00e0, per questo fu rinnegato e cacciato. Esule in Europa per secoli, riusc\u00ec infine a giungere a New York all'interno della cassa costruita da Setrakian, le cui dimensioni sono ingenti per il fatto che il Maestro si fece parassita di un nobile rumeno del XIX secolo affetto da gigantismo. Attraverso l'aiuto di Eldritch Palmer, un miliardario a cui \u00e8 stata promessa l'immortalit\u00e0, il Padrone possiede un indiretto potere politico ed economico che sfrutta per permettere all'epidemia di espandersi voracemente nella citt\u00e0. Tale potere viene addirittura sfruttato per creare la cosiddetta Notte Eterna, uno stato di semioscurit\u00e0 perenne causata dall'inverno atomico dovuto all'esplosione di testate nucleari. Nell'ultimo capitolo della trilogia, il Padrone trasferisce la propria essenza nel corpo di Gabriel Bolivar, uno dei quattro sopravvissuti dell'aereo, rockstar infettata al suo arrivo a New York, ma sogna gi\u00e0 di utilizzare come ospite il figlio di Goodweather, Zack. Una volta per\u00f2 che la Gola di Azrael viene localizzata, Mr. Quinlan, il figlio del Padrone, riporta le ceneri degli altri Antichi fin l\u00e0, portando la resistenza a distruggere l'isola. Cos\u00ec, l'epidemia viene eradicata e la ricomposizione del corpo di Azrael permette all'arcangelo di ascendere nuovamente al paradiso.\nL'accolito pi\u00f9 fedele del maestro \u00e8 un vecchio nazista trasformato, Thomas Eichhorst.\nVasiliy Fet.\nSterminatore di ratti ucraino di New York, Fet scopre nel suo lavoro l'epidemia dei Vampiri e si unisce ben presto alla squadra di Setrakian per tentare di debellarla. Per il suo coraggio e il suo orgoglio, diventer\u00e0 una sorta di figlio adottivo del professore.\nAugustin Elizalde.\nMembro di una gang appena uscito di prigione, Gus viene attaccato da un vampiro appena trasformatosi e arrestato per aver ucciso la creatura. Avendo scoperto la verit\u00e0 sui vampiri da un incarcerato, anche se per poco tempo, Setrakian, egli si convince di una simile e assurda storia solamente una volta tornato nel proprio quartiere, oramai totalmente infettato. Viene in seguito reclutato dai guardiani degli Antichi come cacciatore diurno e compone una squadra di resistenza composta anche dal gangster dai denti d'argento Alfonso Creem.\nAdattamenti.\nSerie televisiva.\nNel 2014 \u00e8 stata trasmessa su FX la prima stagione di \"The Strain\", serie televisiva basata sul romanzo. Le successive stagioni raccontano gli eventi degli altri libri della trilogia."}
{"id": "5339361", "revid": "71093737", "url": "https://it.wikipedia.org/wiki?curid=5339361", "title": "Georgia Jenkins", "text": ""}
{"id": "5339363", "revid": "71093744", "url": "https://it.wikipedia.org/wiki?curid=5339363", "title": "Christine Palmer", "text": ""}
{"id": "5339367", "revid": "1543377", "url": "https://it.wikipedia.org/wiki?curid=5339367", "title": "Collegio degli Scolopi", "text": "L'ex-Collegio degli Scolopi \u00e8 un grande complesso di Firenze, annesso alla chiesa di San Giovanni degli Scolopi e situato tra via de' Martelli (9-11), via dei Gori, piazza San Lorenzo (6) e borgo San Lorenzo. Gi\u00e0 palazzo della famiglia Martelli (che diede il nome alla via), fu sede dell'ordine dei Gesuiti, progettata in grande da Bartolomeo Ammannati, poi ospit\u00f2 il collegio degli Scolopi e infine, dopo la soppressione dei conventi, divenne scuola. Oggi gran parte dei suoi ambienti sono occupati dal Liceo classico statale Galileo, ma in una parte ha sede anche l'osservatorio Ximeniano, con accesso dalla retrostante Borgo San Lorenzo.\nStoria.\n\u00abIn origine erano, nell'area dell'attuale convento, molte case di varie famiglia, fra le quali i Martelli e i Gori Ciampelli. Dal lato di piazza San Marco era una casa dei Medici. Nel 1557 la chiesa e le case annesse furono concesse ai Gesuiti che eressero il convento e ampliarono la chiesa. Soppressi i Gesuiti, fu data ai Padri Scolopi che vi istituirono il loro collegio\u00bb Fermo restando lo stretto legame tra questo edificio e la vicina chiesa di San Giovannino, si pu\u00f2 in particolare individuare come data di origine dell'attuale complesso il 1554, quando parte di quest'area venne concessa, come accennato, da Cosimo I de' Medici ai Gesuiti al fine di fondarvi un collegio. Questi affidarono la progettazione a Bartolomeo Ammannati di modo che, ancor prima della costruzione della chiesa, nel 1579, parte della fabbrica poteva dirsi definita. Tuttavia vari ostacoli non permisero la conclusione dei lavori che, rimasti interrotti per molti anni, ripresero solo nel 1620 sulla base di un progetto di Giulio Parigi.\nAncora nella seconda met\u00e0 del Seicento il collegio mostrava comunque un notevole grado di indeterminatezza, con un cortile del quale era finito solo il braccio verso via de' Martelli e appena iniziato quello a sud. Tale situazione non mut\u00f2 fino a che, nel 1686, si incaric\u00f2 di un nuovo progetto l'architetto granducale Giovan Battista Foggini. Questi apr\u00ec un importante cantiere nel 1688, seguito poi sullo scorcio dell'Ottocento da tale Origoni, \u00ab...che confer\u00ec definitivamente alla struttura un'articolazione planimetrica compiuta e legata alle esigenze funzionali e pedagogiche della Compagnia di Ges\u00f9\u00bb.\nLa definitiva configurazione del complesso si ebbe comunque nell'Ottocento, con l'acquisto di ulteriori case dei Martelli da parte del Municipio (1836), seguito dall'ampliamento e dalla definizione della facciata su via de' Martelli, dall'ultimazione delle pareti del cortile, e dalle ultime trasformazioni della facciata rivolta su piazza San Lorenzo, il tutto su progetto e direzione dei lavori dell'architetto Leopoldo Pasqui, che chiuse il cantiere nel luglio del 1838. A partire dal 1878 parte della struttura ospita il Liceo classico statale Galileo.\nDescrizione.\nEsternamente si tratta di un ampio edificio di forme semplici, caratterizzato da una porta di carattere della fine del Seicento e con decorazioni tra le quali \u00e8 inserito il trigramma di Cristo, arme della Compagnia di Ges\u00f9, a individuarlo come iniziale propriet\u00e0 dei Gesuiti.\nPer quanto riguarda l'aspetto del fronte si noti sulla destra del portone al n. 9 un piccolo tabernacolo con una \"Madonna col Bambino\", bassorilievo in marmo gi\u00e0 avvicinato alla maniera di Bernardo Rossellino e ora ricondotto a un maestro denominato convenzionalmente proprio da quest'opera \"Maestro di Via Martelli\" (restaurato nel 1999). Nella parte alta della facciata sono poi quattro scudi a mandorla recanti rispettivamente le armi e le insegne: dei Martelli; del Comune (scalpellato) e degli Scolopi; del capitolo di San Lorenzo e dei Gori Ciampelli; degli Scolopi.\nRicorrono poi tre lapidi che ricordano (nell'ordine, da sinistra): il soggiorno di Leonardo da Vinci nel 1508, che qui coabit\u00f2 con Giovan Francesco Rustici (posta nel 1919, ma forse nel punto sbagliato, anzich\u00e9 al n. 7); la concessione agli Scolopi delle case dei Martelli, la residenza delle Scuole Pie dal 1775 al 1878.\nLa letteratura segnala sulla facciata anche un piccolo quadratino con lo stemma del Capitolo di San Lorenzo inscritto in un cerchio, con sotto il numero 30, che tuttavia non \u00e8 oggi visibile. Ben visibili, invece, le molte scritte imbrattanti a vernice che deturpano il terreno dell'edificio.\nNell'androne sono due lapidi: una in ricordo dei professori caduti durante la prima guerra mondiale, l'altra con il Bollettino della Vittoria del generale Diaz.\nRiguardo alla porzione di piazza San Lorenzo, cos\u00ec scrisse Marcello Jacorossi: \u00ab\u00c8 la parte pi\u00f9 semplice e meno adorna dell'ampio edificio che serv\u00ec lungamente ad uso di convento e collegio. Le linee sono semplici e le parti di pietrame prive di decorazione. I Padri della Compagnia di Ges\u00f9 ai quali era stata concessa nel 1557 la chiesa di San Giovanni Evangelista, acquistarono le case e le botteghe che erano in questo luogo e le compresero nella nuova fabbrica del loro convento. Nel 1773 ebbero l'ampio locale i Padri delle Scuole Pie e ridussero alla forma presente questa parte del fabbricato\u00bb. Verso la cantonata di via de' Gori, piccolo ma grazioso tabernacolo che contiene una tavoletta con la testa della Madonna, buon dipinto della seconda met\u00e0 del XVI secolo. Sul lato di via de' Gori, sempre prossima alla cantonata, \u00e8 un'iscrizione relativa a un bando degli Otto di guardia e bal\u00eca datato al 1698 (?). Nel breve androne d'ingresso sono tre colonne tortili monumentali, da dove si accede all'Osservatorio Ximeniano.\nNella sede dell'Osservatorio sono ospitate due biblioteche specialistiche, una antica e una moderna, i locali per le attrezzature per le misure e numerose collezioni storiche (soprattutto strumenti per trasmissioni radio, osservazioni astronomiche e meteorologiche, strumenti sismologici), disposte in modo da poter essere fruite come un percorso storico-didattico. Vi si trova anche una riproduzione del primo motore a scoppio della storia, di Barsanti Matteucci. Nei locali sono conservate alcune importanti opere del Cinque-Seicento fiorentino, sebbene in collocazioni poco valorizzate, nei pressi del vano scale. Tra queste figurano la \"Sant'Elena\" di Giovanni Bizzelli (1587), il \"San Girolamo sorretto da un angeli\", tra i capolavori di Jacopo Ligozzi, e un'\"Immacolata Concezione\" di Francesco Curradi.\nL'edificio incorpora anche l'antica Torre dei Rondinelli, alla cui sommit\u00e0 \u00e8 stata ricavata la torre dell'Osservatorio, con la cupoletta bianca per le osservazioni astronomiche, ben visibile da tutta la citt\u00e0."}
{"id": "5339372", "revid": "36426", "url": "https://it.wikipedia.org/wiki?curid=5339372", "title": "Via dei Martelli", "text": ""}
{"id": "5339377", "revid": "36426", "url": "https://it.wikipedia.org/wiki?curid=5339377", "title": "Palazzo degli Scolopi", "text": ""}
{"id": "5339389", "revid": "767487", "url": "https://it.wikipedia.org/wiki?curid=5339389", "title": "Pace in terra", "text": "Pace in terra (\"Peace on Earth\") \u00e8 un film del 1939 diretto da Hugh Harman. \u00c8 un cortometraggio d'animazione prodotto e distribuito dalla Metro-Goldwyn-Mayer e uscito negli Stati Uniti il 9 dicembre 1939. Il film, ambientato in una Terra post apocalittica popolata solo da animali, ricevette ai premi Oscar 1940 una candidatura per l'Oscar al miglior cortometraggio d'animazione, premio che and\u00f2 invece a \"Il piccolo diseredato\" della serie Disney \"Sinfonie allegre\". Nel 1994 si classific\u00f2 al 40\u00ba posto nel libro di Jerry Beck \"The 50 Greatest Cartoons\".\nTrama.\nLa sera della Vigilia di Natale, due piccoli scoiattoli chiedono al loro nonno cosa siano gli \"uomini\" nella frase \"Pace in terra agli uomini di buona volont\u00e0\". Il nonno scoiattolo descrive allora ai nipoti gli uomini, raccontando delle infinite guerre da loro intraprese. Esse erano terminate con la morte degli ultimi due uomini sulla Terra, due soldati che si erano sparati a vicenda. Successivamente, gli animali sopravvissuti avevano scoperto una copia della Bibbia tra le rovine di una chiesa. Ispirati dagli insegnamenti del libro, gli animali avevano deciso di ricostruire una societ\u00e0 dedicata alla pace e alla nonviolenza (costruendo le case con i caschi dei soldati). Alla fine del racconto, gli scoiattolini stanno dormendo e vengono messi a letto.\nDistribuzione.\nEdizione italiana.\nIl corto fu doppiato in italiano tra gli anni ottanta e novanta dal Gruppo Trenta. Non essendo stata registrata una colonna sonora senza dialoghi, nelle scene in cui i personaggi parlando la musica \u00e8 alterata in varie modalit\u00e0. Ad esempio, la canzone cantata dai tre scoiattolini (una versione modificata di \"Hark! The Herald Angels Sing\") fu doppiata da un coro femminile che cantava su una base sintetizzata.\nEdizioni home video.\nIl corto \u00e8 incluso nel disco 2 della raccolta DVD \"Warner Bros. Home Entertainment: Collezione Oscar d'animazione\", dove \u00e8 possibile vederlo anche con un commento audio (non sottotitolato) di Greg Ford.\nRemake.\nNel 1955, William Hanna e Joseph Barbera diressero una nuova versione in CinemaScope del corto, intitolata \"Good Will to Men (Pace in terra)\" e anch'essa candidata all'Oscar. In tale versione, i due scoiattoli vengono sostituiti da un coro di topi, e il nonno scoiattolo da un topo diacono. Il corto \u00e8 caratterizzato quindi da riferimenti religiosi pi\u00f9 diretti, oltre ad aggiornare le armi degli uomini al secondo dopoguerra (includendo lanciafiamme, bazooka e armi nucleari)."}
{"id": "5339390", "revid": "1573940", "url": "https://it.wikipedia.org/wiki?curid=5339390", "title": "Chiesa di San Nicol\u00f2 (Povoletto)", "text": "La chiesa di San Nicol\u00f2 si trova a Primulacco nel comune di Povoletto (UD), nei pressi dell'argine del torrente Torre, nella piazza del vecchio centro del paese.\nStoria.\nIl primo documento che cita la chiesa di Primulacco \u00e8 una donazione della fine del XIV secolo. In una nota del 1594 si dice di due altari, di cui uno posto esternamente nell'angolo della facciata a sinistra e che in quell'anno fu demolito. Tra il XVI ed il XVII secolo fu ricostruito, ma senza tenere conto della struttura originaria.\nDescrizione.\nAll'interno si trova un'aula quadrata con volta a crociera. Sul colmo della facciata vi \u00e8 una bifora campanaria. Il campanile archiacuto in pietra proviene dalla chiesa di Racchiuso e fu posto in questo luogo nel 1903, durante i lavori di restauro, quando vennero aperte anche due finestre a sesto acuto, murata la finestra a mezzaluna posta nella parte meridionale dell'abside e demolitico il portico.\nSotto la gronda dell'abside corre un motivo decorativo in cotto.\nNella volta e lungo le pareti dell'abside vi sono affreschi risalenti ad epoche diverse, i pi\u00f9 antichi risalenti al XII secolo-XIII secolo. Sulla parete di fondo \u00e8 raffigurata la \"Trinit\u00e0 nella mandorla\", in basso una \"teoria di Apostoli\". Sulla parete di destra vi sono scene dalla \"Vita di San Nicol\u00f2\", mentre su quella di sinistra una \"Passione di Cristo\". Nella volta dell'abside sono dipinti i \"Padri della Chiesa\" e i \"Quattro Evangelisti\". Nell'intradosso dell'arco trionfale vi sono sei figure di Santi; in basso a sinistra vi \u00e8 \"San Rocco\", mentre a destra \"San Sebastiano\". Il ciclo pi\u00f9 recente risale al 1544 ed \u00e8 attribuito a Gian Paolo Thanner."}
{"id": "5339391", "revid": "1573940", "url": "https://it.wikipedia.org/wiki?curid=5339391", "title": "Omaggio prussiano", "text": "L'Omaggio prussiano o Tributo prussiano (tedesco: \"Preu\u00dfische Huldigung\"; polacco: \"ho\u0142d pruski\") fu l'investitura formale di Alberto di Prussia come duca del feudo polacco della Prussia ducale.\nAll'indomani dell'armistizio che pose fine alla Guerra polacco-teutonica Alberto, Gran maestro dell'Ordine teutonico e membro del casato di Hohenzollern, visit\u00f2 Martin Lutero a Wittenberg e subito dopo divenne favorevole verso il Protestantesimo. Il 10 aprile 1525, due giorni dopo la firma del Trattato di Cracovia che mise ufficialmente fine alla Guerra polacco-teutonica (1519-1521), nella piazza principale della capitale polacca di Cracovia, Alberto si dimise dalla sua posizione di Gran maestro dell'Ordine teutonico e ricevette il titolo di \"Duca di Prussia\" da re Sigismondo I il Vecchio di Polonia. Nell'accordo, parzialmente mediato da Lutero, il Ducato di Prussia divenne il primo stato protestante, anticipando la Pace di Augusta del 1555. L'investitura di un feudo protestante del Ducato di Prussia era per la Polonia, per ragioni strategiche, migliore di un feudo cattolico dello Stato dell'Ordine teutonico in Prussia, formalmente soggetto al Sacro Romano Impero e al Papato. \nCome simbolo di vassallaggio, Alberto ricevette dal re polacco uno stendardo con lo stemma prussiano. L'aquila nera prussiana sulla bandiera era ingrandita con una lettera \"S\" (per Sigismondo) e aveva una corona posta intorno al collo come simbolo di sottomissione alla Polonia.\nOmaggi dei Gran maestri dell'Ordine teutonico.\nLa tradizione degli \"Omaggi prussiani\" risale all'anno 1469, quando, dopo la Guerra dei tredici anni, e la Seconda pace di Toru\u0144, tutti i Gran maestri dell'Ordine teutonico furono obbligati a rendere omaggio ai sovrani polacchi entro sei mesi dalla loro elezione. Alcuni Gran maestri si rifiutarono di farlo, sostenendo che i Cavalieri teutonici erano sotto la sovranit\u00e0 papale. Tra coloro che si rifiutarono vi furono Martin Truchse\u00df von Wetzhausen, Federico di Sassonia (che rifer\u00ec la questione alla Dieta imperiale del 1495), nonch\u00e9 il duca Alberto. \nOmaggi dei Duchi di Prussia.\nIl Ducato di Prussia fu creato nel 1525, e l'omaggio del duca Alberto di Prussia ebbe luogo il 10 aprile 1525 a Cracovia. L'ultimo omaggio si svolse il 6 ottobre 1641 di fronte al Castello reale di Varsavia. In seguito al Trattato di Bromberg (1657), i sovrani prussiani non furono pi\u00f9 considerati come vassalli dei re polacchi."}
{"id": "5339392", "revid": "36426", "url": "https://it.wikipedia.org/wiki?curid=5339392", "title": "Otto di guardia e bal\u00eca datato", "text": ""}
{"id": "5339393", "revid": "1855146", "url": "https://it.wikipedia.org/wiki?curid=5339393", "title": "Viale dei Cecchini", "text": "Ulica Zmaja od Bosne (in italiano Strada del dragone di Bosnia), conosciuta come viale dei Cecchini (in lingua bosniaca Snajperska aleja), era una strada della citt\u00e0 di Sarajevo.\nDivenne tristemente famosa durante la guerra di Bosnia (1992-1995) a causa della presenza di numerosi cecchini appostati nelle vicinanze, che la resero pericolosa durante la guerra. La strada collega la parte industriale della citt\u00e0 e l'aeroporto di Sarajevo, con molti siti di interesse storico e culturale della citt\u00e0 vecchia. Inoltre lungo il percorso vi sono molti grattacieli che offrivano un'ampia area di fuoco ai tiratori.\nStoria.\nAnche le montagne che circondano la citt\u00e0 sono state utilizzate per postazioni di tiro, fornendo una distanza di sicurezza e una buona visuale della citt\u00e0 e del traffico urbano. Anche se la citt\u00e0 era sotto costante assedio serbo, la popolazione doveva usare spesso la via di comunicazione, rischiando quindi la vita quotidianamente. Lungo gli edifici che costeggiavano la strada furono realizzate diverse scritte che recitavano \"Pazi - Snajper!\" (\"Attenzione - Cecchini!\"). Le persone per sfuggire al tiro correvano dall'altra parte della strada oppure attendevano il passaggio dei veicoli blindati delle Nazioni Unite procedendo dietro di loro.\nSecondo i dati raccolti nel 1995, i cecchini ferirono 1.030 persone e ne uccisero 225, 60 delle quali erano bambini."}
{"id": "5339398", "revid": "599013", "url": "https://it.wikipedia.org/wiki?curid=5339398", "title": "Garth Butcher", "text": "\u00c8 il padre di Ben e Matt Butcher ed il cognato di Doug e Mark Morrison, tutti giocatori di hockey su ghiaccio professionisti."}
{"id": "5339400", "revid": "729019", "url": "https://it.wikipedia.org/wiki?curid=5339400", "title": "Sindrome di Lenz-Majewski", "text": "La sindrome di Lenz-Majewski (o nanismo iperostotico di Lenz-Majewski) \u00e8 una rarissima condizione della pelle, che associa iperostosi, displasia craniodiafisaria, nanismo, cutis laxa, sinfalangismo prossimale, sindattilia, brachidattilia, ritardo mentale, ipoplasia dello smalto dentario ed ipertelorismo.\nLa cute flaccida, rugosa ed atrofica, con appalesamento del distretto venoso, conferisce al paziente un aspetto progeroide. La \"facies\" caratteristica di questa sindrome \u00e8 determinata da accentuato ipertelorismo, fronte ed orecchie di grandi dimensioni.\nUn altro segno comunemente riscontrabile \u00e8 l'osteosclerosi generalizzata progressiva delle ossa del cranio, delle vertebre e delle ossa tubulari. In tutti i pazienti sono state osservate sindattilia cutanea delle II-V dita delle mani, brachidattilia e sinfalangismo prossimale.\nEpidemiologia.\nLa prevalenza stimata sembra aggirarsi intorno a 1:1.000.000.000. Ne sono stati descritti appena 9 casi in tutto il mondo, uno solo in Italia.\nLa sindrome ha esordio neonatale.\nEziologia.\nL'et\u00e0 paterna avanzata descritta in alcuni casi \u00e8 suggestiva di una mutazione de novo autosomica dominante."}
{"id": "5339402", "revid": "256896", "url": "https://it.wikipedia.org/wiki?curid=5339402", "title": "Ulica Zmaja od Bosne", "text": ""}
{"id": "5339408", "revid": "773636", "url": "https://it.wikipedia.org/wiki?curid=5339408", "title": "Movimento apparente", "text": ""}
{"id": "5339410", "revid": "158913", "url": "https://it.wikipedia.org/wiki?curid=5339410", "title": "La fenice (manga)", "text": ""}
{"id": "5339412", "revid": "1543377", "url": "https://it.wikipedia.org/wiki?curid=5339412", "title": "Diga di Akhasan", "text": "La diga di Akhasan (in turco Akhasan Baraj\u0131) \u00e8 una diga della Provincia di \u00c7ank\u0131r\u0131 in Turchia, costruita fra il 1996 e il 2010."}
{"id": "5339434", "revid": "1494169", "url": "https://it.wikipedia.org/wiki?curid=5339434", "title": "Lago di Vrana", "text": ""}
{"id": "5339444", "revid": "944090", "url": "https://it.wikipedia.org/wiki?curid=5339444", "title": "Fusibile", "text": ""}
{"id": "5339451", "revid": "887364", "url": "https://it.wikipedia.org/wiki?curid=5339451", "title": "Universit\u00e0 di Karueein", "text": ""}
{"id": "5339471", "revid": "228587", "url": "https://it.wikipedia.org/wiki?curid=5339471", "title": "Nuoto ai Giochi della XV Olimpiade - 1500 metri stile libero maschili", "text": "La competizione 1500 metri stile libero maschili di nuoto dei Giochi della XV Olimpiade si \u00e8 svolta nei giorni 31 luglio e 2 agosto 1952 allo stadio olimpico del nuoto di Helsinki."}
{"id": "5339490", "revid": "122627202", "url": "https://it.wikipedia.org/wiki?curid=5339490", "title": "Ascoli Calcio 1898 2001-2002", "text": "Questa voce raccoglie le informazioni riguardanti l'Ascoli Calcio 1898 nelle competizioni ufficiali della stagione 2001-2002.\nStagione.\nL' si presenta all'inizio del campionato con qualche innesto importante, tra cui un giovane e ancora sconosciuto Andrea Barzagli, e l'attaccante Salvatore Bruno, ma senza esplicite ambizioni di promozione, perch\u00e9 Catania, Pescara e apparivano come le favorite per il passaggio alla serie cadetta, grazie a rose considerate di livello superiore. Giuseppe Pillon prende la panchina dei marchigiani dopo un esonero in serie B con la . Dopo le prime giornate la squadra si piazzer\u00e0 in testa alla classifica senza pi\u00f9 lasciarla fino alla fine. Sar\u00e0 una stagione trionfale con pochissime battute d'arresto, tra cui l'eliminazione ai sedicesimi di finale di Coppa Italia Serie C contro l' di Serse Cosmi. Il gruppo compatto, il carattere della squadra e la sua cattiveria agonistica le faranno guadagnare il soprannome di \"Diabolici\". Il 21 aprile 2002, a 3 giornate dal termine del campionato, grazie ad un 2-0 alla di fronte a 15.000 spettatori, l'Ascoli Calcio 1898 vince matematicamente il campionato, ottenendo dopo 7 anni la promozione in serie B.\nMaglie e sponsor.\nLo sponsor tecnico \u00e8 Legea, mentre lo sponsor ufficiale \u00e8 Carisap"}
{"id": "5339491", "revid": "1305772", "url": "https://it.wikipedia.org/wiki?curid=5339491", "title": "Terminale (telecomunicazioni)", "text": "Nelle telecomunicazioni, un terminale, o apparato terminale, \u00e8 l'apparecchiatura, costituita da un monitor, una tastiera e una stampante, usata per trasmettere o ricevere dati da un sistema di elaborazione o trasmissione con cui \u00e8 collegata. Il terminale \u00e8 il dispositivo ultimo con cui l'utilizzatore finale si interconnette e interagisce con la rete per la trasmissione dei dati.\nTipici esempi sono gli apparati telefonici, sia fissi che mobili; i dispositivi per l'accesso diretto alla rete dati come computer e tablet collegati a Internet o genericamente in rete (es. LAN), i televisori o le rice-trasmittenti radiofoniche."}
{"id": "5339492", "revid": "83531", "url": "https://it.wikipedia.org/wiki?curid=5339492", "title": "Molfetta Sportiva 1942-1943", "text": "Questa voce raccoglie le informazioni riguardanti il Molfetta Sportiva nelle competizioni ufficiali della stagione 1942-1943."}
{"id": "5339495", "revid": "287204", "url": "https://it.wikipedia.org/wiki?curid=5339495", "title": "Delitti contro la libert\u00e0 personale", "text": "I delitti contro la libert\u00e0 personale, nell'diritto penale italiano, sono un insieme di figure criminose disciplinate dalla Sezione II, Capo III, (\"Dei delitti contro la persona\"), Libro II del codice penale (art. 605 ss. c.p.).\nCollocazione sistematica.\nI delitti contro la libert\u00e0 personale appartengono al pi\u00f9 ampio novero dei delitti contro la libert\u00e0 individuale, che comprende cinque gruppi di reati: contro la \"personalit\u00e0 individuale\"; contro la \"libert\u00e0 personale\"; contro la \"libert\u00e0 morale\"; contro l\"inviolabilit\u00e0 del domicilio\"; contro l\"inviolabilit\u00e0 dei segreti\".\nL'impostazione seguita dal legislatore del codice penale, anteriore alla Costituzione, differisce dall'assetto della libert\u00e0 individuale predisposto da quest'ultima, poich\u00e9 si incentra su una \"libert\u00e0 umana onnicomprensiva\", a salvaguardia della quale \u00e8 posta la norma generale che reprime la violenza privata (art. 610 c.p.), di cui le altre fattispecie incriminatrici rappresentano altrettante specificazioni. La Costituzione, al contrario, attribuendo rilievo centrale alla \"persona\", si cura di individuare i \"singoli diritti di libert\u00e0\" meritevoli di tutela (art. 13-19, 21, 33, 41 Cost.).\nOggettivit\u00e0 giuridica.\nIl concetto di \"libert\u00e0 personale\" si riferisce specificamente alla libert\u00e0 in senso fisico.\nCome tale si distingue dalla \"personalit\u00e0 individuale\", che riguarda il generico \"status libertatis\" della persona e ne impone la tutela contro ogni forma di schiavit\u00f9 (art. 600 ss. c.p.); si distingue altres\u00ec dalla \"libert\u00e0 morale\", che attiene invece alla libert\u00e0 psichica (libert\u00e0 di autodeterminazione, capacit\u00e0 di intendere e di volere, tranquillit\u00e0 psichica; art. 610 ss. c.p.).\nLa libert\u00e0 personale fisica \u00e8 il bene di rango pi\u00f9 elevato nel sistema di tutela della libert\u00e0 offerto dalla Costituzione, che la garantisce nella stessa norma d'apertura del Titolo I, Parte I (art. 13 Cost.); a questo fine prevede che le legittime privazioni della libert\u00e0 (detenzione, ispezione, perquisizione) sottostiano a riserva di legge assoluta e a riserva di giurisdizione: possano cio\u00e8 avvenire solo \u00abnei casi e modi previsti dalla legge\u00bb e \u00abper atto motivato dell'autorit\u00e0 giudiziaria\u00bb.\nSingole fattispecie.\nSequestro di persona.\nIl \"sequestro di persona\" (art. 605 c.p.) consiste in qualsiasi condotta (reato a forma libera) che produca l'evento della privazione della libert\u00e0 fisica. Pertanto, un sequestro di persona pu\u00f2 essere commesso sia con violenza, sia anche solo con minaccia o inganno; sia attivamente, sia per omissione.\nAffinch\u00e9 il reato sia integrato non \u00e8 necessario che la privazione della libert\u00e0 si protragga a lungo: sebbene la \"durata minima\" sia discussa, restano sicuramente fuori dalla previsione del codice soltanto le privazioni di libert\u00e0 momentanee e \nfugaci. \u00c8 sufficiente inoltre che la privazione della libert\u00e0 sia \"relativa\", nel senso che alla vittima non dev'essere necessariamente preclusa ogni possibilit\u00e0 di liberarsi da s\u00e9, con preclusione di tutte le vie di scampo.\nIn tutti i casi il sequestro \u00e8 \"perfetto\" quando si realizza di una privazione della libert\u00e0 personale di durata apprezzabile, ed \u00e8 \"consumato\" quando questa privazione cessa, per qualsiasi motivo; poich\u00e9 l'evento si protrae nel tempo, si parla di \"reato permanente\".\nIl \"sequestro di persona a scopo di estorsione\" \u00e8 un'ipotesi speciale che, pur essendo contemplata tra i delitti contro il patrimonio (art. 630 c.p.), parimenti \u00e8 posta in primo luogo difesa della libert\u00e0 personale.\nDelitti sessuali.\nDal 1996 sono stati inclusi tra i delitti contro la libert\u00e0 personale i reati contro la libert\u00e0 sessuale, inizialmente inseriti tra i delitti contro la moralit\u00e0 pubblica e il buon costume. Questa riforma \u00e8 giudicata tuttavia puramente \u00absimbolica\u00bb da parte della dottrina, anche perch\u00e9 in sostanza gi\u00e0 realizzata da tempo dalla giurisprudenza.\nAlcuni autori, inoltre, criticano la stessa correttezza della nuova collocazione (di seguito al modesto delitto di perquisizione e ispezione personali arbitrarie, quasi che la violenza sessuale fosse un'ipotesi speciale di quest'ultimo), ritenendo pi\u00f9 corretta quella tra i delitti contro la libert\u00e0 morale, se non proprio una nuova collocazione autonoma.\nSono delitti sessuali\nAltre ipotesi.\nCompletano il quadro della tutela codicistica della libert\u00e0 personale"}
{"id": "5339496", "revid": "287204", "url": "https://it.wikipedia.org/wiki?curid=5339496", "title": "Premier Division 2015 (Irlanda)", "text": "La League of Ireland Premier Division 2015 \u00e8 stata la 95\u00aa edizione del massimo livello del campionato irlandese di calcio e si \u00e8 disputata tra il 6 marzo e il 6 novembre 2015.\nIl Dundalk ha vinto il campionato per l'undicesima volta nella sua storia, la seconda consecutiva dopo il successo nella stagione 2014. La classifica dei marcatori \u00e8 stata vinta da Richard Towell, calciatore del Dundalk, autore di 25 reti. Il Drogheda United e, dopo lo spareggio, il Limerick sono stati retrocessi in First Division.\nStagione.\nNovit\u00e0.\nDalla Premier Division 2014 \u00e8 stato retrocesso in First Division 2015 l'Athlone Town, classificatosi all'ultimo posto. In sua sostituzione \u00e8 stato promosso il Longford Town, primo classificato della First Division 2014.Dopo la spareggio promozione-retrocessione il Galway FC \u00e8 stato promosso in Premier Division, mentre lo UCD \u00e8 stato retrocesso in First Division.\nFormula.\nLe 12 squadre partecipanti si affrontano tre volte nel corso della stagione, per un totale di 33 giornate.\nLa squadra campione d'Irlanda ottiene il diritto di partecipare alla UEFA Champions League 2016-2017 partendo dal secondo turno di qualificazione.\nLa vincitrice della FAI Cup 2015 \u00e8 ammessa alla UEFA Europa League 2016-2017 partendo dal primo turno di qualificazione.\nLa seconda e la terza classificata del campionato sono ammesse alla UEFA Europa League 2016-2017 partendo dal primo turno di qualificazione.\nLa penultima classificata gioca uno spareggio promozione/retrocessione contro la vincente del play-off di First Division.\nL'ultima classificata \u00e8 retrocessa direttamente in First Division.\nClassifica finale.\nLegenda:\n\u00a0\u00a0\u00a0\u00a0\u00a0 Campione d'Irlanda e ammessa alla UEFA Champions League 2016-2017\n\u00a0\u00a0\u00a0\u00a0\u00a0 Ammesse alla UEFA Europa League 2016-2017\n Ammessa allo spareggio promozione-retrocessione\n\u00a0\u00a0\u00a0\u00a0\u00a0 Retrocessa in First Division 2016"}
{"id": "5339498", "revid": "181699", "url": "https://it.wikipedia.org/wiki?curid=5339498", "title": "Reati contro la libert\u00e0 personale", "text": ""}
{"id": "5339500", "revid": "181699", "url": "https://it.wikipedia.org/wiki?curid=5339500", "title": "Delitto contro la libert\u00e0 personale", "text": ""}
{"id": "5339501", "revid": "181699", "url": "https://it.wikipedia.org/wiki?curid=5339501", "title": "Reato contro la libert\u00e0 personale", "text": ""}
{"id": "5339525", "revid": "79968", "url": "https://it.wikipedia.org/wiki?curid=5339525", "title": "Mercallo dei sassi", "text": ""}
{"id": "5339536", "revid": "111168296", "url": "https://it.wikipedia.org/wiki?curid=5339536", "title": "Kouros del Sunio", "text": "Il Kouros del Sunio (o \"di Capo Sunio\") \u00e8 una scultura greca arcaica che rappresenta un giovane nudo o kouros (in lingua greca antica \u03ba\u03bf\u1fe6\u03c1\u03bf\u03c2-ragazzo). Di dimensioni maggiori del vero, la statua \u00e8 stata scolpita nel marmo e, proveniente dal'isola di Nasso, risale all'incirca al 600 a.C. Essa ha ancora varie somiglianze con l'antica statuaria egizia (la posizione frontale, le braccia allungate sui fianchi e la gamba sinistra avanzata), ma il kouros a differenza dell'arte egizia \u00e8 qui completamente nudo.\nLa figura si trova in una posa convenzionale, con la testa e il corpo in posizione statica centrale, mentre il piede sinistro \u00e8 pi\u00f9 avanzato il peso si distribuisce per\u00f2 uniformemente su entrambi i piedi, con i pugni serrati al lato delle grandi cosce. La testa \u00e8 ampia con un viso dotato di sorriso arcaico; il corpo rigido e quasi ieratico \u00e8 posizionato frontalmente, con le spalle larghe, la vita e i fianchi stretti. Alcuni frammenti di colorazione rossa rimangono nelle ciocche di capelli intrecciati, che sono racconti da un nastro legato da un nodo piano, e con riccioli sulla fronte.\nLe caratteristiche anatomiche sono suggerite da segni superficiali, tra cui le otto suddivisioni dell'addome: ha infine grandi lobi in volute, oltre ad occhi a mandorla e le proporzioni sono generalmente allungate.\nLa statua \u00e8 stata trovata sepolta nei pressi del Tempio di Poseidone a Capo Sunio nel 1906, e potrebbe essere stato rimosso e sepolto dai Persiani quando il tempio fu distrutto nel 480 a.C. durante la seconda guerra persiana a seguito dell'invasione della Grecia. Restaurato, ha un'altezza di 3,05 metri ed \u00e8 a tutt'oggi conservato al Museo Archeologico Nazionale di Atene."}
{"id": "5339553", "revid": "767487", "url": "https://it.wikipedia.org/wiki?curid=5339553", "title": "Serie B 2001-2002 (calcio a 5)", "text": "Il dodicesimo campionato di serie B, il quarto di terzo livello, si \u00e8 svolto tra il 13 ottobre 2001 e il 13 aprile 2002, prolungandosi fino all'8 giugno 2002 con la disputa delle partite di spareggio. Il regolamento della competizione \u00e8 stato leggermente modificato rispetto a quello della precedente edizione, riducendo il numero di promozioni tramite play-off introdotto dalla riforma dei campionati. Al termine della stagione regolare, la prima societ\u00e0 classificata di ogni girone \u00e8 promossa d'ufficio in serie A2, mentre le societ\u00e0 classificatesi al dodicesimo e all'undicesimo posto retrocedono direttamente nei campionati regionali. Le squadre piazzatesi al nono e al decimo posto si affrontano tra loro in una fase a eliminazione diretta, basata su gare di andata e di ritorno, per decretare ulteriori sei retrocessioni. Le squadre classificatesi al secondo e al terzo posto accedono ai play-off, che coinvolgono anche le formazione classificatesi dal decimo al dodicesimo posto nei due gironi di serie A2.\nDivise in due raggruppamenti (le societ\u00e0 del girone A di serie A2 con quelle dei gironi A, B e C di serie B, mentre le societ\u00e0 del girone B di serie A2 con quelle dei gironi D, E e F di serie B), le squadre si affrontano in quattro fasi ad eliminazione diretta basate su gare di andata e di ritorno, per assegnare gli ultimi due posti disponibili alla prossima edizione del campionato di serie A2.\nGirone A.\nPartecipanti.\nIl girone A comprende quattro societ\u00e0 lombarde, altrettante piemontesi, tre toscane e il solo San Lorenzo della Costa a rappresentare la Liguria poich\u00e9 il Camogli Golfo Paradiso, vincitore della Serie C ligure, non ha presentato domanda di iscrizione. Le altre societ\u00e0 neopromosse sono il Livorno 94 (che fa ritorno nella categoria dopo appena una stagione di assenza), il Bubalo 92 (con sede a Mappano) e lo Sport Club Domus (con sede a Bresso). La Gabetto, vincitrice della fase nazionale della Coppa Italia di Serie C, durante l'estate si \u00e8 fusa con il Futsal Torino, dando vita al \"Piemonte Calcio a Cinque\". Il Citt\u00e0 di Follonica ha cambiato denominazione, assumendo la storica dicitura \"Pro Follonica\" in seguito alla fusione con la squadra di calcio cittadina (Football Club Follonica). Dalla Serie A2 \u00e8 retrocesso l'IGP Calcetto mentre il Milano si \u00e8 sciolto, cedendo il titolo sportivo ai concittadini della Valprint Futsal Fram (serie C).\nGirone B.\nPartecipanti.\nIl girone B comprende quattro societ\u00e0 provenienti dal Veneto, tre dall'Emilia-Romagna, due rispettivamente da Friuli-Venezia Giulia e Trentino-Alto Adige e il solo San Michele a rappresentare la Toscana. Dai campionati regionali sono state promosse Altamarca, Gradese e Pomarolo; per tutte le neopromosse si tratta del debutto assoluto nelle competizioni nazionali. L'Aldeno non ha presentato domanda di iscrizione, ripartendo dalle categorie regionali. Al suo posto \u00e8 stata ripescata la Polisportiva Giemme, sconfitta nei play-out dal Bologna Futsal nella stagione precedente. Proprio i \"felsinei\" durante l'estate hanno modificato la denominazione in \"San Lazzaro Futsal\".\nGirone C.\nPartecipanti.\nIl girone C comprende otto societ\u00e0 provenienti dalle Marche, due dall'Emilia e una ciascuna da Lazio e Umbria. Dopo una sola stagione in Serie A2, fa ritorno nella categoria il San Benedetto mentre sono state promosse l'Eclisse (con sede a Lizzano in Belvedere), il Palombina Nuova (con sede nell'omonimo quartiere di Ancona) e il Magione, vincitrici dei rispettivi campionati regionali, oltre all'Alma Juventus Fano impostasi nei play-off nazionali di Serie C. A completamento dell'organico \u00e8 stato ripescato il San Severino, sconfitto dal Bologna Football Five nei play-out della precedente edizione.\nGirone D.\nPartecipanti.\nIl girone D comprende quattro societ\u00e0 abruzzesi, tre provenienti dalla Puglia, altrettante dalla Basilicata e due Molise, dove va in scena il derby cittadino tra il CUS e la neopromossa Team Campobasso. Le altre societ\u00e0 provenienti dalle categorie regionali sono la D'Angelantonio (con sede a Pescara), il Bisceglie e la Libertas Real Matera, vincitori dei rispettivi campionati. Dalla serie A2 \u00e8 retrocesso l'Avezzano mentre la Polisportiva Bellevue non ha presentato domanda di iscrizione a nessun campionato FIGC.\nGirone E.\nPartecipanti.\nIl girone E comprende tre societ\u00e0 sarde e nove laziali, di cui quattro con sede a Roma. Dalla Serie A2 \u00e8 retrocesso il Pomezia mentre dalla Serie C sono stati promossi i campioni regionali del Torrino e del Quartiere Marina (espressione dell'omonimo quartiere di Cagliari), oltre al FDM Velletri vincitore dei play-off nazionali. La blasonata societ\u00e0 romana ritorna a disputare un campionato nazionale a cinque anni di distanza dalla cessione del proprio titolo sportivo alla Lazio mentre il Velletri si ripropone nella categoria dopo una sola stagione di assenza. Il Ladispoli ha ceduto il titolo sportivo all'Ostia. A completamento dell'organico \u00e8 stato ripescato il Costa di Sopra, sconfitto dalla Lazio Calcetto nei play-out della precedente edizione.\nGirone F.\nPartecipanti.\nIl girone F comprende sette societ\u00e0 campane, tre siciliane e due calabresi. Dalla serie A2 \u00e8 retrocessa l'Aversa mentre dai campionati regionali sono state promosse Cosenza, Corleone e Gragnano; per queste ultime due si tratta del debutto assoluto in una competizione nazionale. Delle formazioni aventi diritto manca il Viagrande che ha rinunciato alla categoria ripartendo dalle categorie regionali. Completano l'organico i ripescaggi di Cristal Mode e Sinuessa, retrocesse al termine della precedente stagione.\nPlay-off.\nIn tutte le fasi gli incontri sono disputati con gare di andata e di ritorno, al termine delle quali sono dichiarate vincenti le squadre che nelle due partite hanno ottenuto il maggior punteggio ovvero a parit\u00e0 di punteggio le squadre che hanno realizzato il maggior numero di reti. Nel caso di parit\u00e0 gli arbitri della gara di ritorno faranno disputare due tempi supplementari di 5 minuti ciascuno. Qualora anche al termine di questi le due squadre fossero in parit\u00e0 si proceder\u00e0 all'effettuazione dei tiri di rigore.\nPrima fase.\nIl sorteggio per decretare gli accoppiamenti e l'ordine degli incontri della prima fase \u00e8 stato effettuato il 17 aprile presso la sede della Divisione Calcio a 5. Gli incontri di andata si sono disputati il 20 aprile 2002, quelli di ritorno il sabato seguente.\nSeconda fase.\nLe societ\u00e0 classificatesi al dodicesimo posto dei due gironi di Serie A2 (Seregno e Olimpia Calcio) sono state inserite nella seconda fase dei play-off di serie B. Gli accoppiamenti sono stati stabiliti tramite un sorteggio che definisce anche gli accoppiamenti dei turni successivi.\nTerza fase.\nLe societ\u00e0 classificatesi al decimo e all'undicesimo posto (Afragola, Aosta, Cesena e Pianeta Verde) sono state inserite nel terzo turno dei play-off di Serie B. Gli incontri di andata si sono disputati sabato 18 maggio, quelli di ritorno il 25 maggio 2002.\nQuarta fase.\nL'ordine degli incontri \u00e8 stato stabilito tramite sorteggio effettuato dalla Divisione Calcio a 5. Le gare di andata si sono disputate sabato 1 giugno 2002 ad Aosta e Ostia, il ritorno sabato 8 giugno a Cesena e Aversa.\nPlay-out.\nOtterranno la permanenza in Serie B le squadre che, nell'arco del doppio confronto, avranno realizzato il maggior numero di reti.\nIn caso di parit\u00e0, al termine della sfida di ritorno, si giocheranno due tempi supplementari da 5' ciascuno. Perdurando la parit\u00e0 otterranno la salvezza le squadre meglio classificate al termine della stagione regolare. Le gare di andata si sono disputate il 27 aprile, quelle di ritorno il 5 maggio 2002 a campi invertiti."}
{"id": "5339558", "revid": "31886", "url": "https://it.wikipedia.org/wiki?curid=5339558", "title": "Episodi di Due per tre (seconda stagione)", "text": "La seconda stagione della sitcom italiana Due per tre \u00e8 andata in onda su Canale 5 a partire dal 1998."}
{"id": "5339559", "revid": "1151326", "url": "https://it.wikipedia.org/wiki?curid=5339559", "title": "Ipocretina-1", "text": ""}
{"id": "5339561", "revid": "1964823", "url": "https://it.wikipedia.org/wiki?curid=5339561", "title": "Giann\u012bs Anastasiou", "text": "Carriera.\nMuove i suoi primi passi nel Preveza, societ\u00e0 greca. Nel 1999 approda all'Anderlecht. In seguito - dopo aver trascorso tre stagioni e mezzo nelle file del Roda JC - passa all'Ajax.\nAl termine della stagione la squadra vincer\u00e0 il campionato olandese. Termina la carriera nel 2008. Da calciatore ha preso parte a 5 incontri con la selezione ellenica.\nAppesi gli scarpini al chiodo, entra nello staff tecnico del , in qualit\u00e0 di vice allenatore.\nNel 2010 passa nel settore giovanile dell'Ajax.\nIl 16 gennaio 2013 sottoscrive un contratto di sei mesi con il Reading. Svolger\u00e0 l'incarico di vice allenatore della squadra.\nIl 24 aprile 2013 viene nominato tecnico del Panathinaikos a partire dalla stagione successiva. Il 26 aprile 2014 vince il primo trofeo con il Panathinaikos, imponendosi per 4-1 contro il nella finale valida per la Coppa di Grecia. Il 2 novembre 2015 risolve consensualmente il contratto.\nStatistiche.\nCronologia presenze e reti in nazionale.\n \n \nAllenatore.\n\"Statistiche aggiornate al 1\u00ba novembre 2015.\""}
{"id": "5339562", "revid": "1151326", "url": "https://it.wikipedia.org/wiki?curid=5339562", "title": "Ipocretina-2", "text": ""}
{"id": "5339565", "revid": "1151326", "url": "https://it.wikipedia.org/wiki?curid=5339565", "title": "Oressina-A", "text": ""}
{"id": "5339570", "revid": "1151326", "url": "https://it.wikipedia.org/wiki?curid=5339570", "title": "Oressina-B", "text": ""}
{"id": "5339572", "revid": "248762", "url": "https://it.wikipedia.org/wiki?curid=5339572", "title": "Giardini di Palazzo Estense", "text": ""}
{"id": "5339573", "revid": "248762", "url": "https://it.wikipedia.org/wiki?curid=5339573", "title": "Giardini Estensi", "text": ""}
{"id": "5339574", "revid": "726373", "url": "https://it.wikipedia.org/wiki?curid=5339574", "title": "Daepungsu", "text": "Daepungsu (hangeul: \ub300\ud48d\uc218, lett. \"Il grande veggente\"; titolo internazionale The Great Seer, conosciuto anche come \"The Great Geomancer\") \u00e8 un serial televisivo sudcoreano trasmesso su SBS dal 10 ottobre 2012 al 7 febbraio 2013.\nTrama.\n1352: il regno di Goryeo \u00e8 ormai in declino, vittima dell'influenza della dinastia Yuan. Re Gongmin ripone le sue speranze di riaffermare il proprio potere nell'individuazione del Jamiwonguk, una terra leggendaria il cui proprietario \u00e8 destinato a governare il mondo. L'unico ad averlo trovato \u00e8 il veggente Mok Dong-ryoon, che tuttavia, avendo rinvenuto un'iscrizione che stabilisce di aspettare cinquant'anni, si rifiuta di rivelarlo e pertanto \u00e8 stato imprigionato e torturato per dieci anni. Convinto a parlare dalla sua amante, la principessa Young-ji, Dong-ryoon consegna per\u00f2 al re un luogo falso e fugge: il militare Yi In-im scopre l'inganno e promette a Young-ji di non rivelarlo e di non fare del male al suo amante e al figlio che porta in grembo a patto che lei lo sposi. La donna partorisce un maschio, Ji-sang, che affida in segreto a Dong-ryoon, e accetta di crescere il figlio che il marito ha avuto dalla sacerdotessa Soo Ryun-gae, Jung-geun.\nGli anni passano e, scoperta la verit\u00e0 sul Jamiwonguk in suo possesso, il re manda i soldati a cercare Dong-ryoon. Questi, per continuare a proteggerne l'ubicazione, si suicida dopo aver chiesto a Ji-sang di trovare sua madre. Riconoscendo nell'insegna del Seowoongwang, l'ufficio di astronomia e divinazione, lo stesso stemma inciso sull'anello lasciatogli dalla donna quand'era neonato, Ji-sang entra all'accademia e diventa uno studioso di divinazione, materia molto influente che lo porta ad entrare in possesso della chiave per il rovesciamento di Goryeo e l'avvento di Joseon da parte del generale Yi Seong-gye, riconosciuto come vero proprietario del Jamiwonguk."}
{"id": "5339575", "revid": "767487", "url": "https://it.wikipedia.org/wiki?curid=5339575", "title": "Societ\u00e0 Ginnastica Pro Lissone 1932-1933", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1932-1933.\nLa Pro Lissone scese in campo per tutta la stagione con una maglia a strisce verticali bianco-azzurre."}
{"id": "5339577", "revid": "648716", "url": "https://it.wikipedia.org/wiki?curid=5339577", "title": "283277 Faber", "text": "283277 Faber \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a e da un'eccentricit\u00e0 di 0,1598788, inclinata di 3,23654\u00b0 rispetto all'eclittica.\nL'asteroide \u00e8 dedicato all'astronoma statunitense Sandra Faber."}
{"id": "5339578", "revid": "177744", "url": "https://it.wikipedia.org/wiki?curid=5339578", "title": "294402 Joeorr", "text": "294402 Joeorr \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,2154013\u00a0UA e da un'eccentricit\u00e0 di 0,1954286, inclinata di 3,23757\u00b0 rispetto all'eclittica."}
{"id": "5339580", "revid": "287204", "url": "https://it.wikipedia.org/wiki?curid=5339580", "title": "320942 Jeanette-Jesse", "text": "320942 Jeanette-Jesse \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,6299278\u00a0UA e da un'eccentricit\u00e0 di 0,0719758, inclinata di 1,64452\u00b0 rispetto all'eclittica."}
{"id": "5339581", "revid": "115101399", "url": "https://it.wikipedia.org/wiki?curid=5339581", "title": "Hazleton (Pennsylvania)", "text": "Hazleton \u00e8 una citt\u00e0 degli Stati Uniti d'America, nella contea di Luzerne dello Stato della Pennsylvania. Secondo il censimento del 2010 la popolazione \u00e8 di 25.340 abitanti. Nel censimento del 2000 era la 17\u00aa citt\u00e0 della Pennsylvania per popolazione.\nStoria.\nLa citt\u00e0 fu fondata nel 1750 e incorporata nel 1857. Nel 1810 vi furono scoperti vasti giacimenti di antracite e la citt\u00e0 si svilupp\u00f2 grazie all'estrazione di carbone. L'attivit\u00e0 estrattiva, seppure in misura minore, continua ancora oggi. Nella localit\u00e0 mineraria di Hollywood, che poi fu incorporata a Hazleton, nacque nel 1880 la seconda persona pi\u00f9 longeva di cui si abbiano dati certi, Sarah Knauss (119 anni). \u00c8 la citt\u00e0 natale dell'attore Jack Palance, dell'artista Sherrie Levine e dello scacchista Andrew Soltis. Dal 2000 al 2010 ne fu sindaco l'italo-americano Lou Barletta, nativo di Hazelton, che divent\u00f2 noto a livello nazionale per le sue campagne contro l'immigrazione clandestina.\nQuesta cittadina \u00e8 gemellata con il comune di Pisciotta, in provincia di Salerno (Italia).\nSport.\nVi hanno o hanno avuto sede svariate squadre sportive: Hazleton Mountaineers (1946-1948), Hazleton Mountaineers (1952) e Hazleton Hawks."}
{"id": "5339582", "revid": "287204", "url": "https://it.wikipedia.org/wiki?curid=5339582", "title": "268669 Bunun", "text": "268669 Bunun \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 3,0203738\u00a0UA e da un'eccentricit\u00e0 di 0,1855548, inclinata di 10,52332\u00b0 rispetto all'eclittica."}
{"id": "5339583", "revid": "287204", "url": "https://it.wikipedia.org/wiki?curid=5339583", "title": "294600 Abedinabedin", "text": "294600 Abedinabedin \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 3,0964009\u00a0UA e da un'eccentricit\u00e0 di 0,1930544, inclinata di 18,78013\u00b0 rispetto all'eclittica."}
{"id": "5339584", "revid": "3115", "url": "https://it.wikipedia.org/wiki?curid=5339584", "title": "Alessandro Dal Prato", "text": "Biografia.\nNacque a Roncoferraro da una famiglia contadina. I suoi genitori si chiamavano Gaetano e Pasqua Gelati. \nAlcuni mesi dopo la sua nascita, la famiglia si trasfer\u00ec a Mantova. Il giovane Dal Prato visse le tappe della formazione artistica in diverse citt\u00e0: a Milano frequent\u00f2 il Liceo artistico di Brera, a Verona l'Accademia Cignaroli (per il diploma di pittura) e infine a Parma. Qui, presso l'Istituto d'Arte, consegu\u00ec la specializzazione in decorazione pittorica.\nNegli anni trenta, Dal Prato si avvicin\u00f2 agli artisti mantovani di estrazione cattolica (De Luigi, Di Capi, Donati e Perina) e matur\u00f2 un modo di dipingere che contraddistinguer\u00e0 tutta la sua arte: figure essenziali, dominate dalla luce e dall'intimismo, che rimandavano al rigore morale dell'autore.\nL'attivit\u00e0 di Dal Prato \u00e8 legata anche al mondo della scuola. Nel 1935, a Guidizzolo, istitu\u00ec una Scuola d'arte applicata, che, nel 1959, divenne Istituto statale d'arte; Dal Prato ne fu il direttore fino al 1974.\nMor\u00ec a Guidizzolo nel 2002."}
{"id": "5339585", "revid": "1442080", "url": "https://it.wikipedia.org/wiki?curid=5339585", "title": "Antonio Porenzoni", "text": "Biografia.\nFiglio di un uomo di Milano, tra il 1365 e il 1430 esercit\u00f2 la professione di notaio a Cividale del Friuli. \u00c8 noto in quanto gli \u00e8 attribuita la ballata \"Piru\u00e7 myo do\u00e7 inculurit\", in italiano \"Pera mia dolce colorata\", riportata sul retro di un atto notarile del 1380, cui va aggiunto, secondo alcuni, il contrasto \"Biello dumnlo di valor\", \"Bella signora di valore\"; questi sono tra i pi\u00f9 antichi documenti letterari in lingua friulana."}
{"id": "5339586", "revid": "203463", "url": "https://it.wikipedia.org/wiki?curid=5339586", "title": "Hazelton (Pennsylvania)", "text": ""}
{"id": "5339587", "revid": "287204", "url": "https://it.wikipedia.org/wiki?curid=5339587", "title": "273836 Hoijyusek", "text": "273836 Hoijyusek \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,0926441\u00a0UA e da un'eccentricit\u00e0 di 0,1817459, inclinata di 7,58465\u00b0 rispetto all'eclittica."}
{"id": "5339589", "revid": "287204", "url": "https://it.wikipedia.org/wiki?curid=5339589", "title": "278384 Mudanjiang", "text": "278384 Mudanjiang \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,7217901\u00a0UA e da un'eccentricit\u00e0 di 0,1939880, inclinata di 5,45836\u00b0 rispetto all'eclittica."}
{"id": "5339591", "revid": "287204", "url": "https://it.wikipedia.org/wiki?curid=5339591", "title": "Club Baloncesto Caja Bilbao", "text": "Il Club Baloncesto Caja Bilbao fu una societ\u00e0 cestistica avente sede a Bilbao, in Spagna. Fondata nel 1983, ha giocato per quattro anni nel massimo campionato spagnolo, la Liga ACB. Si scolse nel 1994."}
{"id": "5339592", "revid": "287204", "url": "https://it.wikipedia.org/wiki?curid=5339592", "title": "291849 Orchestralondon", "text": "291849 Orchestralondon \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,7521012\u00a0UA e da un'eccentricit\u00e0 di 0,2104467, inclinata di 7,86673\u00b0 rispetto all'eclittica."}
{"id": "5339594", "revid": "173006", "url": "https://it.wikipedia.org/wiki?curid=5339594", "title": "Argob", "text": ""}
{"id": "5339600", "revid": "287204", "url": "https://it.wikipedia.org/wiki?curid=5339600", "title": "281445 Scotthowe", "text": "281445 Scotthowe \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,6722429\u00a0UA e da un'eccentricit\u00e0 di 0,0462777, inclinata di 5,24463\u00b0 rispetto all'eclittica."}
{"id": "5339614", "revid": "287204", "url": "https://it.wikipedia.org/wiki?curid=5339614", "title": "Societ\u00e0 Sportiva Barletta 1972-1973", "text": "Questa pagina raccoglie le informazioni riguardanti la Societ\u00e0 Sportiva Barletta nelle competizioni ufficiali della stagione 1972-1973."}
{"id": "5339615", "revid": "1728", "url": "https://it.wikipedia.org/wiki?curid=5339615", "title": "Vologase II di Partia", "text": ""}
{"id": "5339616", "revid": "729019", "url": "https://it.wikipedia.org/wiki?curid=5339616", "title": "Dubai Tennis Championships 2015 - Doppio maschile", "text": "Rohan Bopanna e Aisam-ul-Haq Qureshi erano i detentori del titolo.\nRohan Bopanna e Daniel Nestor hanno sconfitto in finale Aisam-ul-Haq Qureshi e Nenad Zimonji\u0107 per 6-4, 6-3."}
{"id": "5339617", "revid": "1728", "url": "https://it.wikipedia.org/wiki?curid=5339617", "title": "Arsace I di Partia", "text": ""}
{"id": "5339618", "revid": "1728", "url": "https://it.wikipedia.org/wiki?curid=5339618", "title": "Vologase I di Partia", "text": ""}
{"id": "5339619", "revid": "1305772", "url": "https://it.wikipedia.org/wiki?curid=5339619", "title": "Gerulfo II d'Olanda", "text": "Biografia.\nColui che lo precedette nel titolo di conte di Frisia si chiamava anche lui, Gerulfo, ma non \u00e8 certo che fosse il padre (non si hanno documenti di fonti primarie che lo confermino).\nLa zona in cui Gerulfo visse fu il nord della Lotaringia diventata poi, in seguito al Trattato di Meerssen (870) parte del Regno franco d'Oriente e di fatto governata dai vichinghi. Nell'884 Gerulfo prese parte insieme al capo vichingo Goffredo di Frisia e a Normanni danesi a delle razzie lungo il Reno. Nell'885, fu uno degli emissari di Goffredo, di cui era un fedele sostenitore, presso l'imperatore, Carlo il Grosso (Goffredo aveva appoggiato la ribellione del cognato, Ugo di Lotaringia contro l'imperatore). In quel frangente fu convinto da Enrico di Franconia, comandante delle truppe di Carlo il Grosso, a porre termine al dominio di Gofferdo. Gerulfo, fu tra i promotori della riunione su un'isola del Reno, dove insieme a Everardo Saxo, Conte di Hamaland, aiutati anche dalle guardie reali, uccisero Goffredo nel corso di un banchetto presso Spijk (estratta la spada, Everardo, per primo, colp\u00ec Goffredo alla testa, che poi fu ucciso e tutti i Normanni che erano con lui furono trucidati).\nGerulfo, quale ricompensa per aver contribuito a cacciare i vichinghi, ricevette il 4 agosto 889 dal Re dei Franchi orientali, Arnolfo di Carinzia diverse propriet\u00e0, nelle vicinanze del Reno.\nDi Gerulfo non si conosce l'anno esatto della morte.\nDiscendenza.\nDalla moglie, di cui non si conoscono n\u00e9 il nome n\u00e9 gli ascendenti, Gerulfo ebbe due figli:"}
{"id": "5339622", "revid": "1728", "url": "https://it.wikipedia.org/wiki?curid=5339622", "title": "Cosroe II di Persia", "text": ""}
{"id": "5339625", "revid": "1728", "url": "https://it.wikipedia.org/wiki?curid=5339625", "title": "Shahvaraz di Persia", "text": ""}
{"id": "5339627", "revid": "118818873", "url": "https://it.wikipedia.org/wiki?curid=5339627", "title": "Vittoria Accoramboni (Stendhal)", "text": "Vittoria Accoramboni (\"Vittoria Accoramboni, duchesse de Bracciano\") \u00e8 un racconto non firmato di Stendhal, pubblicato per la prima volta il 1\u00ba marzo 1837 sulla Revue des deux Mondes.\nGenesi dell'opera.\nIl testo fa parte della raccolta delle \"Cronache italiane\", basate sui manoscritti del fondo Caetani, scoperti e copiati da Stendhal nel 1833. Come le altre storie di questa serie (\"Les Cenci\", \"La Duchesse de Palliano\", \"L'Abbesse de Castro\", \"Trop de faveur tue\" et \"Suora Scolastica\"), Stendhal si limita a tradurre liberamente il testo del manoscritto, dall'italiano al francese.\nVittoria Accoramboni inizia con un avvertimento: \"Purtroppo per me e per il lettore, questo non \u00e8 un romanzo, ma una traduzione fedele di una storia molto seria, scritta a Padova nel dicembre 1585\".\nQuesta civetteria \u00e8 del tutto credibile nel caso di 'Vittoria Accoramboni' dato che, a un controllo letterale, la traduzione del manoscritto e le frasi di Stendhal differiscono di poco. La punteggiatura viene riorganizzata e il periodo disteso ma nulla del significato originale \u00e8 perso o troppo modificato. Tanto che S. quasi si scusa dichiarando che - \"George Sand avrebbe fatto un capolavoro della vita e delle sciagure di Vittoria Accoramboni\".\nTrama.\nVittoria Accoramboni nacque da Tarquinia Paluzzi Albertoni e da Claudio Accoramboni, appartenente ad un'antica famiglia della piccola nobilt\u00e0 di origine marchigiana che si era insediata a Gubbio, cittadina del Ducato di Urbino, nel XIV secolo. Trasferitasi a Roma durante l'infanzia, si fece presto notare per la sua bellezza e a sedici anni, nel 1573, spos\u00f2 Francesco Peretti, nipote del cardinale di Montalto Felice, futuro papa Sisto V. Fra i pi\u00f9 ferventi ammiratori di Vittoria vi era Paolo Giordano I Orsini, primo duca di Bracciano, uno degli uomini pi\u00f9 potenti di Roma, del quale divenne amante.\nLa bella donna dimorava a Palazzo Peretti, residenza romana del cardinale di Montalto. I sicari dell'Orsini, tra i quali Marcello Accoramboni, che sperava che la sorella potesse diventare moglie del duca, la notte del 17 aprile 1581 assassinarono per strada Francesco Peretti. L'Orsini fu subito sospettato di essere il mandante del delitto, perch\u00e9 gi\u00e0 responsabile dell'assassinio della prima moglie, Isabella de' Medici, strangolata in un accesso d'ira sotto ipotetiche accuse di adulterio, nella loro villa di Cerreto Guidi nel 1576.\nUna volta che Vittoria fu libera dal vincolo matrimoniale, alla morte di Gregorio XIII, che aveva pubblicamente preso posizione contro la loro unione, Vittoria e Paolo Orsini si sposarono nel giorno dell'elezione del nuovo Papa Sisto V, zio di Francesco Peretti. Temendo per la propria vita i due sposi fuggirono a Venezia e successivamente a Sal\u00f2, sempre in territorio veneziano. Qui il duca mor\u00ec improvvisamente il 13 novembre 1585 - si dice che fu fatto avvelenare da Francesco de' Medici - lasciando in eredit\u00e0 il ducato al figlio di primo letto Virginio e i rimanenti beni alla vedova Vittoria.\nVittoria si stabil\u00ec temporaneamente a Padova, dove fu raggiunta da Lodovico Orsini, parente del defunto marito, che intendeva procedere alla nuova divisione dell'eredit\u00e0. Ma il 22 dicembre Lodovico fece trucidare Vittoria e il fratello Flaminio Accoramboni da alcuni sicari. Dopo una battaglia che si svolse in una delle piazze centrali di Padova (Prato della Valle), gli uomini del Podest\u00e0 e altre truppe reclutate al momento tra i cittadini, con la promessa di una cospicua taglia, ebbero ragione delle difese del duca che si era asserragliato in Palazzo Foscarini. Tradotto al cospetto dei magistrati della Serenissima, Lodovico fu giustiziato per strangolamento assieme a pi\u00f9 di 30 sui accoliti."}
{"id": "5339631", "revid": "1442080", "url": "https://it.wikipedia.org/wiki?curid=5339631", "title": "PBZ Zagreb Indoors 2015 - Doppio", "text": "Jean-Julien Rojer e Horia Tec\u0103u erano i detentori del titolo, ma hanno deciso di non partecipare.\nMarin Draganja e Henri Kontinen hanno battuto in finale Fabrice Martin e Purav Raja per 6-4, 6-4."}
{"id": "5339633", "revid": "287204", "url": "https://it.wikipedia.org/wiki?curid=5339633", "title": "Club Baloncesto Inmobanco", "text": "Il Club Baloncesto Inmobanco fu una societ\u00e0 cestistica avente sede a Madrid, in Spagna. Nata all'interno della polisportiva del Real Madrid, come squadra riserve, col nome di \"Castilla-Vallehermoso\", nel 1978 dopo la promozione in massima divisione, cambi\u00f2 nome in \"Tempus\", separandosi dal Real, per assumere l'anno seguente la denominazione di \"Inmobanco\" che mantenne fino 1983 quando di sciolse.\nVanta quattro stagioni nel massimo campionato spagnolo, e la partecipazione alla Coppa Kora\u0107 1980-1981 dove venne eliminata al primo turno."}
{"id": "5339660", "revid": "1028621", "url": "https://it.wikipedia.org/wiki?curid=5339660", "title": "DKM", "text": ""}
{"id": "5339669", "revid": "182193", "url": "https://it.wikipedia.org/wiki?curid=5339669", "title": "Regio express", "text": ""}
{"id": "5339672", "revid": "729019", "url": "https://it.wikipedia.org/wiki?curid=5339672", "title": "UFC 184", "text": "UFC 184: Rousey vs. Zingano \u00e8 stato un evento di arti marziali miste tenuto dalla Ultimate Fighting Championship svolto il 28 febbraio 2015 allo Staples Center di Los Angeles, Stati Uniti.\nRetroscena.\nCome main event della serata era previsto un incontro valido per il titolo dei pesi medi UFC tra il campione Chris Weidman e V\u00edtor Belfort. Tuttavia, il 30 gennaio, venne annunciato l'infortunio da parte di Weidman subito in allenamento. Successivamente Belfort rifiut\u00f2 un match valido per il titolo a interim contro il veterano Lyoto Machida e in secondo luogo con Gegard Mousasi. La UFC quindi decise di cancellare l'incontro per spostare come main event il match valido per il titolo femminile dei pesi gallo UFC tra la campionessa Ronda Rousey e Cat Zingano.\nNeil Magny doveva affrontare Josh Koscheck, ma venne rimosso dalla card per poter affrontare Kiichi Kunimoto per l'evento . Mentre Koscheck affront\u00f2 Jake Ellenberger.\nL'incontro dei pesi gallo femminili tra Holly Holm e Raquel Pennington venne spostato dall'evento UFC 181 al co-main event della serata.\nMark Mu\u00f1oz, inizialmente, doveva affrontare Caio Magalhaes. Tuttavia, quest'ultimo, ebbe un'infezione causata da un intervento dentale che lo costrinse ad rinunciare all'incontro. Munoz affront\u00f2 il veterano della UFC Roan Carneiro.\nL'incontro dei pesi massimi tra Antonio Silva e Frank Mir, venne spostato da questa card all'avento .\nRonaldo Souza doveva vedersela con Yoel Romero. Tuttavia, il 15 gennaio, Souza contrasse una polmonite impedendogli di poter partecipare all'evento.\nYanci Medeiros doveva affrontare Tony Ferguson, ma sub\u00ec un infortunio e venne sostituito da Gleison Tibau.\nPremi.\nI lottatori premiati ricevettero un bonus di 50.000 dollari.\nLegenda:"}
{"id": "5339674", "revid": "399", "url": "https://it.wikipedia.org/wiki?curid=5339674", "title": "Miss Venezuela 2004", "text": "Miss Venezuela 2004 \u00e8 la 52\u00aa edizione del Concorso di bellezza Miss Venezuela e si \u00e8 svolto presso il Poliedro di Caracas il 23 settembre 2004. La vincitrice del concorso fu la diciannovenne M\u00f3nica Spear che mor\u00ec dopo 9 anni a 29 anni a Puerto Cabello nella localit\u00e0 di El Cambur stato Carabobo uccisa durante un tentativo di rapina finito in tragedia. insieme a lei mor\u00ec il suo ex-marito irlandese Thomas Henry Berry mentre la loro unica figlia di appena 5 anni \u00e8 l'unica sopravvissuta a quell'assalto."}
{"id": "5339677", "revid": "124665266", "url": "https://it.wikipedia.org/wiki?curid=5339677", "title": "Phil Nibbelink", "text": "Biografia.\nInizia il suo percorso nel mondo cinematografico studiando presso il California Institute of the Arts, fondato da Walt Disney. Tra i suoi primi lavori nel ruolo di animatore troviamo il film d'animazione \"Red e Toby nemiciamici\" (1981). In dieci anni di animatore Disney partecipa a \"Taron e la pentola magica\" (1985), \"Basil l'investigatopo\" (1986) e \"Chi ha incastrato Roger Rabbit\" (1988).\nDopo la sua esperienza alla Disney inizia a lavorare per Amblimation, dove dirige con Simon Wells il suo primo lungometraggio \"Fievel conquista il West\" (1991) e \"We're Back! - 4 dinosauri a New York\" (1993). Dirige con Eric Armstrong le parti animate del film \"Casper\" (1995).\nNibbelink ha poi rivolto la sua attenzione al cinema indipendente, fondando con la moglie nel 1998 la propria societ\u00e0 di produzione, Phil Nibbelink Productions. Con questa produce \"Puss in Boots\" (1999) e \"Romeo e Giulietta - Amore all'ultima pinna\" (2006)."}
{"id": "5339690", "revid": "1129363", "url": "https://it.wikipedia.org/wiki?curid=5339690", "title": "Giuseppe Giulietti (sindacalista 1879-1953)", "text": ""}
{"id": "5339696", "revid": "767487", "url": "https://it.wikipedia.org/wiki?curid=5339696", "title": "Leuconoe (demo)", "text": "Leuconoe o Leukonoion () era un demo dell'Attica situato probabilmente presso la moderna Peristeri, anche se alcuni storici lo collocano vicino a Cefale o Anaflisto.\nIl nome del demo \u00e8 incerto dato che se ne conosce solo il demotico e che nell'antichit\u00e0 erano presenti altri luoghi con un nome simile, come Leuconio, citt\u00e0 di Chio teatro di una battaglia durante la guerra del Peloponneso, e una cava/santuario chiamata Leuconio vicino all'antica Anaflisto."}
{"id": "5339697", "revid": "709565", "url": "https://it.wikipedia.org/wiki?curid=5339697", "title": "Ba\u0161an", "text": "Ba\u0161an (, ha-ba\u0161an, \"terreno chiaro\") \u00e8 un territorio citato ripetutamente nella Bibbia, proverbiale per i ricchi pascoli e le folte foreste. Esso si trovava a oriente del fiume Giordano fra il Galaad a sud e il monte Ermon a nord. Prima dell'ingresso degli israeliti in Canaan era un regno, governato dal re Og.\nDopo l'esilio babilonese il Ba\u0161an fu ripartito in quattro regioni:\nNon \u00e8 del tutto chiaro se l'Argob, una parte del Ba\u0161an citata nel terzo capitolo del Deuteronomio, debba essere identificata con la Traconitide. A parte la Traconitide, tutto il resto del Ba\u0161an \u00e8 un territorio fertile e arabile composto da un terreno di origine vulcanica.\nLe principali citt\u00e0 citate nell'Antico Testamento sono A\u0161taroth, Edrei, Golan e Salchah. Nel 106 Traiano cre\u00f2 la provincia romana dell'Arabia, in cui incorpor\u00f2 anche il regno nabateo e ne pose la capitale a Bostra (Bozrah), una citt\u00e0 dell'Auranitide, che divenne per alcuni secoli un importante centro commerciale."}
{"id": "5339702", "revid": "74801", "url": "https://it.wikipedia.org/wiki?curid=5339702", "title": "Bibliografia sulla prima guerra mondiale", "text": "La voce si occupa di fornire una bibliografia sulla prima guerra mondiale."}
{"id": "5339703", "revid": "830939", "url": "https://it.wikipedia.org/wiki?curid=5339703", "title": "Leukonoion", "text": ""}
{"id": "5339704", "revid": "1719883", "url": "https://it.wikipedia.org/wiki?curid=5339704", "title": "Corpo causale", "text": ""}
{"id": "5339705", "revid": "287204", "url": "https://it.wikipedia.org/wiki?curid=5339705", "title": "Basan", "text": ""}
{"id": "5339706", "revid": "122003391", "url": "https://it.wikipedia.org/wiki?curid=5339706", "title": "Ospedale Filippo del Ponte", "text": "L'ospedale Filippo Del Ponte \u00e8 un ospedale di Varese, facente parte dell'ASST Sette Laghi. Dal novembre 2011 ospita le attivit\u00e0 delle aree ginecologiche-ostetriche e neonatali-pediatriche del Presidio di Varese.\nStoria.\nL'ospedale nasce nel 1866 grazie ad una donazione di Filippo Del Ponte e si \u00e8 sviluppato grazie all'opera dell'Ordine dei Fatebenefratelli di Milano.\nGrazie ad altre donazioni, l'ospedale ha ampliato la sua assistenza anche alle donne a partire dal 1957 e nel 1959, grazie alla convenzione tra l'opera pia Ospedale Del Ponte e Fatebenefratelli, ha ulteriormente espanso le sue competenze.\nCon la legge regionale 31 dell'11 luglio 1997, \u00e8 stata costituita l\u2019Azienda Ospedaliera, competente per le attivit\u00e0 di ricovero e specialistica per la parte nord della provincia di Varese, ed entra a far parte del presidio di Varese dell'Azienda Ospedaliera \u201cOspedale di Circolo e Fondazione Macchi\u201d.\nNel marzo 2010 erano iniziati i lavori per la realizzazione del nuovo Polo materno-infantile, inaugurato l'8 maggio 2017 che ha ulteriormente ampliato l'offerta di servizi all'utenza, tramite l'apertura della chirurgia pediatrica dall'inizio del 2018 e del reparto di degenza di neuropsichiatria infantile da settembre 2018.\nNel dicembre del 2019 \u00e8 stato inaugurato il Pronto Soccorso Pediatrico.\nNel luglio del 2021, al termine di lavori programmati da alcuni anni, \u00e8 stato aperto un reparto di Terapia Intensiva Pediatrica e Ostetrico-Ginecologica.\nL'Ospedale oggi.\nOggi l'ospedale ospita le attivit\u00e0 dell'area materno-infantile del presidio di Varese e dal 2017, con delibera regionale 6567 del 12 maggio 2017, \u00e8 inserito tra i 5 HUB pediatrici della regione. Offre la possibilit\u00e0 di formazione sul campo dei medici in formazione specialistica delle scuole di Pediatria, Ginecologia, Neuropsichiatria Infantile ed Anestesia e Rianimazione della facolt\u00e0 di Medicina e Chirurgia dell'Universit\u00e0 Insubria di Varese. \nI servizi disponibili presso l'Ospedale sono gli ambulatori di Cardiologia Pediatrica, i reparti di Chirurgia Pediatrica, Urologia Pediatrica, Neonatologia, Terapia Intensiva Neonatale, Neuropsichiatria Infantile, Oncoematologia Pediatrica, Ostetricia e Ginecologia, Pediatria, Pronto Soccorso Pediatrico. \u00c8 attivo anche un servizio di Radiologia."}
{"id": "5339707", "revid": "248762", "url": "https://it.wikipedia.org/wiki?curid=5339707", "title": "Ospedale Del Ponte", "text": ""}
{"id": "5339710", "revid": "173006", "url": "https://it.wikipedia.org/wiki?curid=5339710", "title": "Monte Ermon", "text": ""}
{"id": "5339712", "revid": "2176804", "url": "https://it.wikipedia.org/wiki?curid=5339712", "title": "Lancia Flaminia presidenziale", "text": "La Lancia Flaminia tipo 335, colloquialmente conosciuta come Lancia Flaminia presidenziale, \u00e8 una versione speciale della Lancia Flaminia realizzata in soli 4 esemplari nel 1961.\nIl contesto.\nDalla famiglia delle Flaminia \u00e8 derivata una versione di lusso, la cosiddetta \"335\" (la sigla corrisponde alla misura del passo), realizzata per il Presidente della Repubblica Italiana ed ancora oggi utilizzata nelle grandi parate di Stato. Questa vettura \u00e8 stata disegnata da Pinin Farina nel 1960 su richiesta del presidente Giovanni Gronchi il quale - in vista della visita in Italia della regina Elisabetta d'Inghilterra - decise fosse giunta l'ora di mandare in pensione la vecchia cabriolet ministeriale d'anteguerra (una Fiat 2800 del 1939).\nIn pochi mesi, il maestro carrozziere, partendo da uno \"chassis\" Flaminia, realizz\u00f2 quattro esemplari, che, continuando la tradizione, furono battezzati con nomi propri di cavalli purosangue: Belfiore, Belmonte, Belvedere e Belsito. \nRispetto alla berlina da cui derivava, la meccanica si differenziava per l'aggiunta di una pompa del carburante elettrica e di una bobina (entrambe di scorta), per l'aumento di quasi mezzo metro del passo (cm 335 invece di 287), per l'aumento delle carreggiate e per il pi\u00f9 corto rapporto finale di trasmissione. Le vetture erano dotate di alzavetri elettrici, di vetro divisorio abbassabile tra il comparto dell'autista e i sedili posteriori, di una autoradio per i posti posteriori, alloggiata in una piccola consolle rivestita in pelle blu.\nLa carrozzeria era pi\u00f9 lunga (cm 546 invece di 485,5), pi\u00f9 larga (cm 189 invece di 175) e, conseguentemente, assai pi\u00f9 pesante (un po' pi\u00f9 di due tonnellate).\nLe prime tre Flaminia speciali (Belfiore, Belmonte e Belvedere) furono immatricolate il 27 aprile 1961 ed erano caratterizzate dalla carrozzeria cabriolet con la \"capote\" in tela rigida, ripiegabile con meccanismo idraulico, mentre l'ultima, la Belsito, ha il posto dell'autista coperto da una \"capote\" in tela non apribile che non consente il montaggio del grande tetto rigido trasparente. Nel 1967 fu introdotta una modifica al sistema di apertura e chiusura della parte posteriore del tetto, che lasciava fissa la parte sovrastante il posto di guida.\nImpieghi istituzionali.\nIl primo impiego ufficiale fu in occasione della visita della Regina Elisabetta, ai primi di maggio del 1961.\nDurante tutti gli anni sessanta le quattro \"335\" furono utilizzate dal Quirinale come vetture di rappresentanza durante le visite di Stato di sovrani e capi di stati esteri, come quella di John Fitzgerald Kennedy il 1\u00ba luglio 1963.\nLe quattro Flaminia rimangono in servizio attivo fino al 1982, poi vengono rispolverate solo in alcune occasioni, anche se Oscar Luigi Scalfaro le ha volute per le visite ufficiali. Con l'elezione di Francesco Cossiga inizia l'impiego della Flaminia \"335\" il giorno dell'insediamento del Presidente della Repubblica e durante la parata in occasione della festa della Repubblica il 2 giugno. Un esemplare risulta ceduto all'Esercito Italiano, un altro al Museo dell'Automobile di Torino: le restanti due vetture sono usate come auto ufficiali dal Presidente della Repubblica Italiana.\nUna rivista di settore sostiene che un quinto esemplare sarebbe stato donato dal presidente Gronchi alla Regina Elisabetta e si troverebbe ancora conservato a Buckingham Palace, ma non esistono conferme ufficiali di questa congettura."}
{"id": "5339717", "revid": "6923", "url": "https://it.wikipedia.org/wiki?curid=5339717", "title": "Famiglie di Araneae (albero tassonomico)", "text": "La tassonomia dei ragni \u00e8 in continua evoluzione: ogni anno centinaia di specie e decine di generi si aggiungono o cambiano famiglia di appartenenza, rendendo necessario aggiornare di continuo le famiglie, le sottofamiglie e in vari \"clade\" in cui si suddivide l'ordine Araneae.\nDi seguito si riporta l'albero tassonomico che trova concordi la maggioranza degli aracnologi. Pubblicato nel 2011, riporta anche i punti controversi con un ampio corredo di note .\nLo schema filogenetico adottato \u00e8 basato su quello indicato dall'aracnologo Coddington nel 2005, con successivi aggiornamenti. La sequenza delle famiglie \u00e8 molto simile a quella adottata anche nel World Spider Catalog di Platnick del 2011. Per quanto riguarda le superfamiglie si hanno i dissensi maggiori, specialmente per le Haplogynae."}
{"id": "5339743", "revid": "626258", "url": "https://it.wikipedia.org/wiki?curid=5339743", "title": "Carnevale di Follonica", "text": "Il Carnevale di Follonica o Carnevale follonichese \u00e8 una manifestazione che si svolge nella citt\u00e0 di Follonica, in provincia di Grosseto.\nPartecipano al Carnevale di Follonica i quartieri o rioni in cui \u00e8 divisa la popolazione cittadina. Questi, durante l'anno, lavorano ciascuno su un carro allegorico, cercando di realizzarlo migliore degli altri. Il vincitore si aggiudica il premio per il miglior carro. Sono presenti anche i premi per la reginetta pi\u00f9 bella, per la miglior sfilata a terra e vari premi minori.\nLa storia.\nIl carnevale follonichese nasce nel 1910. Inizialmente erano organizzati soltanto veglioni e feste, ma a partire dagli anni venti vengono introdotti grandi carri trainati da cavalli. Questo tipo di carnevale continua anche durante la prima e la seconda guerra mondiale.\nNegli anni cinquanta il carnevale guadagna in popolarit\u00e0 e vivacit\u00e0. I rioni che partecipano alle sfilate sono Centro, Chiesa, Zona Nuova, Senzuno e Noi del Golfo, carro non appartenente a un territorio definito. Il Carnevale follonichese si trasforma poi in \"Carnevale Maremmano\", con carri provenienti da localit\u00e0 della zona: Grosseto, Massa Marittima, Punta Ala, Castiglione della Pescaia, oltre alla stessa Follonica.\nNonostante gli anni sessanta rappresentino un significativo aumento della popolazione e dell'economia della citt\u00e0, dal 1962 non si svolge pi\u00f9 il carnevale con i carri. Solo nel 1979 ritorna il Carnevale follonichese con i carri allegorici e le sfilate. A queste partecipano oltre a Centro, Zona Nuova, Senzuno e Chiesa i rappresentanti dei nuovi quartieri sorti negli \"anni bui\": 167 ovest-Campi alti al mare, Cassarello, Capannino-San Luigi-Corti Nuove e Pratoranieri.\nNel 2017 la manifestazione festeggia ufficialmente i cinquant'anni di storia, anche con fuochi d'artificio sul mare (come avviene tradizionalmente a Follonica per Ferragosto) alla conclusione della terza sfilata.\nPer la prima volta dopo 53 anni il carnevale di Follonica nell'edizione 2021 non ha luogo a causa della pandemia di COVID-19.\nLa cartapesta.\nLa cartapesta \u00e8 un preparato essenzialmente composto da acqua, colla, gesso e carta; il procedimento di lavorazione parte dalla creazione di un modello in argilla. Con una colata di gesso su questo modello si ottiene il negativo del calco, all'interno del quale vengono applicate le strisce di carta che sono state precedentemente imbevute in un composto di acqua e colla. Grazie a questo materiale i carristi riescono a plasmare masse e volumi molto grandi e, grazie alla leggerezza delle forme vuote, il carro \u00e8 una struttura semovente spettacolare. Le strisce vengono poi fatte aderire al calco, che ha poi bisogno di molte ore per l'asciugatura.\nIn seguito si stacca il lavoro di cartapesta e, dopo averlo levigato con carta vetrata, si procede alla decorazione con colori acrilici o a tempera, che vengono ricoperti da un'ulteriore vernice lucida di protezione. \nIl simbolo del Carnevale.\nIl logo del carnevale follonichese, che compare da tanti anni sui manifesti pubblicitari, \u00e8 la maschera di Gigi del Golfo realizzata da Olando Carducci, pittore e costruttore di carri allegorici. Gigi del Golfo \u00e8 realmente esistito, \u00e8 il soprannome di Luigi Saragosa (1924-1985), promotore del carnevale e personaggio amato e conosciuto dai follonichesi.\nPreparazione dei carri.\nDurante l'anno, i rioni lavorano ciascuno sulla realizzazione di un carro in cartapesta, che presenta allegoricamente un tema liberamente scelto dal rione.\nLa costruzione del carro si effettua in capannoni della zona industriale di Follonica. Fino a pochi anni fa avveniva all'interno delle ex fonderie dell'area ex ILVA.\nNonostante per tanti anni tutti i partiti politici abbiano sempre inserito nei loro programmi elettorali la costruzione di una \"Cittadella del Carnevale\", ancora niente \u00e8 stato fatto.\nLe reginette e i bozzetti dei carri vengono svelati solo un paio di settimane prima dell'inizio del Carnevale.\nIl percorso.\nFino al 2007 il Carnevale di Follonica si svolgeva nel centro cittadino, avendo come assi principali via Colombo e via Bicocchi, passando davanti a monumenti storici della citt\u00e0 come il Cancello Magonale e il monumento agli eroi del Risorgimento (la \"guglia\"), tagliando anche per il corso della citt\u00e0, via Roma. Il percorso era di circa 1,2 km, tutti nel Rione Centro.\nDal 2008 la manifestazione \u00e8 stata spostata e si svolge in parte sul lungomare viale Carducci e in parte tutto intorno al grattacielo cittadino, la Torre Azzurra, quasi a circondarla nelle strade di via Albereta, via Bicocchi e via Gorizia. Il percorso \u00e8 di circa 870 metri, sempre nel Rione Centro. Il circuito \u00e8 chiuso con ingresso a pagamento.\nLa manifestazione.\nContrariamente ad altre manifestazioni analoghe come il Carnevale di Viareggio, a Follonica tutte le sfilate si svolgono di domenica. Fino al 2018 le sfilate erano tre, dal 2019 sono quattro.\nLa seconda domenica viene proclamata la reginetta vincitrice, mentre bisogna attendere la fine della quarta domenica per conoscere il carro e la sfilata a terra vincitori. All'ultima parata segue tradizionalmente il rogo della maschera del Re Carnevale, bruciato da sempre sulla spiaggia antistante Piazza XXV Aprile. Questa \u00e8 la conclusione di tutti gli eventi legati al Carnevale.\nAlla seconda sfilata del Carnevale 2011 sono stati venduti circa biglietti.\nAlla prima sfilata del Carnevale 2013 si sono contate presenze, di cui paganti.\nNel 2014 sono stati circa i paganti nel complesso delle tre sfilate.\nAlla prima sfilata dell'edizione 2015 si sono contate oltre presenze e biglietti staccati. Complessivamente, nel corso delle tre sfilate sono stati staccati circa biglietti, in numero inferiore rispetto all'anno precedente a causa del maltempo.\nAlla prima sfilata del 2016 hanno partecipato circa persone, con pi\u00f9 di biglietti venduti. Alla seconda sfilata i biglietti staccati sono , mentre salta la terza sfilata a causa del maltempo. Dopo vari rinvii a causa del maltempo, la terza sfilata \u2013 che si \u00e8 potuta svolgere solo un mese dopo la data prevista \u2013 viene comunque fatta, ma vengono staccati solo biglietti.\nNel 2017, per la prima sfilata vengono staccati biglietti, per la seconda e per la terza, per un totale di paganti.\nNel 2018 il Carnevale di Follonica si svolge per la prima volta su quattro sfilate. Alla prima vengono staccati circa biglietti, per un totale complessivo di poco pi\u00f9 di biglietti sull'insieme delle sfilate, disturbate dal brutto tempo.\nNel 2019 resta la formula delle quattro sfilate. La prima domenica viene frenata dal meteo e solo biglietti vengono staccati, mentre la seconda \u00e8 premiata dal bel tempo e si registrano spettatori paganti. Per la terza domenica sono stati staccati poco pi\u00f9 di ticket e per l'ultima, per un totale complessivo di paganti.\nNel 2020 viene confermata la tradizione ormai consolidata delle quattro sfilate. La terza vede la presenza di oltre persone.\nI rioni.\nCon l'aggiunta del rione Pratoranieri (assente da anni e in coppia con Zona Nuova nel 2013), dall'edizione del 2014 i rioni sono diventati otto, ognuno caratterizzato da un diverso binomio di colori:\nPartecipazioni e trofei per rione.\n\"Dati aggiornati all'edizione 2020 (compresa).\"\nAltri carri.\nNel 1962 non partecipano i rioni della citt\u00e0, ma Follonica, Massa Marittima, Grosseto, Punta Ala e Castiglione della Pescaia.\nNegli anni partecipano anche molti carri (in genere di dimensioni ridotte rispetto a quelle dei rioni) e sfilate fuori concorso. Si ricordano:\nCarnevale estivo.\nDal 2012 si tiene un \"Carnevale estivo\" nel mese di luglio con minicarri e sfilate. Inoltre, sempre durante l'estate, il Carnevale follonichese si trasferisce a Castiglione della Pescaia con sfilate a terra e con i mascheroni pi\u00f9 significativi che vengono smontati dai carri e portati nel comune vicino.\nNel 2015 viene introdotta una novit\u00e0: sfilano anche i carri in una parata che si svolge nel quartiere Salciaina.\nNel 2016 si sono svolte due sfilate estive, la prima in Salciaina e la seconda nel centro della citt\u00e0 (seguendo il percorso classico invernale), entrambe con i carri allegorici e le sfilate a terra.\nNel 2017 vengono realizzate due sfilate, la prima a luglio nel quartiere Salciaina e la seconda ad agosto nel quartiere Zona Nuova.\nNel 2018 ha luogo una sola sfilata nel mese di luglio nel quartiere Salciaina. Stessa formula nel 2019, per la quinta edizione ufficiale della manifestazione.\nNel 2020 e 2021, a causa dell'emergenza sanitaria dovuta al Covid-19, non si svolgono le sfilate estive."}
{"id": "5339753", "revid": "287204", "url": "https://it.wikipedia.org/wiki?curid=5339753", "title": "Il canto del boia", "text": "Il canto del boia (titolo originale \"The Executioner's Song \") \u00e8 un romanzo dello scrittore statunitense Norman Mailer, pubblicato nel 1979. Appartenente al genere \"true crime\", il libro racconta gli eventi relativi alla pena capitale di Gary Gilmore, un criminale che, dopo una vita disastrata, comp\u00ec un duplice omicidio particolarmente efferato e venne condannato a morte, ma rifiut\u00f2 di presentare appello per procrastinare la morte, cercando invece di anticiparla: fu il primo cittadino americano ad esser giustiziato dopo un decennio di sospensione nello stato dello Utah.\nIl libro vinse nel 1980 il Premio Pulitzer per la narrativa; nello stesso anno fu inoltre inserito nella lista dei finalisti per il National Book Award per la narrativa.\nNel 1982 dal libro venne tratta una miniserie televisiva diretta da Lawrence Schiller, che nel film si sostitu\u00ec con un personaggio dal nome parzialmente modificato, e che nella versione originale conserv\u00f2 il titolo dell'opera letteraria, mentre in Italia fu trasmessa su Canale 5 con il titolo \"L'esecuzione\" e successivamente distribuito in DVD con il titolo \"La ballata della sedia elettrica\". Il ruolo di Gary fu affidato a Tommy Lee Jones, che vinse un Emmy per questa interpretazione.\nTrama.\nGary Gilmore ha passato pi\u00f9 di met\u00e0 della sua vita in carcere, collezionando una serie di reati piuttosto gravi, e la sua famiglia pensa che sia giunta l'ora di concedergli una possibilit\u00e0 concreta per rifarsi una vita. Sua cugina Brenda si \u00e8 fatta garante per la libert\u00e0, gli ha trovato un lavoro e spera cos\u00ec di rieducarlo alla vita civile, nello stato dove la famiglia ha le sue radici, lo Utah, terra di tradizioni rigorose. Ma l'impronta del passato \u00e8 dura da cancellare, e l'uomo si dimostra poco propenso ad accettare le regole della comunit\u00e0, non riuscendo a lasciarsi alle spalle le abitudini acquisite in anni di detenzione ed illegalit\u00e0. L'incontro con Nicole, giovane ragazza madre in cerca di una via d'uscita da un passato di abusi e vita allo sbando sembra rivelarsi propizio, e tra i due nasce una relazione molto intensa che per\u00f2 non riesce a stabilizzarsi e trovare un vero equilibrio, spingendo invece Gary sempre pi\u00f9 sull'orlo di una crisi catastrofica. Quando dopo varie rotture e riconciliazioni la ragazza cerca definitivamente di rompere i rapporti, l'uomo sfoga la propria rabbia e la frustrazione rapinando ed assassinando due persone. Viene quindi velocemente catturato, e alla prima occasione confessa quanto fatto. L'unico suo interesse sembra quello di riallacciare il rapporto con Nicole, e attraverso le lettere che riceve dal carcere la ragazza capisce di essere ancora innamorata di quell'uomo, il cui destino sembra comunque segnato.\nIl processo infatti si rivela poco pi\u00f9 che una formalit\u00e0, chiudendosi rapidamente con la condanna alla pena capitale, vista anche la scarsa collaborazione che Gary offre ai propri difensori, che decidono quindi di puntare tutto sull'appello. Lui per\u00f2 \u00e8 di un altro parere, e sorprendendo tutti si rifiuta di opporsi alla sentenza. I suoi avvocati, anche se ricusati, scelgono di presentare comunque appello, costringendo Gary a procurarsi un nuovo avvocato, Dennis Boaz, personaggio decisamente originale. Ma il caso stesso \u00e8 oramai uscito dai canoni abituali, mettendo di conseguenza in serio imbarazzo il sistema giudiziario, ed attirando inevitabilmente l'attenzione dei media. Una risonanza che diventa presto mondiale, accrescendosi ulteriormente in seguito al contemporaneo tentativo di suicidio di Gary e Nicole. Non bastasse tutto questo, si apre la caccia per assicurarsi i diritti sulla vicenda, che vede coinvolti due personaggi di notevole esperienza. A prevalere \u00e8 Larry Schiller, ex fotografo di Life da qualche tempo impegnato nella gestione dei diritti mediatici in vicende di cronaca piuttosto controverse. Tra rinvii, udienze e trattative condotte dietro le quinte, Gary Gilmore non abbandona la sua decisione di farla finita chiedendo rispetto per questa sua scelta estrema, cercando inoltre di ottenere la possibilit\u00e0 di rimettersi in contatto con Nicole, prima con uno sciopero della fame, quindi tentando nuovamente di uccidersi, sempre senza successo. Quando i tentativi di bloccare l'esecuzione da parte degli oppositori della pena di morte si rivelano sempre meno efficaci, appare chiaro che l'ultima data fissata per l'esecuzione dovrebbe essere quella giusta. Ma proprio nell'imminenza dell'atto finale della vicenda alcuni appartenenti all'ACLU riescono ad ottenere una sospensione cautelativa, che per\u00f2 la pubblica accusa riesce precipitosamente ad annullare con una sentenza di segno opposto. L'esecuzione pu\u00f2 cos\u00ec avere luogo come previsto, e alle 8:07 di luned\u00ec 17 gennaio 1977 Gary Gilmore viene giustiziato tramite fucilazione, come da sua esplicita richiesta, lasciando alcune domande senza risposta, molti rimpianti, ed un ricordo indelebile nelle persone che l'hanno conosciuto.\nRicezione e critica.\nIl libro usc\u00ec due anni dopo la fine della vicenda di cui parla, e fu scritto da Mailer basandosi principalmente su documenti ufficiali e su centinaia di ore di registrazioni raccolte originariamente da Larry Schiller, poi integrate e rielaborate dallo scrittore e da suoi collaboratori, in seguito ad un accordo tra i due. La volont\u00e0 di essere per quanto possibile fedele agli eventi port\u00f2 Mailer ad adottare uno stile molto differente dal suo solito, cercando secondo il parere di molti critici (e dello stesso Truman Capote) di seguire l'esempio dell'ormai celebre \"A sangue freddo\", in particolare nella prima parte del romanzo. Forse anche per questo, Mailer disse di non ritenere \"Il canto del boia\" una delle sue opere a cui si sentiva vicino, mentre secondo alcuni critici pu\u00f2 essere annoverata tra le sue migliori in assoluto."}
{"id": "5339760", "revid": "110157", "url": "https://it.wikipedia.org/wiki?curid=5339760", "title": "Periodi di sonno REM all'addormentamento", "text": "I periodi di sonno REM all'addormentamento (SOREMPs, acronimo inglese di \"sleep onset rapid eye movement periods\") sono una caratteristica peculiare della narcolessia e, pi\u00f9 raramente, dell'ipersonnia idiopatica; ma possono essere presenti anche in soggetti particolarmente assonnati, a prescindere da quale sia la causa della loro ESD.\nDi solito la fase REM del sonno subentra parecchio tempo dopo che ci si \u00e8 addormenati (pi\u00f9 di un'ora dopo). Quando invece un periodo di fase REM compare poco tempo dopo che ci si \u00e8 addormentati (cio\u00e8 nei 15 minuti successivi), allora si parla di SOREMP.\nPer monitorare le fasi del sonno viene utilizzata una particolare metodica elettroencefalografica. Il SOREMP, solitamente, viene identificato durante un test delle latenze multiple del sonno (MSLT), ma pu\u00f2 essere registrato anche durante una polisonnografia. La comparsa di due o pi\u00f9 SOREMPs durante un MSLT \u00e8 fortemente suggestiva di narcolessia (che per\u00f2 non pu\u00f2 essere diagnosticata solo sulla base di questo dato)."}
{"id": "5339765", "revid": "115557932", "url": "https://it.wikipedia.org/wiki?curid=5339765", "title": "Diga Eleonora d'Arborea", "text": "La diga Eleonora d'Arborea o diga Cantoniera \u00e8 uno sbarramento artificiale situato in localit\u00e0 Cantoniera, territorio di Busachi, in provincia di Oristano. Realizzata sul fiume Tirso, origina il pi\u00f9 grande bacino artificiale della Sardegna, il lago Omodeo.\nLo sbarramento \u00e8 di tipo a gravit\u00e0 in calcestruzzo, con asse composto da due tratti rettilinei e uno ad arco di cerchio, ha un'altezza di 93,25 metri e sviluppa un coronamento di 582 metri a 120 m sul livello del mare. Lo scarico dell'invaso \u00e8 garantito da uno sfioratore superficiale della portata di 2800 m\u00b3/sec e da due scarichi di fondo da 365 m\u00b3/sec cadauno.\nLa diga venne progettata nel 1978 dall'ingegnere Filippo Arredi, in collaborazione con gli ingegneri Ugo Ravaglioli e Augusto Pinto, ed edificata tra il 1982 e il 1996.\nInaugurata il 23 gennaio 1997 dal presidente della Repubblica Oscar Luigi Scalfaro e intitolata alla giudicessa Eleonora d'Arborea, cost\u00f2 circa 357 miliardi di lire e all'epoca vantava il primato di diga pi\u00f9 grande d'Europa. Sostitu\u00ec la diga di Santa Chiara, ubicata qualche chilometro pi\u00f9 a monte, che gi\u00e0 da qualche anno manifestava importanti lesioni nella struttura portante e per tale motivo ne era stata ridotta la capacit\u00e0 d'invaso del 50%.\nL'impianto, di propriet\u00e0 della Regione Sardegna, fa parte del sistema idrico multisettoriale regionale ed \u00e8 gestito dall'Ente acque della Sardegna."}
{"id": "5339766", "revid": "1543377", "url": "https://it.wikipedia.org/wiki?curid=5339766", "title": "Esporte Clube XV de Novembro (Ja\u00fa)", "text": "LEsporte Clube XV de Novembro, noto anche semplicemente come XV de Ja\u00fa, \u00e8 una societ\u00e0 calcistica brasiliana con sede nella citt\u00e0 di Ja\u00fa, nello stato di San Paolo.\nStoria.\nIl 15 novembre 1924, venne fondato l'Esporte Clube XV de Novembro de Ja\u00fa da Jos\u00e9 Piragine Sobrinho, Herm\u00ednio Cappabianca e altri sportivi.\nNel 1951, il XV de Ja\u00fa vinse il Campeonato Paulista S\u00e9rie A2, dopo aver sconfitto il Linense di Lins in finale. Il club ha successivamente disputato lo spareggio promozione-retrocessione contro il Jabaquara, che si classific\u00f2 all'ultimo posto nel Campionato Paulista. Il XV de Ja\u00fa vinse all'andata, ma perse al ritorno. Nella terza partita di nuovo contro il Jabaquara, il club vinse e ottenne la promozione nella massima divisione statale dell'anno successivo.\nNel 1976, il club ha vinto per la seconda volta il Campeonato Paulista S\u00e9rie A2.\nNel 1979, il club ha partecipato per la prima volta al Campeonato Brasileiro S\u00e9rie A, dove ha terminato al 56\u00ba posto.\nTre anni dopo, nel 1982, il XV de Ja\u00fa ha partecipato di nuovo al Campeonato Brasileiro S\u00e9rie A, terminando questa volta al 20\u00ba posto, davanti a club come Internacional, Cruzeiro e Atl\u00e9tico Paranaense.\nNel 1988, il club ha partecipato al Campeonato Brasileiro S\u00e9rie C, dove \u00e8 stato eliminato alla prima fase, terminando all'ultimo posto nel proprio gruppo."}
{"id": "5339768", "revid": "297059", "url": "https://it.wikipedia.org/wiki?curid=5339768", "title": "Shale oil", "text": ""}
{"id": "5339781", "revid": "114782652", "url": "https://it.wikipedia.org/wiki?curid=5339781", "title": "Luigi Pavanati", "text": "Biografia.\nPittore e scultore veneziano vissuto nel '900. Nasce a Cannobio (VB) il 22 giugno 1915 da Mariano Pavanati, un fabbro di origini chioggiotte, e da Domenica Valsecchi, casalinga, originaria di Menaggio, sul lago di Como. All'et\u00e0 di 4 anni si trasferisce a Venezia con i genitori e la sorella maggiore Jole.\nDimostra fin da giovane propensione e buone capacit\u00e0 nel campo delle arti figurative, ed un amico di famiglia, visti alcuni suoi disegni, esorta il padre ad indirizzare il ragazzo verso gli studi artistici.\nFrequenta l'Istituto d'Arte di Venezia e, successivamente, l'Accademia delle Belle Arti, sempre a Venezia. Qui entra a far parte della scuola di Arturo Martini, e, nel secondo dopoguerra, del gruppo degli artisti di Ca' Pesaro, l'istituzione veneziana rivolta alla valorizzazione dei giovani artisti che faceva capo all'Opera Bevilacqua La Masa.\nDopo gli anni difficili del ventennio fascista e del secondo conflitto mondiale, Venezia si mostra centro propulsore di rinascita culturale e punto di riferimento per tutta l'arte italiana, e Pavanati ne diventa espressione ed agente attivo, assieme ad altri artisti del panorama veneziano di quell'epoca come Guidi, Varagnolo, Morandis, Romanelli, Turcato, De Toffoli, De Luigi, Vedova, Pizzinato, Barbisan e molti altri.\nPartecipa con le proprie opere a numerose collettive indette dall'Opera Bevilacqua La Masa dal 1947 in poi, a diverse Biennali d'Arte di Venezia e, dal 1951 al 1966 alla Quadriennale Nazionale d'Arte di Roma. Negli anni '50 inizia la docenza di Plastica e Scultura presso l'Istituto Statale d'Arte ai Carmini di Venezia. Si sposa nel 1956 con Wilma Bognolo, insegnante ed artista anch'essa, da cui ha due figli. La sua attivit\u00e0 si divide da allora tra un'intensa produzione artistica e l'insegnamento.\nMuore nel 1977 all'et\u00e0 di 62 anni ed \u00e8 sepolto nel cimitero di S. Michele a Venezia.\nRiferimenti.\n-- con l'amico pittore Ivan Beltrame alle Zattere, Venezia;\n-- con colleghi e studenti dell'Istituto d'Arte ai Carmini di Venezia, 1936. Tra questi gli artisti Tonello, Romanelli, Sopelsa, Varagnolo e da Venezia;\n-- scultura \"Donna seduta - Conversazione\" (1951) - Gesso, grandezza naturale;\n-- scultura \"Nudo maschile, particolare\" (1941) - Gesso, studio a grandezza naturale;\n-- scultura \"Testa di Cristo\" (1962) - Argilla cruda, grandezza naturale;\n-- \"Figure mitologiche\" (1958) - Tempera;\n-- \"Il cavaliere inesistente\" (1969) - Litografia; \n-- \"Marziani\" (1950) - Tondo in gesso patinato;\n-- \"La Pesca\" (1950) - Tondo in gesso patinato;\n-- \"Padre Pro Ju\u00e0rez predica ai martiri messicani\" (1954), bassorilievo in bronzo fuso cesellato, cm 46.0x54.0x7.0, Chiesa di Cristo Re, Trento \n-- \"Discesa dello Spirito Santo sugli apostoli e la Madonna raccolti in preghiera (Pentecoste)\" (1954), tabernacolo in bronzo fuso cesellato, cm 46.0x61.0x40.0 , Chiesa di Cristo Re, Trento \n-- \"Padre Diego Lainez parla al Concilio di Trento\" (1954), bassorilievo in bronzo fuso cesellato, cm 46.0x54.0x7.0, Chiesa di Cristo Re, Trento iscrizione documentaria sul fianco destro del bassorilievo \"DONO DI DON GIUSEPPE ANGELI / FU GIUSEPPE NATO A CLOZ NEL 1887 - committente dell'opera\" "}
{"id": "5339782", "revid": "84184", "url": "https://it.wikipedia.org/wiki?curid=5339782", "title": "Ospedale Sant'Eugenio", "text": "L'ospedale Sant'Eugenio si trova a Roma nel territorio del IX municipio.\nStoria.\nVoluto da Nicola Pende nel 1934, la costruzione dell'edificio storico dell'ospedale viene iniziata nel 1938 quando nel periodo fascista si intende dotare l'Italia di un \"Istituto centrale di bonifica umana, di ortogenesi e di terapia naturistica\" da inaugurare per l'Esposizione Universale di Roma programmata per il 1942. Il progetto originario, curato da Gaspare Lenzi, Luigi Lenzi e Dagoberto Ortensi, si ispirava a Castel del Monte ma prevedeva di sviluppare l'edificio su una pianta pentagonale invece di ottagonale, si decise infine di erigere quattro torri agli angoli della costruzione razionalista; simboleggianti nella bonifica umana: il fanciullo, la donna, il lavoratore e la razza. Nelle intenzioni l'istituto si sarebbe dovuto occupare di eugenetica, su interessamento di alcuni studiosi coinvolti nel progetto e firmatari del manifesto della razza, al termine di una diatriba accademico-scientifica sulla conduzione del razzismo di Stato; tra il 1939-1941 si ufficializza il pensiero di Pende.\nLo scoppio della guerra non consent\u00ec lo svolgimento dell'Esposizione Universale e anche la realizzazione dell'istituto e i relativi lavori vennero interrotti; durante la liberazione di Roma del 1944, l'edificio fu occupato dalle truppe statunitensi.\nSuccessivamente fu utilizzato come sede per l'amministrazione per gli aiuti internazionali grazie a un contratto di affitto per 99 anni; tuttavia, a causa dell'impossibilit\u00e0 da parte dell'amministrazione di poter sostenere gli ingenti costi per il completamento della struttura, la propriet\u00e0 dell'edificio venne trasferita al Pio Istituto S. Spirito ed Ospedali Riuniti di Roma, ente che sin dal 1896 si prefiggeva il compito di coordinare e sviluppare le strutture ospedaliere di Roma. Nel 1957, grazie all'opera di alcuni dottori provenienti dal Policlinico Umberto I si organizz\u00f2 l'apertura all'utenza dell'ospedale che venne inaugurato il 9 giugno dello stesso anno. Nel 1961 presso l'ospedale Sant'Eugenio venne aperto un centro per la cura delle ustioni, che rimase a lungo l'unica struttura specializzata per le grandi ustioni in tutta l'Italia centrale e meridionale.\nNel 1978, su progetto dell'architetto Gualtiero Gualtieri risalente al 1965, vennero avviati i lavori per l'ampliamento dell'ospedale che terminarono nel 1986 con l'attivazione dei reparti di degenza dislocati nel nuovo e imponente edificio costruito alle spalle del vecchio fabbricato ante guerra, il quale continua comunque a essere utilizzato.\nOrganizzazione.\nLe attivit\u00e0 dell'ospedale si distribuiscono all'interno delle seguenti articolazioni:\nNella cultura di massa.\nL'ospedale romano compare in alcune scene del film del 1981 \"Pierino medico della SAUB\", con Alvaro Vitali."}
{"id": "5339783", "revid": "110157", "url": "https://it.wikipedia.org/wiki?curid=5339783", "title": "Towards the Sun (Rihanna)", "text": "Towards the Sun \u00e8 un singolo della cantante barbadiana Rihanna, il primo estratto dalla colonna sonora del film d'animazione \"Home - A casa\" e pubblicato il 24 febbraio 2015."}
{"id": "5339784", "revid": "1151326", "url": "https://it.wikipedia.org/wiki?curid=5339784", "title": "SOREMPs", "text": ""}
{"id": "5339785", "revid": "709565", "url": "https://it.wikipedia.org/wiki?curid=5339785", "title": "Episodi di Battle Creek", "text": "La prima e unica stagione della serie televisiva Battle Creek \u00e8 stata trasmessa sul canale statunitense CBS dal 1\u00ba marzo al 24 maggio 2015.\nIn Italia, la serie \u00e8 andata in onda in prima visione sul canale satellitare Fox Crime dal 3 luglio al 18 settembre 2015."}
{"id": "5339787", "revid": "6923", "url": "https://it.wikipedia.org/wiki?curid=5339787", "title": "PayScale", "text": "PayScale, Inc. o payscale.com \u00e8 un'impresa statunitense di cloud computing che d\u00e0 informazioni sugli stipendi delle attivit\u00e0 lavorative nel mondo attraverso il suo sito internet, lanciato il primo gennaio 2002.\nFu fondata da Joe Giordano, ex manager Microsoft e da John Gaffney.\nIl 14 aprile 2014 Warburg Pincus investe fino a 100.000.000 di dollari per una quota di propriet\u00e0 di maggioranza della societ\u00e0. Il 25 aprile 2019, Francisco Partners ha annunciato un investimento di maggioranza in PayScale per un valore aziendale di $ 325 milioni.\nServizi.\nPayScale.com \u00e8 stato sviluppato per aiutare le persone e le aziende a ottenere informazioni accurate e in tempo reale sulla compensazione del mercato del lavoro. Mentre PayScale ha iniziato con il crowdsourcing dei dati sui compensi dai dipendenti per alimentare i suoi prodotti per i datori di lavoro, le sue offerte Software as a Service si sono evolute per consentire alle aziende di utilizzare pi\u00f9 fonti di dati sulla retribuzione, tra cui Crowd Sourced e Company Sourced di PayScale e dati di altri fornitori. I clienti possono anche gestire la loro strategia e struttura retributiva dei dipendenti all'interno della piattaforma ed eseguire svariate analisi retributive. Per i dipendenti, il servizio funziona tramite Internet consentendo alle persone di inviare il proprio profilo professionale e i dati salariali, che vengono poi confrontati con altri delle stesse caratteristiche. Ricevono un rapporto gratuito sul loro valore di mercato.\nL'azienda genera profitti vendendo abbonamenti SaaS, dati di retribuzione e servizi ai datori di lavoro, per aiutare a determinare le corrette tariffe di mercato per l'assunzione, il benchmarking e il budget e mediante pubblicit\u00e0 mirata ai dipendenti che visitano il suo sito web."}
{"id": "5339790", "revid": "580", "url": "https://it.wikipedia.org/wiki?curid=5339790", "title": "Ectognatha", "text": ""}
{"id": "5339793", "revid": "6923", "url": "https://it.wikipedia.org/wiki?curid=5339793", "title": "Warburg Pincus", "text": "Warburg Pincus, LLC \u00e8 un'impresa statunitense multinazionale di private equity con uffici negli Stati Uniti, in Europa, Brasile, Cina e India fondata nel 1966.\nla societ\u00e0 ha oggi, approssimativamente 35 miliardi di dollari in beni sotto gestione ed investe nel settore, consumer, industriale, dei servizi, energetico, dei servizi finanziari, dell'assistenza sanitaria, tecnologia, media e telecomunicazioni e nel settore immobiliare.\nWarburg Pincus ha cresciuto 13 fondi di private equity che hanno investito in pi\u00f9 di 45 miliardi di dollari in oltre 675 imprese, in pi\u00f9 di 35 paesi.\nGli investimenti di Warburg Pincus nel settore IT comprendono: Avaya, BEA Systems, Bharti Tele-Ventures, Cassatt, Harbour Networks, NeuStar, PayScale, Systinet, Telcordia and VERITAS Software, Systinet, Telcordia and VERITAS Software."}
{"id": "5339795", "revid": "599013", "url": "https://it.wikipedia.org/wiki?curid=5339795", "title": "Brian Waites", "text": "Biografia.\nWaites \u00e8 diventato professionista nel 1957 e ha partecipato pi\u00f9 volte all'European Tour tra il 1970 e il 1980. Raggiunge il vertice della sua carriera tra il 1978 e il 1984, classificandosi tra il 10\u00ba e il 22\u00ba posto dell'Ordine di Merito in ciascuno di questi sette anni. Ha vinto due eventi dell'European Tour. Waites era un membro della perdente squadra europea di Ryder Cup del 1983 e ha rappresentato l'Inghilterra per tre volte nella Coppa del Mondo. Waites ha partecipato all'European Seniors Tour nella sua stagione di debutto nel 1992. Negli anni seguenti ha vinto quattro volte il torneo, entrando nella top ten dell'Ordine di Merito per quattro volte."}
{"id": "5339796", "revid": "729019", "url": "https://it.wikipedia.org/wiki?curid=5339796", "title": "Miami Dolphins 2015", "text": "La stagione dei Miami Dolphins \u00e8 stata la 50\u00aa della franchigia, la 46\u00aa nella National Football League e la quarta con Joe Philbin come capo-allenatore, licenziato il 5 ottobre dopo avere perso tre delle prime quattro gare. A sostituirlo ad interim l'ex allenatore dei tight end Dan Campbell. Con la sconfitta della settimana 14 contro i New York Giants, la squadra venne eliminata matematicamente dalla corsa ai playoff per il settimo anno consecutivo.\nCalendario.\nStagione regolare.\nIl calendario della stagione \u00e8 stato annunciato ad aprile 2015."}
{"id": "5339818", "revid": "140509", "url": "https://it.wikipedia.org/wiki?curid=5339818", "title": "R-Kive", "text": "R-Kive \u00e8 un box set in 3 CD del gruppo musicale britannico Genesis, pubblicato il 22 settembre 2014 nel Regno Unito e il 29 settembre negli Stati Uniti.\nDescrizione.\n\"R-Kive\", il cui titolo \u00e8 un'alterazione ortografica di \"archive\", \u00e8 un'antologia di brani tratti da tutti gli album in studio dei Genesis \u2013 eccetto il primo: \"From Genesis to Revelation\" (1969) \u2013 pi\u00f9 altri brani scelti dagli ex componenti del gruppo Tony Banks, Phil Collins, Peter Gabriel, Steve Hackett e Mike Rutherford e tratti dalle rispettive carriere come solisti, in ragione di tre titoli a testa. \nRutherford in particolare scelse soltanto brani del suo gruppo Mike + The Mechanics, tralasciando quindi i primi due album pubblicati a proprio nome; Collins, oltre al suo primo successo \"In The Air Tonight\", volle includere \"Easy Lover\" \u2014 singolo da lui scritto e cantato in coppia con Philip Bailey degli Earth, Wind &amp; Fire, tratto dall'album \"Chinese Wall\" (1984) del quale Collins fu anche produttore e batterista \u2014 e il brano \"Wake Up Call\" che, a suo giudizio, era stato penalizzato dall'accoglienza riservata a suo tempo all'album \"Testify\" (2002) da cui \u00e8 tratto, inferiore rispetto ad altri suoi lavori. \nSebbene la raccolta non contempli le carriere da solisti di altri due ex membri ufficiali del gruppo, Anthony Phillips e Ray Wilson, ciascuno dei due figura comunque in una traccia dei Genesis: rispettivamente, Phillips su \"The Knife\" (1970) e Wilson su \"Calling All Stations\" (1997). \nPromozione.\nLa raccolta usc\u00ec in contemporanea con il documentario \"Genesis: Together and Apart\", trasmesso per la prima volta nel Regno Unito dal canale BBC Two il 10 ottobre 2014 e subito dopo pubblicato anche in formati DVD e Blu-Ray dalla Eagle Rock Entertainment con il titolo \"Genesis: Sum of the Parts\". Il documentario ruota attorno a un'intervista a Banks, Collins, Gabriel, Hackett e Rutherford riuniti assieme per l'occasione e \u2013 analogamente a \"R-Kive\" \u2013 include sia filmati di repertorio del gruppo che spezzoni dedicati a ciascuno di loro come solista; i cinque intervennero anche al lancio in anteprima di entrambe le pubblicazioni, che si tenne il 2 ottobre 2014 presso il cinema Odeon Luxe Haymarket di Londra."}
{"id": "5339819", "revid": "287204", "url": "https://it.wikipedia.org/wiki?curid=5339819", "title": "BNP Paribas Open 2015", "text": "Il BNP Paribas Open 2015 \u00e8 un torneo di tennis giocato su campi in cemento. \u00c8 la 40\u00aa edizione del BNP Paribas Open\u00a0 facente parte della categoria ATP World Tour Masters 1000 nell'ambito dell'ATP World Tour 2015\u00a0 e la 27\u00aa edizione della categoria Premier Mandatory nell'ambito del WTA Tour 2015. Sia il torneo maschile che quello femminile si sono tenuti all'Indian Wells Tennis Garden di Indian Wells, negli Stati Uniti, dal 9 al 22 marzo 2015.\nIl torneo ha visto il rientro, dopo quattordici anni, di una delle sorelle Williams. La numero uno al mondo Serena Williams \u00e8 tornata per la prima volta in campo dopo il boicottaggio succeduto al comportamento del pubblico statunitense nel 2001.\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nI seguenti giocatori sono entrati nel tabellone principale come Lucky loser:\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nCampioni.\nSingolare maschile.\n Novak \u0110okovi\u0107 ha sconfitto in finale Roger Federer per 6-3, 65-7, 6-2.\nSingolare femminile.\n Simona Halep ha sconfitto in finale Jelena Jankovi\u0107 per 2-6, 7-5, 6-4.\nDoppio maschile.\n Vasek Pospisil / Jack Sock hanno sconfitto in finale Simone Bolelli / Fabio Fognini per 6-4, 63-7, [10-7].\nDoppio femminile.\n Martina Hingis / Sania Mirza hanno sconfitto in finale Ekaterina Makarova / Elena Vesnina per 6-3, 6-4."}
{"id": "5339820", "revid": "121163241", "url": "https://it.wikipedia.org/wiki?curid=5339820", "title": "\u00d3pera de Arame", "text": "L'\u00d3pera de Arame (letteralmente \"opera di fil di ferro\") \u00e8 un teatro brasiliano, situato nella citt\u00e0 di Curitiba, capitale dello Stato del Paran\u00e1, e costruito interamente con tubi d'acciaio e strutture metalliche coperte da placche trasparenti di policarbonato cos\u00ec da dare l'impressione di una fragile struttura in fil di ferro. L'edificio \u00e8 di forma circolare, parzialmente circondato da un lago artificiale, di modo che l'accesso all'auditorio \u00e8 fatto attraverso una passarella sospesa sulle acque. Il progetto \u00e8 opera dell'architetto Domingos Bongestabs, professore del Dipartimento di Architettura e Urbanistica dell'Universit\u00e0 federale del Paran\u00e1 e autore anche del progetto dell'Unilivre. Le strutture metalliche d'acciaio tubolare del peso di 360 tonnellate e i 2.400 sedili di rete di ferro sono stati forniti dalla Brafer Constru\u00e7\u00f5es Met\u00e1licas, impresa di Arauc\u00e1ria, nella regione metropolitana di Curitiba.\nL'edificio \u00e8 stato montato in soli 75 giorni e inaugurato il 18 marzo del 1992. A met\u00e0 del 2006 \u00e8 stata effettuata una riforma manutentiva e per migliorare gli aspetti legati alla sicurezza dell'impianto.\nL'auditorio aveva inizialmente una capacit\u00e0 di 2.100 spettatori, ma dopo la riforma del 2006 si \u00e8 ridotto il numero massimo di entrate per garantire la preservazione della struttura. In prossimit\u00e0 dell'Opera, si trova la \"Pedreira Paulo Leminski\", aperta nel 1990. Le due installazioni, nel congiunto, formano il Parque das Pedreiras."}
{"id": "5339821", "revid": "228587", "url": "https://it.wikipedia.org/wiki?curid=5339821", "title": "Cattura della flotta greca del 1916", "text": "La cattura della flotta greca del 1916 venne effettuata dalla flotta francese durante la prima guerra mondiale.\nInizialmente la Grecia diede l'assenso ad uno sbarco di forze Alleate a Salonicco per appoggiare le forze serbe. Questo per\u00f2 provoc\u00f2 un malcontento popolare. La parentela tedesca del re acquisita tramite la moglie, sorella del Kaiser di Germania, fece oscillare la Grecia verso la Triplice alleanza, e per non rischiare di vedere le navi greche schierate con gli austro-tedeschi nel Mediterraneo, nell'ottobre 1916 la squadra francese del Mediterraneo si present\u00f2 al Pireo catturando la flotta greca.\nLe navi vennero tenute bloccate fino allo schieramento greco con la Triplice intesa nel 1917."}
{"id": "5339822", "revid": "61051", "url": "https://it.wikipedia.org/wiki?curid=5339822", "title": "Djurg\u00e5rdens I.F. Dam", "text": ""}
{"id": "5339825", "revid": "1573940", "url": "https://it.wikipedia.org/wiki?curid=5339825", "title": "Listroderini", "text": "Listroderini \u00e8 una trib\u00f9 di coleotteri curculionidi della sottofamiglia Cyclominae.\nBiologia.\nSono insetti fitofagi: le larve si nutrono delle radici delle piante mentre gli adulti si cibano delle foglie.\nTassonomia.\nLa trib\u00f9 comprende 36 generi raggruppati in quattro sottotrib\u00f9:\nDistribuzione e habitat.\nI Listroderini originariamente furono descritti come un taxon diffuso nel Nuovo Mondo, principalmente nella regione andina; alla luce delle conoscenze sviluppatesi nelle ultime decadi sono in realt\u00e0 un raggruppamento ampiamente distribuito oltrech\u00e9 nelle Americhe anche in Australia, in Nuova Zelanda e nel remoto arcipelago Tristan da Cunha.\nLe quattro sottotrib\u00f9 hanno pattern di distribuzione differenti, che suggeriscono una origine gondwaniana del raggruppamento: l'areale dei Macrostyphlina \u00e8 ristretto alla regione andina del Sud America; i Falklandiina sono presenti con tre generi (\"Gromilus, Liparogetus, Nestrius\") in Nuova Zelanda e i rimanenti cinque generi nella regione andina; i Listroderina sono presenti con un unico genere (\"Methypora\") in Australia mentre i rimanenti generi sono diffusi prevalentemente nella regione andina, con un genere (\"Listroderes\") che si spinge sino all'ecozona neotropicale; i Palaechthina infine sono presenti con due generi (\"Anorthorhinus\" e \"Steriphus\") in Australia; ben cinque generi (\"Gunodes, Inaccodes, Palaechthus, Palaechtodes, Tristanodes\") endemici dell'arcipelago Tristan da Cunha e i rimanenti tre generi diffusi nelle Americhe: \"Haversiella\" e \"Neopachytychius\" in Sud America e \"Listronotus\" con un areale disgiunto in Sud e Nord America.\nDue specie fossili di Listroderini sono state rinvenute in un giacimento fossilifero sul ghiacciaio Beardmore, nei monti Transantartici, a circa 500\u00a0km dal Polo sud. La datazione esatta del giacimento \u00e8 controversa, probabilmente tra il Pliocene e il medio Miocene."}
{"id": "5339827", "revid": "1186766", "url": "https://it.wikipedia.org/wiki?curid=5339827", "title": "Giulietti", "text": ""}
{"id": "5339828", "revid": "785863", "url": "https://it.wikipedia.org/wiki?curid=5339828", "title": "Poor Cinderella", "text": ""}
{"id": "5339843", "revid": "767487", "url": "https://it.wikipedia.org/wiki?curid=5339843", "title": "Societ\u00e0 Ginnastica Pro Lissone 1933-1934", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1933-1934.\nLa Pro Lissone scese in campo per tutta la stagione con una maglia a strisce verticali bianco-azzurre."}
{"id": "5339844", "revid": "21880", "url": "https://it.wikipedia.org/wiki?curid=5339844", "title": "Omottero", "text": ""}
{"id": "5339845", "revid": "110654534", "url": "https://it.wikipedia.org/wiki?curid=5339845", "title": "Fuoritempo", "text": "Fuoritempo/Indiani padani \u00e8 un singolo dei Rats pubblicato nel 1992, primo estratto dall'album Indiani padani.\nIl brano.\nIl testo del brano \u00e8 stato scritto con il cantante emiliano-reggiano Luciano Ligabue, inoltre quest'ultimo lo includer\u00e0 nel suo album \"A che ora \u00e8 la fine del mondo?\" del 1994 (anche se il singolo era stato pubblicato nel 1987 con gli \"Orazero\" con un testo diverso). \u00c8 il brano che avviciner\u00e0 i Rats al grande pubblico, essendo il loro primo singolo, e che li far\u00e0 uscire dalla scena underground."}
{"id": "5339848", "revid": "104458", "url": "https://it.wikipedia.org/wiki?curid=5339848", "title": "Ga\u0161per Berlot", "text": "Biografia.\nIn Coppa del Mondo ha esordito il 10 gennaio 2009 in Val di Fiemme (35\u00ba).\nIn carriera ha partecipato a due edizioni dei Giochi olimpici invernali, (37\u00ba sia nel trampolino normale sia nel trampolino lungo) e (34\u00ba nel trampolino normale, 33\u00ba nel trampolino lungo), e a quattro dei Campionati mondiali (8\u00ba nella gara a squadre dal trampolino normale a Oslo 2011 il miglior risultato)."}
{"id": "5339873", "revid": "28592", "url": "https://it.wikipedia.org/wiki?curid=5339873", "title": "Parvenus", "text": ""}
{"id": "5339874", "revid": "484362", "url": "https://it.wikipedia.org/wiki?curid=5339874", "title": "The Devil You Know", "text": ""}
{"id": "5339876", "revid": "547034", "url": "https://it.wikipedia.org/wiki?curid=5339876", "title": "Ondata di freddo del giugno 1995", "text": "L'ondata di freddo del giugno 1995\u00a0fu un'ondata di freddo\u00a0che colp\u00ec il\u00a0Centro-Nord Italia\u00a0tra il 23 e il 25 giugno del\u00a01995.\nContesto.\nIl mese di giugno del 1995 inizi\u00f2 con temperature nella norma e bel tempo. Tuttavia il 23 e il 24 dello stesso mese si ebbe un colpo di coda invernale; il tutto avvenne grazie a un cambio d'assetto\u00a0barico\u00a0da parte dell'Anticiclone delle Azzorre, infatti, si estender\u00e0 verso nord nella giornata del 23 Giugno, addirittura collegandosi, come in pieno inverno, con una zona di Alta Pressione situata sull'Artico Russo.\nSituazione sull'Italia.\nLa giornata del 22 giugno non appare davvero preannunciare quello che arriver\u00e0, viste le alte temperature registrate sulla nostra Penisola: Bergamo, Brescia a Piacenza toccano una massima di +31\u00a0\u00b0C, Bologna e Ferrara +32\u00a0\u00b0C, Cervia +33\u00a0\u00b0C, ma anche al Centro Italia si raggiungono i +30\u00a0\u00b0C a Perugia, Roma e Pescara, e +31\u00a0\u00b0C ad Ancona. Ma il blocco freddo \u00e8 in arrivo: l'Anticiclone delle Azzorre, infatti, si estender\u00e0 verso nord nella giornata del 23 Giugno, dall'artico Russo scende una massa di aria fredda, con isoterme di circa 0\u00a0\u00b0C ad 850 hPa e di -26\u00a0\u00b0C a 500 hPa, prendendo la via della Germania Centrale, e poi spingendosi in direzione del Nord Italia, dove soster\u00e0 per i due giorni del 23 e 24 Giugno, riportando condizioni di tempo quasi invernale. Il 23 Giugno il fronte freddo attraversa il Nord Italia, facendo calare le temperature massime di oltre 10\u00a0\u00b0C: si registrano appena +19\u00a0\u00b0C a Bergamo, +20\u00a0\u00b0C a Brescia e Piacenza, +17\u00a0\u00b0C a Trieste e Treviso, di +18\u00a0\u00b0C a Marina di Ravenna e Forl\u00ec, di +18,5\u00a0\u00b0C a Firenze, e solo di +15\u00a0\u00b0C a Sarzana, sotto un violento temporale. 20\u00a0mm di pioggia cadono su Venezia e Treviso, ma il maltempo colpisce in modo particolare l'Emilia-Romagna: cadono 84\u00a0mm di pioggia a Bologna, 42\u00a0mm a Rimini, 37\u00a0mm a Marina di Ravenna, ma anche la Toscana viene colpita dai temporali, con i 22\u00a0mm di Firenze ed i 19\u00a0mm di Pisa, 34\u00a0mm di pioggia ad Ancona, 21\u00a0mm a Perugia e 65\u00a0mm a Frontone, nelle Marche, mentre dal Lazio in gi\u00f9 non si verificano pi\u00f9 fenomeni, tanto che le temperature massime raggiungono i +28\u00a0\u00b0C a Roma, ed i +31-34\u00a0\u00b0C su Puglia, Sicilia, Sardegna. Le temperature calano drasticamente in quota: sul Monte Paganella, in Trentino, precipita a +0,4\u00a0\u00b0C, mentre sul Monte Cimone, in Emilia, crolla da +9,2\u00a0\u00b0C a -0,2\u00a0\u00b0C, iniziando una abbondante nevicata.\nIl successivo 24 giugno, nevica anche sul Passo Rolle e sulla Paganella, in Trentino, dove la temperatura scende fino a -2,0\u00a0\u00b0C, mentre sul Veneto, colpito da forti piogge le temperature massime scendono fino a +14,4\u00a0\u00b0C a Vicenza, ed i +15,0\u00a0\u00b0C a Verona e Venezia, ma \u00e8 ancora una volta l'Emilia ad essere nel vortice del maltempo, in quanto cadono altri 32\u00a0mm di pioggia a Bologna, ben 76\u00a0mm a Rimini, con temperature massime che variano tra i +13\u00b0 ed i +14\u00a0\u00b0C. Neve in abbondanza cade sulle Alpi, sul settore orientale, anche a quote relativamente basse, mentre grosse quantit\u00e0 di neve cadono sull'Appennino Tosco Emiliano, fino ad oltre mezzo metro sul Monte Cusna.\nNel Lazio giunge appena una rinfrescata, mentre il caldo permane ancora su Puglia, Calabria e Sicilia, dove le massime superano abbondantemente i trenta gradi, e non verranno mai raggiunti dall'aria fredda.\nGi\u00e0 il 25 giugno il Sole fa rialzare rapidamente le temperature sul Centro Nord, tanto che gi\u00e0 il 26 giugno si raggiungono temperature attorno ai trenta gradi, mentre le montagne continuano ad essere visibilmente ammantate da tanta neve fresca."}
{"id": "5339877", "revid": "200679", "url": "https://it.wikipedia.org/wiki?curid=5339877", "title": "Stephen King's Rose Red", "text": ""}
{"id": "5339879", "revid": "104458", "url": "https://it.wikipedia.org/wiki?curid=5339879", "title": "Marjan Jelenko", "text": "Biografia.\nIn Coppa del Mondo ha esordito il 31 gennaio 2009 a Chaux-Neuve (40\u00ba).\nIn carriera ha partecipato a due edizioni dei Giochi olimpici invernali, (21\u00ba nel trampolino normale, 16\u00ba nel trampolino lungo) e /44\u00ba nel trampolino normale, 41\u00ba nel trampolino lungo), e a cinque dei Campionati mondiali (7\u00ba nel trampolino normale a Val di Fiemme 2013 il miglior risultato)."}
{"id": "5339881", "revid": "329581", "url": "https://it.wikipedia.org/wiki?curid=5339881", "title": "Tesoro di Villena", "text": "Con il nome Tesoro di Villena \u00e8 indicato uno dei pi\u00f9 vasti ritrovamenti di oggetti preziosi risalenti all'et\u00e0 del bronzo; il tesoro fu scoperto in Spagna e consiste di ben 59 oggetti di oro, argento, ferro ed ambra, per un totale di circa 10 Kg, con 9 oggetti di oro a 23,5 carati. Queste caratteristiche ne fanno uno dei tesori pi\u00f9 ricchi della preistoria europea, secondo solo alle tombe reali di Micene. Gli oggetti in ferro sono i pi\u00f9 antichi ritrovati nella penisola iberica e risalgono al periodo in cui il ferro era considerato un metallo prezioso. Fra gli oggetti in oro vi sono undici recipienti, tre bottiglie e ben 28 braccialetti.\nIl tesoro fu scoperto nel dicembre 1963 dall'archeologo Jos\u00e9 Mar\u00eda Soler 5 km da Villena, e da allora \u00e8 la principale attrazione del Museo Archeologico di Villena."}
{"id": "5339886", "revid": "1896134", "url": "https://it.wikipedia.org/wiki?curid=5339886", "title": "Ariosti", "text": "Gli Ariosti, o Areosti o Ariosto, sono un'antica famiglia aristocratica italiana, originaria di Bologna e trapiantatasi nel tardo Medio Evo in Ferrara. Furono nobili, patrizi di Bologna e Ferrara, patrizi di San Marino, conti dell'Impero, conti palatini, conti di Mandria, di Castel Falcino, visconti di Argenta e signori di San Martino in Soverzano e di San Prospero.\nOrigini.\nIl primo di cui si abbia notizia \u00e8 un Alberto che nel 1089 sarebbe stato signore di Riosto, una landa posta sui colli di Bologna che sarebbe dunque il feudo originario della famiglia e la terra da cui essa trasse il nome (da Riosto &gt; d'Ariosto &gt; Ariosto).\nIl primo personaggio pubblico di rilievo \u00e8 Ugo, console del Comune di Bologna nel 1156, mentre la sua patria si scontrava con Federico I di Svevia.\nUn Gherardo, nel 1198, venne creato Arcivescovo di Bologna.\nLodovico era capitano di 400 uomini al servizio del Comune di Bologna. Bonaventura fu spedito dai bolognesi in soccorso dei milanesi allora a capo della Lega contro l'imperatore Federico II di Svevia e venne ucciso nel 1236 battendosi contro i bergamaschi che si erano distaccati dalla Lega.\nAldobrandino fu crociato in Siria nel 1217.\nNiccol\u00f2 fu uno dei capitani bolognesi che andarono in soccorso in Terra Santa e si trov\u00f2 alla difesa di Tolemaide contro gli attacchi del Sultano d'Egitto: i bolognesi si imbarcarono per ritornare in patria nel 1291 ma fecero naufragio durante una tempesta.\nAntonio, nel 1249, era tra gli otto Capitani e Consiglieri di Guerra del Comune di Bologna che fecero prigioniero il Re Enzo, figlio dell'imperatore Federico II, dopo la battaglia di Fossalta.\nRamo Bolognese.\nCristoforo fu tra i XVI Riformatori e gonfaloniere di giustizia. Ricevette con altri ottimati papa Pio II nella sua visita al Comune.\nCorradino, al secolo Girolamo Ariosti, prese i voti e cambi\u00f2 nome. Ottenne il titolo di Beato. In Bologna, presso la Cappella Ariosto in San Paolo dei Barnabiti, vi \u00e8 un ciclo pittorico che ne ricorda la vita.\nCarlo fu fatto canonico di San Pietro in Vaticano da papa Leone X. Prelato domestico di papa Clemente VII. Nel 1529 segu\u00ec il Papa a Bologna per incoronare Carlo V.\nGalvano fu monaco olivetano col nome di Luigi.\nUgo fu paggio all'ingresso in Bologna di papa Clemente VIII nel 1598 e da questi venne creato cavaliere e conte palatino. Fu conte di Castel Falcino.\nVirginio nel 1604 venne creato cavaliere da Clemente VIII.\nRamo Ferrarese.\nOrigine delle fortune di questo ramo \u00e8 Filippa, figlia di Iacopo Ariosti nobile bolognese, la quale nel 1347 e in punto di morte fu sposata da Obizzo III d'Este, signore di Ferrara, divenendo quindi antenata di tutti i duchi di quella casa e degli ultimi pretendenti al trono d'Inghilterra della famiglia Stuart.\nSuo fratello Francesco ricevette in dono dal cognato i castelli di San Martino in Soverzano (in seguito venduto ai Manzoli) e di San Prospero. Spos\u00f2 quindi Polentazia da Polenta. L'altro fratello Bonifacio scopr\u00ec e denunci\u00f2 la congiura di Francesco d'Este e ricevette feudi tra Ferrara e Bologna. Spos\u00f2 Misina, figlia di Azzo d'Este.\nGiovanni, dottore di leggi, and\u00f2 ambasciatore della patria al Re di Francia nel 1385.\nFrancesco, antenato del poeta Ludovico, nel 1469 fu investito del titolo di conte dell'Impero da Federico III d'Asburgo. Nel 1484 fu ambasciatore presso Papa Innocenzo VIII che lo cre\u00f2 conte palatino. Nel 1494 fu quindi ambasciatore presso l'imperatore Massimiliano.\nGiambattista nel 1546 fu oratore di Ercole II duca di Ferrara presso l'imperatore Carlo V.\nAlfonso, famigliare estense, combatt\u00e9 nel 1509 alla battaglia della Polesella contro i Veneziani. Baldesar Castiglione gli dedic\u00f2 il suo \"Libro del Cortegiano\" in quanto egli fu il tramite che port\u00f2 al Castiglione le insistenti esortazioni del duca Francesco d'Angouleme affinch\u00e9 egli terminasse il suo lavoro.\nLudovico, celebre poeta ed autore dell'Orlando Furioso, fu ambasciatore del Duca di Ferrara e Governatore della Garfagnana.\nRinaldo, detto \"il gran conte\", era il proprietario del feudo \"Le Arioste\" a Bagnolo. Nel 1516 fu ambasciatore in Francia. Spos\u00f2: 1) la contessa Bianca Landi di Piacenza; 2) Creusa Strozzi; 3) Caterina Farnese, nipote di papa Paolo III.\nOrazio fu canonico della cattedrale di Ferrara. Fu grande amico del Tasso e primo commentatore della \"Gerusalemme liberata\".\nCamillo si pose al servizio della Repubblica di Venezia in occasione della guerra di Candia. Fu lancia spezzata, alfiere, tenente ed anche gentiluomo del marchese Rangone che era capo delle milizie venete in quell'isola. Mor\u00ec a Candia nel 1580. Prima di partire per la guerra era stato a trovare l'amico Torquato Tasso allora detenuto presso l'Ospedale di Sant'Anna.\nOttavio fu soldato di Alessandro Farnese nelle Fiandre nel 1582, al soldo degli Spagnoli.\nAlessandro fu Prefetto e Capitano delle Guardie Svizzere del duca di Modena Cesare d'Este. Nel 1604 ebbe in feudo la contea di Mandria nelle montagne di Reggio.\nOttavio fu protonotario apostolico, dottore di leggi e cameriere d'onore di papa Urbano VIII.\nAlberto e Ippolito furono della Compagnia di Ges\u00f9 mentre Attilio e Galeazzo furono Cavalieri di Malta nel 1613.\nAzzone fu luogotenente della Camera Apostolica. Nel 1669 fu nominato arcivescovo e vicelegato di Avignone da papa Clemente IX.\nAlberto milit\u00f2 al servizio imperiale contro i Turchi, divenendo alfiere. Fu ferito a Bonialuc in Bosnia nel 1738 e quindi mor\u00ec a Sabarz presso Belgrado a causa delle ferite riportate.\nUltimo di questa linea fu il conte Claudio che nel 1746 mor\u00ec lasciando due eredi: la zia Dorotea che nel 1713 aveva sposato il nobile Biagio Pompilj di Ravenna, dando origine ai Pompilj-Ariosti e i Bevilacqua-Ariosti di Bologna, gi\u00e0 eredi di quel Cristin Francesco che nel '400 aveva preso per matrimonio il nome degli Ariosti.\nI conti Pompilj-Ariosti si estinsero in Antonia, andata in sposa al conte Giuseppe Ginanni Corradini Pignatta, patrizio ravennate, la cui figlia Cristina si marit\u00f2 col nobile Valentino Negri. Da questo matrimonio derivano gli attuali rami di discendenza, i nobili Negri di Ferrara ed i nobili Battistuzzo-Cremonini di Senigallia e Venezia.\nFamiglie storicamente collegate per matrimonio.\nFantuzzi di Bologna; Bentivoglio di Bologna; Bevilacqua di Ferrara; Estensi di Ferrara e Modena; Guidi da Bagno di Modena; Rangoni di Spilimberto di Modena; Montecuccoli di Modena; Farnese di Parma e Roma; Sanvitale di Parma; Malaguzzi-Valeri di Reggio Emilia; Malatesta di Rimini; Ludovisi principi di Piombino; Degli Obizzi di Padova; Spada di Faenza e Roma.\nArma.\n\"Palato d'azzurro e d'argento; \"alias\": Palato d'azzurro e d'argento; capo d'oro caricato di un'aquila di nero coronata dello stesso; \"alias\": Inquartato nel 1\u00b0 e 4\u00b0 l'aquila, nel 2\u00b0 e 3\u00b0 il palato.\""}
{"id": "5339887", "revid": "543975", "url": "https://it.wikipedia.org/wiki?curid=5339887", "title": "Episodi di Legends (prima stagione)", "text": "La prima stagione della serie televisiva Legends, composta da 10 episodi, \u00e8 stata trasmessa negli Stati Uniti per la prima volta dall'emittente via cavo TNT dal 13 agosto all'8 ottobre 2014.\nIn Italia, la stagione \u00e8 andata in onda in prima visione sul canale satellitare Fox dal 26 febbraio al 30 aprile 2015."}
{"id": "5339891", "revid": "83531", "url": "https://it.wikipedia.org/wiki?curid=5339891", "title": "Antonio Gandini", "text": "Biografia.\nNato a Modena nel 1786, dopo aver studiato musica sin dai suoi primi anni, non ancora ventenne, entr\u00f2 a far parte dell'Accademia dei Filarmonici della citt\u00e0 natale.\nEvitato il servizio militare per le sue condizioni di salute, Antonio Gandini prosegu\u00ec la sua preparazione presso il Liceo musicale di Bologna, ove ebbe per insegnante il francescano Stanislao Mattei, diplomandosi maestro compositore.\nTornato a Modena nel 1813, Francesco IV d'Austria-Este, a cui aveva dedicato la cantata \"La caduta dei giganti\", lo nomin\u00f2 maestro di cappella. Nel 1816 fu nominato socio ordinario della Accademia dei Filarmonici e dal 1832 fece parte della direzione del Teatro Ducale cittadino.\nTra le sue composizioni oltre ad alcune cantate composte per celebrare gli avvenimenti di corte (la nascita della principessa Maria Teresa nel 1817, la visita dell'imperatore Francesco I d'Austria e della consorte Carolina Augusta nel 1825 e quella di Francesco I re delle Due Sicilie e della moglie Maria Isabella nel 1829) si possono citare alcune opere che furono eseguite nel Teatro Ducale: \"Erminia\" (1818) librettista Lodovico Antonio Vincenzi, \"Ruggiero, ossia l'eroica gratitudine\" (1820) da una poesia di Pietro Metastasio, \"Antigono\" (1824) da una poesia di Pietro Metastasio e \"Il disertore\" (1826) librettista Pietro Cimbardi.\nGandini si interess\u00f2 anche ad opere filantropiche: fond\u00f2 una societ\u00e0 di mutuo soccorso per musicisti anziani e una scuola di canto per i giovani dell'orfanatrofio di san Filippo Neri.\nDalla moglie, Benedetta Fontana, dama della duchessa Maria Beatrice, ebbe un figlio, Alessandro, nato nel 1807, anch'egli musicista.\nMor\u00ec a cinquantasei anni, nel 1842, nella sua villa di Formigine, nei pressi di Modena."}
{"id": "5339926", "revid": "287204", "url": "https://it.wikipedia.org/wiki?curid=5339926", "title": "Kolbotn Fotball Kvinner", "text": "Il Kolbotn Fotball Kvinner \u00e8 una squadra di calcio norvegese, rappresentativa femminile della sezione calcistica della societ\u00e0 polisportiva Kolbotn Idrettslag (Kolbotn IL) con sede a Kolbotn, piccolo centro della contea di Viken.\nCon i tre titoli di campione di Norvegia ed una Coppa di lega conquistati nella sua storia sportiva, il Kolbotn \u00e8 una delle pi\u00f9 titolate squadre del campionato norvegese di calcio femminile e in campo internazionale vanta il raggiungimento del terzo posto a pari merito con le danesi del Br\u00f8ndby nella UEFA Women's Cup 2006-2007.\nDalla stagione 1995 milita nella Toppserien, il campionato di vertice destinato a squadre femminili di club organizzato dal Norges Fotballforbund (NFF).\nStoria.\nIl Kolbotn Fotball Kvinner \u00e8 stato promosso nella massima serie del campionato norvegese di calcio femminile al termine della stagione 1994, dopo aver conquistato il secondo posto del gruppo 2 dei play-off promozione della 2. divisjon kvinner. La prima stagione in 1. divisjon kvinner si \u00e8 conclusa con il sesto posto, migliorato l'anno seguente con il raggiungimento del quarto posto nella neonata Toppserien. Dalla stagione 1996 alla stagione 1999 il Kolbotn ha concluso il campionato al quarto posto. La scalata al vertice \u00e8 continuata nelle stagioni successive fino alla vittoria del campionato, avvenuta al termine della stagione 2002. Per quel campionato la squadra era stata rinforzata con gli innesti di Bente Nordby e Ingvild Stensland. Dopo una striscia iniziale di dieci vittorie consecutive il Kolbotn prima pareggi\u00f2 contro il R\u00f8a e poi perse contro il Trondheim-\u00d8rn. Una successiva serie di sei vittorie consecutive permise al Kolbotn di vincere il campionato, anche grazie alle 19 reti segnate da Christine Boe Jensen.\nL'anno seguente ha visto il Kolbotn arrivare al secondo posto in campionato e in finale della Coppa di Norvegia, senza riuscire a vincerla. Il 2003 ha segnato l'esordio nelle competizioni UEFA con la partecipazione alla UEFA Women's Cup. Il Kolbotn ha vinto il gruppo 6 della fase a gironi, ospitato a Oslo, vincendo tutte e tre le partite contro lo Juvisy (3-0), l'ASZ Breslavia (15-2) e lo University College Dublino (8-0). Nei quarti di finale il Kolbotn \u00e8 eliminato dal Malm\u00f6 FF Dam nella doppia sfida.\nHa vinto il suo secondo campionato nel 2005 e il terzo l'anno seguente, mentre nella stagione 2007 ha vinto la sua prima Coppa di Norvegia. Nella stagione 2006-2007 ha partecipato per la seconda volta alla UEFA Women's Cup, diventando la seconda squadra norvegese dopo il Trondheim-\u00d8rn a raggiungere le semifinali del torneo. Dopo aver conquistato il secondo posto nel gruppo 2 del secondo turno alle spalle dell'Ume\u00e5 IK, nei quarti di finale affronta il 1. FFC Francoforte. Ha vinto la gara di andata per 2-1 in casa e perso la gara di ritorno per 3-2 i trasferta, risultato che gli permise di superare il turno grazie alla regola del gol fuori casa. In semifinale ha affrontato nuovamente l'Ume\u00e5 IK, perdendo entrambe le gare (1-5 in casa e 0-6 in trasferta). Nella UEFA Women's Cup 2007-2008 non \u00e8 riuscito a superare il secondo turno, avendo terminato al terzo posto il gruppo 4.\nNelle stagioni successive il Kolbotn si \u00e8 mantenuto nelle posizioni di medio-alta classifica, raggiungendo alternativamente i quarti di finale o le semifinali della Coppa di Norvegia.\nOrganico.\nRosa 2020.\nRosa, ruoli e numeri di maglia come da sito ufficiale e sito federazione norvegese, aggiornati al 14 novembre 2020.\nRosa 2017.\nRosa e numeri come da sito ufficiale, aggiornati al 9 agosto 2017."}
{"id": "5339929", "revid": "599013", "url": "https://it.wikipedia.org/wiki?curid=5339929", "title": "Gustavo Szczygielski", "text": "Carriera.\nHa partecipato al Campionato del mondo 1986, segnando 22 punti in 4 partite."}
{"id": "5339932", "revid": "61051", "url": "https://it.wikipedia.org/wiki?curid=5339932", "title": "Kolbotn Idrettslag (calcio femminile)", "text": ""}
{"id": "5339935", "revid": "767487", "url": "https://it.wikipedia.org/wiki?curid=5339935", "title": "Mvog-Betsi Zoo", "text": "Il Mvog-Betsi Zoo \u00e8 uno zoo istituito nella citt\u00e0 di Yaound\u00e9, in Camerun, fondato nel 1951, copre un'area di 330.000 m2."}
{"id": "5339956", "revid": "71100079", "url": "https://it.wikipedia.org/wiki?curid=5339956", "title": "Mvog Betsi Zoo", "text": ""}
{"id": "5339957", "revid": "28592", "url": "https://it.wikipedia.org/wiki?curid=5339957", "title": "Ceramiche di Castelli", "text": ""}
{"id": "5339963", "revid": "767487", "url": "https://it.wikipedia.org/wiki?curid=5339963", "title": "Antonio, guerriero di Dio", "text": "Antonio, guerriero di Dio \u00e8 un film del 2006 diretto da Antonello Belluco, al suo esordio registico. Il film \u00e8 basato sulla vita di sant'Antonio da Padova.\nTrama.\nNel 1263 un frate in ginocchio davanti alla bara del santo, morto da 32 anni, inizia a descriverne la vita. Antonio era partito nel 1221 dall'Africa, ma la nave affonda sulle coste della Sicilia lasciando il giovane portoghese come sopravvissuto grazie all'intervento del mercante e matematico Leonardo Fibonacci da Pisa.\nNel frattempo l'usuraio padovano Tebaldo Gherardi, mentre requisisce una casa, affida a Baldrico Scrovegni, un suo crudele seguace, l'oscura missione di andare a trovare un \"tesoro\" sulla nave affondata. Assieme allo scagnozzo Folco, Baldrico raggiunge il luogo del naufragio e, parlando con alcuni pescatori, scopre che quell'uomo si chiamava Antonio e si convince che \u00e8 quello il \"tesoro\" tanto ricercato.\nDopo la sua convalescenza, Antonio viene a conoscenza che san Francesco ha radunato frati ad Assisi e quindi vuole andare a trovarlo. Dopo la morte di Francesco, Papa Gregorio IX lo nomina come il successore di Francesco e lo rimanda per la sua strada, dove incontra diverse persone, fino alla sua morte.\nAccoglienza.\nLa pellicola \u00e8 stata giudicata come \u00abaccettabile, semplice\u00bb dalla commissione di valutazione film della Conferenza Episcopale Italiana, secondo cui il film \u00e8 \u00abinsieme acerbo e dignitoso, non visionario ma nemmeno retorico, da vedere come inizio di un accostamento al Santo in modi poi pi\u00f9 profondi e sostanziosi\u00bb.\nSecondo il \"Messaggero di Sant'Antonio\", l'attore protagonista Jordi Moll\u00e0 \u00abinterpreta in modo sorprendente l'aura mistica di un uomo concreto, mentre le fotografie naturalistiche e le scelte sonore catturano l'attenzione dello spettatore senza scivolare troppo nel celebrativo\u00bb."}
{"id": "5339965", "revid": "281944", "url": "https://it.wikipedia.org/wiki?curid=5339965", "title": "Aeroporto Internazionale OR Tambo", "text": ""}
{"id": "5339968", "revid": "729019", "url": "https://it.wikipedia.org/wiki?curid=5339968", "title": "Achille Malcovati", "text": "Pluridecorato ufficiale di fanteria del Regio Esercito durante la prima guerra mondiale, fu insignito di quattro Medaglie d\u2019argento e due di bronzo al valor militare e della Croce di Cavaliere della Legion d\u2019onore conferitagli dal governo francese. Combatte anche durante la seconda guerra mondiale, ottenendo la Croce di guerra al valor militare.\nBiografia.\nNacque a Pavia il 21 gennaio 1897 figlio di Angelo e Maria Lardera.\nDopo aver frequentato la Scuola Tecnica \"Felice Casorati\", nel corso del 1911 si iscrisse all'Istituto Tecnico \"Antonio Bordoni\". Di fede repubblicana, nell'estate del 1914, allo scoppio della guerra in Europa, all'et\u00e0 di diciassette anni decide di lasciare la scuola e scappare di casa insieme all'amico Luigi Maino. I due raggiunsero dapprima la Liguria e poi la Francia, dove si arruolano nella Legione Garibaldina organizzata da Peppino Garibaldi. Entrato a far parte della 7\u00aa Compagnia, con il ruolo di tamburino, viene mandato al fronte. Nel gennaio del 1915, dopo le sanguinose battaglie di Bois de Bolante (26 dicembre 1914) e di Four-de-Paris (5 gennaio 1915), nelle Argonne, Luigi Maino muore sul campo e lui viene dato per disperso. Ritrovato ferito, con lo scioglimento della Legione Garibaldina, ritorn\u00f2 a Pavia, dove \u00e8 accolto come un eroe. Partecip\u00f2 a tutte le manifestazioni interventiste, e il 5 maggio 1915 si trovava sullo scoglio di Quarto, assieme ai garibaldini delle Argonne, dove assistette all'incendiario discorso tenuto da Gabriele D'Annunzio, vera e propria dichiarazione di guerra all'Impero austro-ungarico.\nIl 27 maggio 1915 si arruol\u00f2 a Genova come soldato semplice volontario nel 90\u00ba Reggimento fanteria, e tre giorni dopo il territorio venne dichiarato in stato di guerra. Mandato al fronte il 19 agosto rimase ferito all'addome e al ginocchio durante un combattimento sul Monte Sleme. Operato urgentemente presso la Sezione Chirurgica mobile della 2\u00aa Armata, fu inviato per le cure e la convalescenza all'Ospedale militare allestito presso il Collegio Ghislieri di Pavia. Ritorn\u00f2 in azione sei mesi dopo, inviato presso il 90\u00ba Reggimento fanteria, ritornando al fronte il 25 febbraio 1916, e il 10 giugno dello stesso anno fu promosso al grado di caporale. Il 19 dello stesso mese venne nuovamente ferito al braccio destro dalla scheggia di una granata. Ritorn\u00f2 al fronte un mese dopo, promosso Aiutante di Batteria, e il 22 agosto 1917, sul Carso, fu ferito per la terza volta da una pallottola che gli trapass\u00f2 la gamba sinistra. Rimase in convalescenza per due mesi e, il 1 novembre 1917, rientr\u00f2 al fronte con il grado di sottotenente di complemento per merito di guerra. Nell'aprile del 1918, vista la sua esperienza, part\u00ec per la Francia in seno al II Corpo d'armata del generale Alberico Albricci.\nAl termine della guerra risultava decorato con quattro Medaglie d\u2019argento e due di bronzo al valor militare e della Croce di Cavaliere della Legion d\u2019onore conferitagli dal governo francese.\nRitornato a Pavia, nell\u2019immediato dopoguerra divenne uno dei punti di riferimento del reducismo e del combattentismo della citt\u00e0, e contemporaneamente riprese gli studi interrotti, ottenendo nel 1920 il diploma di agrimensore. Tra il 1923 e il 1924 scrisse numerosi articoli sulla stampa cittadina, in cui emersero tutte le tematiche legate al mito della Grande Guerra. \nLe rivendicazioni per la \u201cvittoria mutilata\u201d lo indussero ad entrare nel movimento fascista, iscrivendosi successivamente al partito. Si dedic\u00f2 attivamente a opere di filantropia e di beneficenza, e cos\u00ec ebbe modo di conoscere l'opera di don Luigi Orione. Su espressa richiesta di Ferruccio Lantini, Ministro delle Corporazioni, and\u00f2 a prendere don Orione con la sua macchina a Tortona per portarlo presso il morente padre Giuseppe, che si trovava a Lucca. Parlando con don Orione durante il viaggio egli, che durante la guerra aveva portato una fascia con la scritta \"niente sacramenti\", si convert\u00ec al cristianesimo, cos\u00ec come successivamente Giuseppe Lantini.\nAll\u2019entrata in guerra del Regno d'Italia, il 10 giugno 1940, decise di arruolarsi volontario come capitano nel 4\u00ba Reggimento carristi, passando successivamente in forza alla 132\u00aa Divisione corazzata \"Ariete\", con cui prese parte alla battaglia di El Alamein. Ricevette un nuovo encomio e fu decorato con una Croce di guerra al valor militare.\nDopo l'armistizio dell'8 settembre 1943, e la conseguente occupazione tedesca del nord Italia, non ader\u00ec alla Repubblica Sociale Italiana, ma anzi diede ospitalit\u00e0 nella sua casa milanese a ebrei in fuga e combattenti nella Resistenza. \nDopo la fine del secondo conflitto mondiale continu\u00f2 la sua attivit\u00e0, di commerciante e imprenditore a Genova, per spegnersi a Pavia il 4 febbraio 1962."}
{"id": "5339969", "revid": "767487", "url": "https://it.wikipedia.org/wiki?curid=5339969", "title": "Gast\u00f3n P\u00e1ez", "text": "Carriera.\nHa partecipato a quattro edizioni dei Campionati americani (2003, 2005, 2007, 2009)."}
{"id": "5339970", "revid": "287204", "url": "https://it.wikipedia.org/wiki?curid=5339970", "title": "Gaston Paez", "text": ""}
{"id": "5339974", "revid": "1573940", "url": "https://it.wikipedia.org/wiki?curid=5339974", "title": "Giardino zoologico Attica", "text": "Il giardino zoologico Attica \u00e8 uno zoo istituito nella citt\u00e0 di Spata-Artemida, in Grecia, fondato nel 2000, copre un'area di 200.000 m2.\nStoria.\nInaugurato nel maggio del 2000 come parco dedicato agli uccelli, conta all'incirca 1100 esemplari di 300 specie diverse, classificandosi come il terzo parco col pi\u00f9 grande numero di uccelli in tutto il mondo.\nIl rettilario \u00e8 stato aggiunto nell'aprile del 2001, seguito dall'inserimento di fauna endemica della Grecia nel 2002, per poi aggiungere l'anno seguente, esemplari tipici della Savana africana, ampliandola sempre pi\u00f9 negli anni a venire.\nNel 2010 viene inaugurato il delfinario.\nSpettacoli.\nDal 2005, lo zoo ha cominciato a organizzare spettacoli giornalieri con uccelli rapaci. Nel 2010, con l'inaugurazione del delfinario, negli spettacoli vengono impiegati leoni marini e delfini.\nControversie.\nNel giugno del 2010, con l'inaugurazione del delfinario, sono stati acquistati 11 delfini dall'Istituto marino lituano. Nel 2011, il partito dei Verdi Ecologisti, contrario allo sfruttamento degli animali, porta in tribunale il Giardino zoologico Attica, riusecendo per un breve periodo sospendere a chiudere al pubblico il delfinario.\nIl giudice greco incaricato, dopo alcuni mesi, ha emesso la decisione dichiarandosi non competente nel giudicare il caso, rendendo di fatto, di nuovo operativo il delfinario."}
{"id": "5339979", "revid": "38120", "url": "https://it.wikipedia.org/wiki?curid=5339979", "title": "Alberto Coen Porisini", "text": "Studi e carriera.\nNel 1987 si \u00e8 laureato presso il Politecnico di Milano e nel 1992 ha conseguito un Dottorato di Ricerca in Ingegneria Elettronica dell'Informazione e dei Sistemi presso il Politecnico di Milano. Nel 1992 ha svolto attivit\u00e0 di ricerca presso l'Universit\u00e0 di Santa Barbara in California.\n\u00c8 stato ricercatore nel campo dei Sistemi di Elaborazione dell'Informazione presso il Dipartimento di Elettronica e Informazione del Politecnico di Milano. Principalmente le sue attivit\u00e0 di ricerca hanno riguardato la Specializzazione del Software con tecniche (semi)automatiche, esecuzione simbolica, linguaggi e strumenti per la specifica di sistemi in tempo reale, metodologie di progetto per sistemi in tempo reale, architetture Middleware per sistemi in tempo reale, modellazione dei requisiti di sicurezza e privacy e i protocolli e i modelli di comunicazione privacy-aware per reti di sensori wireless.\n\u00c8 proprio nell'ambito della ricerca che ha partecipato a diversi progetti nazionali e internazionali, tra i quali, ad esempio, i progetti europei ESPIRI dove ha ricoperto anche il ruolo di Responsabile Scientifico di Unit\u00e0.\n\u00c8 revisore di diverse riviste internazionali, tra le quali IEEE Transactions on Software Engineering, ACM Transactions on Software Engineering and Methodologies, ACM Computing Surveys, IEEE Computer, The Computer Journal, Acta Informatica, Computer Networks, Journal of System and Software e Journal of System Architecture. \u00c8 stato preside della facolt\u00e0 di scienze MM.FF.NN. dell'Universit\u00e0 degli Studi dell'Insubria.\n\u00c9 titolare dell'insegnamento di Fondamenti di Ingegneria del Software nel corso di Magistrale in Informatica dell'Universit\u00e0 degli Studi dell'Insubria"}
{"id": "5340007", "revid": "599013", "url": "https://it.wikipedia.org/wiki?curid=5340007", "title": "Luis Silveira", "text": "Carriera.\nHa partecipato a sette edizioni dei Campionati americani maschili di pallacanestro (1995, 1997, 1999, 2001, 2003, 2005, 2007)."}
{"id": "5340009", "revid": "1318658", "url": "https://it.wikipedia.org/wiki?curid=5340009", "title": "Claude Delvincourt", "text": "Biografia.\nEra figlio del diplomatico Pierre Delvincourt e di Marguerite Four\u00e8s. La sua vocazione emerse presto dato che sua madre era una buona pianista e a sette anni prese le prime lezioni di pianoforte. Ebbe come maestri un amico di famiglia, L\u00e9on Bo\u00ebllmann e Henri B\u00fcsser, un giovane vincitore del Prix de Rome. Decise di diventare un compositore, ma suo padre voleva che prima preparasse il concorso per l\"'Ecole Polytechnique\". Si laure\u00f2 quindi in lettere e science matematiche e quindi entr\u00f2 al Conservatorio all'et\u00e0 di 20 anni e divenne allievo di Georges Caussade e Charles-Marie Widor. Nel 1911 ottenne il secondo posto al Prix de Rome dietro Paul Paray ma nel 1913 vinse il primo premio con la sua cantata \"Faust e Helen\", ex aequo con Lili Boulanger che Delvincourt aveva aiutato ad orchestrare la sua cantata.\nSubito dopo la dichiarazione di guerra, il 10 agosto 1914, si arruol\u00f2 nell'esercito e il 31 dicembre 1915 venne gravemente ferito nella regione delle Argonne perdendo l'uso dell'occhio sinistro. Dovettero trascorrere due anni prima che giungesse a completa guarigione. Nel corso del lungo recupero pass\u00f2 la convalescenza nella regione di Dieppe, dove simpatizz\u00f2 con il parroco della Chiesa di St. Jacques. Nel mese di luglio del 1926 ottenne il posto di organista presso la chiesa e si dedic\u00f2 alla ricostruzione dell'organo affidandosi a Victor Gonzalez nel 1929.\nNel 1918 aveva ripreso a comporre: \"six po\u00e8mes\" di Maurice d'Assier e un \"Ave Verum\" per soli, coro, quintetto d'archi e organo. Il suo poema sinfonico, \"Offrande \u00e0 Siva\", \u00e8 un'opera originale dai colori vivaci, come \"Ce monde de Ros\u00e9e\", una raccolta di 14 antichi \"uta\" giapponesi. \"Le Bal V\u00e9nitien\", creato da Walther Straram nel 1930, \u00e8 una suite di cinque danze.\nCompose anche brani vocali come \"Aurore \"(da Victor Hugo) e \"Nuit triomphante\" (Paul Colin). \"La Source\", su dei poemi di Leconte de Lisle, gli valse nel 1912 il primo posto al concorso del Prix de Rome. Nel 1926 compose \"Boccaceries\", cinque pezzi per pianoforte, che verranno orchestrati dopo la sua morte. Nel 1931 compose \"Croquembouches\", una raccolta di 12 pezzi per pianoforte, \"Heures juv\u00e9niles\", \"Images pour les Contes du Temps pass\u00e9\" (a quattro mani).\nL'8 dicembre 1935, i Concerts Colonne eseguirono la prima di \"Pamir\", suite per orchestra sulla musica scritta per il film \"La Croisi\u00e8re Jaune\". Compose anche sei chansons de \"la Ville et des Champs\" su arie popolari del XVIII secolo, \"Onchets\", cinque melodie su poemi di Ren\u00e9 Chalupt, \"Quatre chansons\" di Cl\u00e9ment Marot. La sua produzione comprende anche musica da camera: \"Quintette avec piano\" (1907), \"Trio avec piano\" (1909), \"les Danceries\", cinque pezzi per violino e pianoforte (1935).\nNel dicembre 1938, il \"th\u00e9\u00e2tre Montansier\" di Versailles rappresent\u00f2 la sua opera buffa \"La Femme \u00e0 Barbe\", su libretto di Andr\u00e9 de la Tourasse, poi ripresa da l'Op\u00e9ra-Comique nell'ottobre 1954. \"Lucifer\", mistero in un prologo e tre episodi su un testo di Ren\u00e9 Dumesnil, ispirato liberamente al \"Ca\u00efn\" di Lord Byron, venne messo in scena il 15 dicembre 1948 all'Op\u00e9ra. L'opera si caratterizza per la sistemazione nella fossa dell'orchestra di un quartetto vocale recitante, mentre il coro \u00e8 posizionato su entrambi i lati dell'orchestra nei palchi di proscenio e del primo piano. Va inoltre ricordata la musica di scena di \"Edipo Re\" nell'adattamento di Gabriel Boissy (Orange: 1939), le musiche di scena per Il borghese gentiluomo, l'affascinante \"Radio-Serenade\", che aveva scritto nel 1914 con il titolo \"Serenade\" nella classe di Charles-Marie Widor. Nel 1947 aggiunse al suo \"Ave Verum\", scritto nel 1921, gli altri tre mottetti (\"Je vous salue Marie\", \"Tu es Petrus\" e \"Tantum ergo\"), la cui prima esecuzione assoluta avvenne il 4 marzo 1951 alla sala dei Concerti Lamoureux.\nIl 15 aprile 1941 succedette a Henri Rabaud quale direttore del Conservatorio di Parigi. Durante l'occupazione riusc\u00ec, con l'aiuto dell'organista e docente di organo Marie-Louise Bo\u00ebllmann, a sottrarre i suoi studenti al servizio di lavoro obbligatorio, stabilito dalla legge francese del 16 febbraio 1943, riunendo gli studenti colpiti da questa misura per formare l'Orchestra dei cadetti del Conservatorio. Riusc\u00ec a convincere le autorit\u00e0 tedesche che in questo modo i giovani rispettavano i loro obblighi. Al primo concerto dell'Orchestra dei cadetti del Conservatorio, il 12 dicembre 1943, Roger D\u00e9sormi\u00e8re diresse una sinfonia di Haydn, ma soprattutto opere di musica per lo pi\u00f9 di autori francesi. I musicisti francesi rimasero nel programma dell'orchestra anche in seguito.\nTuttavia, alla fine del 1944, i tedeschi realizzarono l'inganno. Delvincourt forn\u00ec gli alunni a rischio di documenti d'identit\u00e0 falsi, e li aiut\u00f2 a porsi in clandestinit\u00e0. Ben presto fu lui stesso a dover fuggire fino al momento della liberazione.\nNel 1953 istitu\u00ec un corso obbligatorio di cultura generale per tutti gli allievi del Conservatorio al fine di far uscire i musicisti dal loro isolamento.\nIl \"Quatuor \u00e0 cordes\" fu l'ultimo lavoro da lui composto, e mentre si stava recando a Roma per la prima fu vittima di un incidente d'auto avvenuto su una strada di Orbetello (Provincia di Grosseto) che gli cost\u00f2 la vita.\nLa sua salma fu inumata al cimitero di P\u00e8re-Lachaise (XIV divisione).\nL'Associazione degli amici di Claude Delvincourt \u00e8 presieduta da Damien Top."}
{"id": "5340012", "revid": "767487", "url": "https://it.wikipedia.org/wiki?curid=5340012", "title": "La leggenda del tesoro scomparso", "text": "La leggenda del tesoro scomparso (\"Outlaw Trail: The Treasure of Butch Cassidy\") \u00e8 un film del 2006, prodotto e diretto da Ryan Little., statunitense e di genere d'avventura. \u00c8 liberamente basato sulle leggende derivanti dalla morte del reale fuorilegge del West Butch Cassidy, l'alias di Robert LeRoy Parker, la cui banda rapinava treni e banche negli anni 1890. Cassidy fugg\u00ec nel Sud America nel 1901, dove si crede sia morto nel 1908.\nIl film prosegue la saga di Butch Cassidy dopo il finale del film di successo \"Butch Cassidy\" (\"Butch Cassidy and the Sundance Kid\"), del 1969 con Robert Redford e Paul Newman. Il protagonista, Roy Parket (nipote adolescente di Cassidy), si prefigge nel 1951 di trovare il tesoro che ritiene che Cassidy si sia lasciato indietro in Utah. Superando l'inflessibile opposizione del nonno, Roy e i suoi amici saranno coinvolti in molte avventure, inseguiti da criminali.\nIl film fu prodotto in esterno in Utah dalla Go Films da una sceneggiatura di David Pliler. La colonna sonora \u00e8 di Jay Bateman. Il film ha come protagonisti Ryan Kelley, Arielle Kebbel, Dan Byrd, e Brent Weber, e ha tra gli altri attori principali Bruce McGill e James Gammon. Il film fu pubblicato in Nord America nel 2006 ed \u00e8 disponibile in DVD.\nTrama.\nIl prologo del film \u00e8 ambientato in Bolivia nel 1908. Butch Cassidy scrive una lettera alla sua famiglia, avvolgendoci dentro una fibbia per cintura con incisa una mappa del tesoro. Cassidy e il suo complice, Harry Longabaugh (il \"Sundance Kid\"), cercano di sfuggire alla cattura quando il loro rifugio viene circondato dalla polizia boliviana.\nIl film quindi si sposta a Circleville, nello Utah, nel 1951, dove Roy Parker, il nipote sedicenne di Butch Cassidy, difende la reputazione del suo famigerato antenato nonostante l'opposizione di Sam, il suo severo nonno e fratello minore di Cassidy. Sam non sopporta l'interesse di Roy per Cassidy, persino acconsentendo alla breve incarcerazione del ragazzo basata su un'accusa inventata, quando lo rimprovera \"Ho passato la parte migliore della mia vita a cercare di non essere imbarazzato per la reputazione che il tuo eroe ha disposto per il nome Parker e tu cresci venerandolo\". Il giovane Roy crede che Cassidy stava provando a farsi perdonare tornando negli Stati Uniti dalla Bolivia. Scopre la fibbia per cintura lasciata da Cassidy e scopre che \u00e8 una mappa del tesoro seppellito da Cassidy da qualche parte nelle aree selvagge dello Utah.\nRoy, dopo essere stato fatto evadere dalla prigione da Jess, il suo miglior amico e compagno di boy scout nei \"Circleville Troop 14\", s'avventura con lui alla ricerca del tesoro. Si uniscono ai due Ellie, della quale Roy sta diventando infatuato, e Martin, che acconsente con riluttanza dopo che Roy ha preso il suo furgone durante l'evasione. I quattro sono inseguiti da Garrison, un ufficiale corrotto del museo non si fermerebbe davanti a nulla per ottenere per s\u00e9 il tesoro. Ci sono scene d'inseguimento in automobile, una fuga disperata gi\u00f9 per un fiume in zattera senza pagaie, un salto sul tetto di un treno in corsa, Roy ed Ellie legati e imbavagliati e un viaggio straziante con un biplano, inframezzati da combattimenti con armi da fuoco.\nProduzione.\nLe riprese sono iniziate nel 2005. Filmato nello Utah, il film ha ricevuto incentivi dall' \"Utah Film Commission\", un'agenzia statale che promuove l'industria locale del cinema. La scena della cascata \u00e8 stata girata a Bridal Veil Falls. In aggiunta alle citt\u00e0 di Circleville e Kanab, altre scene sono state girate a Kane e Tooele Counties, e nel Bryce Canyon. The Stearman biplane usato nella sequenza aerea \u00e8 stato fornito da the Utah Wing of the Commemorative Air Force. La costumista Anna K. Findley ha usato un'autentica uniforme da boy scout del 1951 per Roy Parker (Ryan Kelly), including such details as the 16-year old hero character's Life Scout badge.\nLa sequenza del treno \u00e8 stata filmata al Heber Valley Historic Railroad dell'Utah usando una locomotiva \"2-8-0|2-8-0 \"Consolidation\"-type\". The engine's original owner was the Union Pacific Railroad \u2013 whose trains were sometimes the target of Cassidy's larcenous ways in the 1890s.\nDistribuzione.\nProdotto da GO Films , il film \u00e8 uscito nelle sale nel 2006 e su DVD nel 2007. Il critico David Cornelius lo ha giudicato uno dei 10 film migliori tra quelli usciti in dvd quell'anno, dicendo, \"Quelli che cercano un divertimento famigliare vecchio stile non dovrebbero cercare altro che questa storia del nipote adolescente di Butch Cassidy, coinvolto in una gara selvaggia per trovare l'oro nascosto\". [8] \nRiconoscimenti.\nRyan Little e Adam Abel hanno vinto il \"Crystal Heart Award\" al Heartland Film Festival nel 2006, per il film."}
{"id": "5340013", "revid": "248762", "url": "https://it.wikipedia.org/wiki?curid=5340013", "title": "Ospedale di Circolo", "text": ""}
{"id": "5340015", "revid": "71100591", "url": "https://it.wikipedia.org/wiki?curid=5340015", "title": "Miracolo del Crocifisso", "text": ""}
{"id": "5340016", "revid": "1543377", "url": "https://it.wikipedia.org/wiki?curid=5340016", "title": "Giardino botanico e zoologico di Limbe", "text": "Il giardino botanico e zoologico di Limbe \u00e8 un parco botanico e zoo istituito nella citt\u00e0 di Limbe, in Camerun, fondato da Paul Preus nel 1892, copre un'area di 480.000 m2.\nIl giardino dista a 50 metri dal \"Limbe Wildlife Center\"."}
{"id": "5340018", "revid": "248762", "url": "https://it.wikipedia.org/wiki?curid=5340018", "title": "Ospedale del Ponte", "text": ""}
{"id": "5340025", "revid": "71100710", "url": "https://it.wikipedia.org/wiki?curid=5340025", "title": "Non essere", "text": ""}
{"id": "5340026", "revid": "729019", "url": "https://it.wikipedia.org/wiki?curid=5340026", "title": "Stazione di Borore", "text": "La stazione di Borore \u00e8 una stazione ferroviaria a servizio del comune di Borore, lungo la ferrovia Cagliari-Golfo Aranci.\nStoria.\nLa nascita della stazione risale alla seconda met\u00e0 dell'Ottocento, periodo in cui su iniziativa della Compagnia Reale delle Ferrovie Sarde fu realizzata la Dorsale Sarda, il cui tracciato raggiunse anche la periferia est di Borore. L'inaugurazione della stazione avvenne il 1\u00ba luglio 1880, in contemporanea con quella del tronco ferroviario Oristano-Giave, e fu aperta all'attivit\u00e0 il giorno dopo.\nAlle \"Ferrovie Reali\", che oltre a realizzare la linea e lo scalo ne furono il primo gestore, subentrarono nel 1920 le Ferrovie dello Stato, le quali a inizio anni duemila passarono la gestione dell'impianto alla propria societ\u00e0 controllata RFI. \nNel corso della seconda guerra mondiale la stazione assunse per qualche tempo un importante ruolo nella rete sarda delle FS, dato che divenne sede provvisoria degli uffici regionali di Esercizio e di Delegazione sociali, dopo che nel 1943 la loro sede abituale, la stazione di Cagliari, era stata pesantemente danneggiata dai bombardamenti alleati, con conseguente decentramento di uffici, depositi e officine in varie stazioni della Dorsale Sarda.\nTra gli anni settanta e gli ottanta l'impianto fu sottoposto ad interventi di potenziamento infrastrutturale per il servizio merci, con la realizzazione tra l'altro di un piano sopraelevato per il carico dall'alto delle merci nei convogli.\nStrutture e impianti.\nLa stazione, situata lungo la ferrovia Cagliari-Golfo Aranci, \u00e8 dotata complessivamente di cinque binari: il primo \u00e8 quello di corsa, che insieme ai binari due e tre \u00e8 attrezzato per il servizio viaggiatori. Questi sono serviti da due banchine, una attigua al fabbricato viaggiatori, dotata di pensilina ed adiacente al binario uno, l'altra comune ai binari due e tre, e raggiungibile tramite passerella sui binari.\nI binari pi\u00f9 orientali, il quattro ed il cinque, sono in uso per il ricovero di rotabili e per il servizio merci, sebbene ad eccezione di eventuali convogli straordinari dalla seconda met\u00e0 degli anni duemila tale servizio sia cessato in Sardegna. Il binario cinque \u00e8 tronco, tuttavia anche gli altri (ad esclusione del primo) sono dotati di prolungamenti con questa caratteristica. Parallelo al binario 5 si trova inoltre un piano caricatore su struttura rialzata, per il caricamento dall'alto di carri merci aperti.\nAd ovest del fascio binari si trovano tutti gli edifici della stazione: il maggiore \u00e8 il fabbricato viaggiatori, chiuso al pubblico, che si estende su due piani (di cui il secondo destinato ad alloggi) pi\u00f9 tetto a falde in laterizi, e realizzato a pianta rettangolare. Un altro edificio destinato a locali di servizio si trova a nord della costruzione principale, esteso sul singolo piano terra, mentre a sud trova posto il piccolo fabbricato dei servizi igienici, anch'esso chiusa al pubblico.\nLa stazione \u00e8 impresenziata, e viene gestita in remoto dal DCO di Cagliari.\nMovimento.\nLa stazione \u00e8 servita da Trenitalia, i cui treni regionali espletati per conto della Regione Autonoma della Sardegna lungo la Cagliari-Golfo Aranci effettuano fermata nell'impianto.\nServizi.\nDal punto di vista commerciale la stazione \u00e8 classificata da RFI in categoria \"bronze\", ed \u00e8 accessibile ai portatori di disabilit\u00e0 motorie.\nInterscambi.\nNelle vicinanze della stazione tra la via Roma ed il viale della Resistenza \u00e8 presente una fermata delle autolinee dell'ARST, che effettuano il collegamento con i centri limitrofi."}
{"id": "5340027", "revid": "1543377", "url": "https://it.wikipedia.org/wiki?curid=5340027", "title": "Argentina Open 2015", "text": "L'Argentina Open 2015 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2015. \u00c8 stata la 18\u00aa edizione del torneo precedentemente conosciuto come \"Copa Telmex\". Si \u00e8 giocato a Buenos Aires in Argentina, dal 23 febbraio al 1\u00ba marzo 2015.\nPartecipanti.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nCampioni.\nSingolare.\n Rafael Nadal ha sconfitto in finale Juan M\u00f3naco per 6-4, 6-1.\nDoppio.\n Jarkko Nieminen / Andr\u00e9 S\u00e1 hanno sconfitto in finale Pablo And\u00fajar / Oliver Marach, 4-6, 6\u20134, [10\u20137]."}
{"id": "5340031", "revid": "1873126", "url": "https://it.wikipedia.org/wiki?curid=5340031", "title": "Furtuna Velaj", "text": ""}
{"id": "5340036", "revid": "287204", "url": "https://it.wikipedia.org/wiki?curid=5340036", "title": "First Division 2015 (Irlanda)", "text": "La League of Ireland First Division 2015 \u00e8 stata la 95\u00aa edizione del secondo livello del campionato irlandese di calcio. La stagione \u00e8 iniziata il 6 marzo ed \u00e8 terminata il 6 novembre 2015.\nIl campionato \u00e8 stato vinto dal Wexford Youths, che \u00e8 stato promosso in Premier Division. Dopo aver vinto lo spareggio promozione, anche il Finn Harps \u00e8 stato promosso in Premier Division.\nStagione.\nNovit\u00e0.\nAlla fine della First Division 2014 il Longford Town, primo classificato, \u00e8 stato promosso in Premier Division 2015. Dalla Premier Division 2014 \u00e8 retrocesso l'Athlone Town.\nDopo la spareggio promozione-retrocessione il Galway FC \u00e8 stato promosso in Premier Division, mentre lo UCD \u00e8 stato retrocesso in First Division.\nLo Shamrock Rovers B non ha ricevuto la licenza per competere nella First Division 2015 ed \u00e8 stato sostituito dal Cabinteely, che parteciper\u00e0 per la prima volta alla First Division.\nFormula.\nLe 8 squadre partecipanti si affrontano quattro volte nel corso della stagione, per un totale di 28 giornate.\nLa prima classificata ottiene la promozione in Premier Division 2016.\nLa seconda e la terza classificata del campionato sono ammesse ai play-off promozione."}
{"id": "5340053", "revid": "729019", "url": "https://it.wikipedia.org/wiki?curid=5340053", "title": "Parco Luigi Zanzi", "text": "Il parco Luigi Zanzi \u00e8 un parco urbano di Varese, situato nel quartiere Schiranna, in riva al lago di Varese.\nStoria.\nIl parco \u00e8 nato negli anni sessanta per opera dell'Azienda autonoma di soggiorno di Varese, il cui presidente era Luigi Zanzi. Proprio per volere di quest'ultimo, il parco viene creato bonificando l'area. Il suo successore, Giulio Nidoli, lo ha quindi potenziato e migliorato negli anni settanta, anni in cui viene acquistato dal Comune di Varese.\nNei pressi del parco c'\u00e8 la sede dei canottieri di Varese.\nNel 2012 ha ospitato i campionati europei di canottaggio e nel 2014 ha ospitato i campionati mondiali di canottaggio under 23."}
{"id": "5340055", "revid": "114259285", "url": "https://it.wikipedia.org/wiki?curid=5340055", "title": "Jennifer Wester", "text": "Televisione.\nNel 2010 ha partecipato alla versione americana \"Skating with the Stars\".\nNel 2015 Partecipa su Rai 1 alla terza edizione di \"Notti sul ghiaccio\", in coppia con Emanuele Filiberto di Savoia."}
{"id": "5340056", "revid": "599013", "url": "https://it.wikipedia.org/wiki?curid=5340056", "title": "Marcel Bouzout", "text": "Carriera.\nHa partecipato a cinque edizioni dei Campionati americani maschili di pallacanestro (1995, 1997, 1999, 2001 e 2003)."}
{"id": "5340062", "revid": "120134751", "url": "https://it.wikipedia.org/wiki?curid=5340062", "title": "Modellazione dei dati", "text": "La modellazione dei dati o data modeling in Ingegneria del software \u00e8 il processo di creazione di un modello dei dati per un sistema informativo applicando tecniche formali di modellazione dei dati.\nLa modellazione dei dati \u00e8 un processo usato per definire e analizzare i requisiti dei dati di cui si ha bisogno per supportare i processi aziendali nell'ambito dei corrispondenti sistemi informativi nelle organizzazioni.\nQuindi, il processo coinvolge professioni dei sistemi informativi esperti di modellazione dei dati che lavorano a stretto contatto con il lato business dell'impresa, come con i potenziali utenti del sistema informativo.\nmetodologie di modellazione Modelli di dati rappresentano aree di informazione di interesse. Mentre ci sono molti modi per creare modelli di dati, secondo Len Silverston (1997) solo due metodologie di modellazione spiccano, top-down e bottom-up: Modelli bottom-up o modelli di integrazione View sono spesso il risultato di una reingegnerizzazione sforzo. Di solito iniziano con esistenti forme strutture di dati, campi schermate delle applicazioni, o report. Questi modelli sono solitamente fisico,-specifica applicazione, e incompleta da una prospettiva aziendale . Essi non possono promuovere la condivisione dei dati, soprattutto se sono costruite senza riferimento ad altre parti dell'organizzazione. Top-down modelli di dati logici , d'altra parte, sono creati in modo astratto da ottenere informazioni da persone che conoscono l'argomento. Un sistema non pu\u00f2 attuare tutte le entit\u00e0 di un modello logico, ma il modello serve come un punto di riferimento o un modello. A volte i modelli sono creati in una miscela dei due metodi: tenendo conto delle esigenze di dati e la struttura di un'applicazione e facendo riferimento in modo coerente un modello soggetto-zona. Purtroppo, in molti ambienti la distinzione tra un modello logico dei dati e un modello fisico dei dati \u00e8 sfocata. Inoltre, alcuni CASE strumenti non fanno una distinzione tra logiche e modelli di dati fisici . "}
{"id": "5340066", "revid": "1573940", "url": "https://it.wikipedia.org/wiki?curid=5340066", "title": "Magical Hat", "text": " \u00e8 una serie televisiva anime prodotta dalla Pierrot trasmessa dal 18 ottobre 1989 al 6 luglio 1990 su Fuji Television.\nI personaggi del cartone animato sono protagonisti del videogioco , meglio conosciuto come \"DecapAttack\"."}
{"id": "5340085", "revid": "599013", "url": "https://it.wikipedia.org/wiki?curid=5340085", "title": "Gabriel Milovich", "text": "Carriera.\nHa partecipato al Campionato del mondo 1986 e al Campionato del mondo 1990, segnando complessivamente 26 punti in 10 partite."}
{"id": "5340092", "revid": "124139447", "url": "https://it.wikipedia.org/wiki?curid=5340092", "title": "Symphony", "text": ""}
{"id": "5340093", "revid": "767487", "url": "https://it.wikipedia.org/wiki?curid=5340093", "title": "Lista di asteroidi (260001-261000)", "text": "Di seguito una lista di asteroidi dal numero 260001 al 261000 con data di scoperta e scopritore."}
{"id": "5340094", "revid": "599013", "url": "https://it.wikipedia.org/wiki?curid=5340094", "title": "Diego Maggi (cestista)", "text": "Carriera.\nHa partecipato al Campionato del mondo 1986 e al Campionato del mondo 1990, segnando complessivamente 171 punti in 18 partite."}
{"id": "5340095", "revid": "287204", "url": "https://it.wikipedia.org/wiki?curid=5340095", "title": "L'America brucia", "text": "Farewell America \u00e8 un libro-inchiesta, anche intitolato The Plot, pubblicato per la prima volta nel 1968 da una casa editrice, la Frontiers Publishing Company, con sede in Liechtenstein e che poco dopo scomparve nel nulla. Il nome dell'autore, James Hepburn, \u00e8 solo uno pseudonimo.\nSi tratta di un dossier in forma di libro che contiene un'inchiesta sull'assassinio di John Fitzgerald Kennedy da cui emergeva, con nomi e cognomi, il quadro di una cospirazione ai danni del presidente americano. La verit\u00e0 raccontata \u00e8 completamente opposta a quella della commissione Warren, la verit\u00e0 \u201cufficiale\u201d accettata da tutti i governi degli Stati Uniti e imposta al mondo intero, che identific\u00f2 in Lee Harvey Oswald l'unico responsabile dell'omicidio.\nIl libro usc\u00ec nello stesso anno anche in Italia su richiesta di un misterioso committente, con il titolo \"L'America brucia\", con poche copie ed ebbe cattiva sorte ma non sfugg\u00ec ad un attento giornalista, Saverio Tutino, che scrisse nel 1974 sulle pagine di Linus: \u201cEsiste un libro che spiega meglio di tutti, con un'infinit\u00e0 di dettagli, prove, riferimenti, anche inediti, da chi, come e perch\u00e9 Kennedy fu assassinato. Questo libro non lo troverete pi\u00f9 (se mai c'\u00e8 stato) nelle librerie. Si intitola l'America Brucia (in inglese Farewell America)\u201d. Tutino arriv\u00f2 anche ad ipotizzare che la pubblicazione italiana fosse avvenuta per scelta di Gianni Agnelli, amico di J.F. Kennedy.\nFortunatamente l'enorme mole di notizie contenute nel libro-inchiesta dopo parecchi anni in Italia tornano alla luce nel 2012 con un'edizione della casa editrice Nutrimenti, intitolata \u201cIl Complotto \u2013 la controinchiesta segreta dei Kennedy sull'omicidio di JFK\u201d, a cura di Stefania Limiti.\nNel libro si ripropone l'inchiesta segreta dei Kennedy con una dettagliata introduzione e un'intervista inedita a uno dei protagonisti della vicenda, William Turner, l'investigatore che lavor\u00f2 con Jim Garrison, il giudice immortalato da Oliver Stone nel film JFK.\nLa Storia.\nLa famiglia Kennedy non ha mai creduto alla teoria del pazzo assassino solitario e questo li spinse, gi\u00e0 poco dopo l'omicidio, a cercare un'altra verit\u00e0. Per questo organizzarono una loro controinchiesta che fu sostenuta dal generale de Gaulle e dal KGB e da cui nacque un dossier in forma di libro da cui emergeva, con nomi e cognomi, uno scenario differente da quello ufficiale e che delineava una cospirazione ai danni del presidente americano.\nRobert Kennedy volle aspettare la fine dell'inchiesta ufficiale per cercare la sua verit\u00e0: quando la commissione Warren concluse che JFK era morto per mano di un pazzo, Bob decise cos\u00ec di affrontare l'inchiesta con mezzi indipendenti. Si realizz\u00f2 cos\u00ec una particolare convergenza di interessi con la Francia del Generale De Gaulle la cui intellingence cominci\u00f2 a fare le proprie indagini.\nL'altra Verit\u00e0.\nLa verit\u00e0 raccontata nel libro \u00e8 completamente opposta a quella della commissione Warren, accettata da tutti i governi degli Stati Uniti e imposta al mondo.\nSecondo Hepburn, Kennedy fu fatto fuori da un \u201cComitato\u201d costituito da esponenti dei grandi monopoli industriali, essenzialmente miliardari petroliferi texani che controllavano polizie, quadri militari, servizi segreti. Hepburn fa nomi e cognomi e indica in Haroldson Lafayette Hunt e Edwin Walker i massimi dirigenti del Comitato che ha pensato e portato a termine l'operazione dell'uccisione di JFK e rivela pure che John Edgar Hoover, capo dell'FBI, era al corrente del complotto, cos\u00ec come lo stesso vicepresidente, Lyndon B. Johnson.\nLee Harvey Oswald non fu altro che una comparsa in una rappresentazione con implicazioni ben pi\u00f9 vaste, una pedina che fu manovrata dai cospiratori. Una volta che ebbe fatta la sua comparsa fu ucciso ed il suo corpo fu gettato alla folla.\nQuasi tutti gli organizzatori dell'uccisione provenivano dal Texas o dalla Louisiana ma avevano consiglieri tecnici di New York, della California e di Washington.\nUna volta che fu presa la decisione di eliminare il presidente, i membri del comitato volsero la loro attenzione a creare un alibi politico e all'organizzazione tecnica. Dovevano trovare un modo per sviare la collera popolare, avevano bisogno di un capro espiatorio, di un \u2018pazzo\u2019.\nGli interessi in gioco.\nI particolari forniti dall'autore sono impressionanti per la coerenza del quadro politico e gli interessi in gioco. L'inchiesta mette anche il naso nel mondo dei petrolieri, spiegando che l'era Kennedy avrebbe dato un taglio allo scandaloso sistema di detrazioni fiscali per il petrolio: nel 1962 il Kennedy Act elimin\u00f2 per le societ\u00e0 americane che operavano all'estero la distinzione tra profitti rimpatriati e quelli reinvestiti fuori dal territorio nazionale. Un altro provvedimento, annunciato al congresso il 24 gennaio 1963, colpiva tutte le societ\u00e0 che si erano arricchite su assurdi benefici. Secondo l'autore, John Fitzgerald Kennedy inizi\u00f2 allora il suo ultimo anno di vita.\nFonti documentali.\nIl libro contiene anche un'appendice che indica le vastissime fonti documentali usate. Una nota dell'editore informa che l'autore \u00e8 venuto in possesso di due copie del filmato di Abraham Zapruder, una pellicola a colori da 8 millimetri che, unica al modo, riprende la scena dell'omicidio. Il fatto sorprendente \u00e8 che si tratta delle copie integrali e inedite dalle quali \u00e8 possibile ricostruire l'urto dei proiettili, compreso quello sparato a distanza ravvicinata da qualcuno che si trovava di fronte all'automobile, e l'esatta posizione di ogni sparatore. Nel 1968, quando Farewell America fu pubblicato, era nota soltanto la versione tagliata e contraffatta della pellicola, acquistata dalla rivista Life. Solo nel 1969 quelle immagini furono fatte conoscere al mondo per la prima volta: erano state acquisite nel processo voluto da Jim Garrison come prova determinante che l'assassinio di JFK non era stato realizzato dal solo Lee Harvey Oswald."}
{"id": "5340096", "revid": "124452950", "url": "https://it.wikipedia.org/wiki?curid=5340096", "title": "Sean McNamara (regista)", "text": "Biografia.\nNato a Burbank, ultimo di sei figli di una famiglia di origini irlandesi, si \u00e8 formato alla Loyola Marymount University e alla Santa Clara University. Risiede a Playa Del Rey con la moglie Christina e tre figli.\nNel 1997 ha fondato insieme a David Brookwell la casa di produzione Brookwell McNamara Entertainment. Ha collaborato a pi\u00f9 riprese con MTV, TeenNick, Nickelodeon, Disney Channel e Cartoon Network."}
{"id": "5340099", "revid": "3732", "url": "https://it.wikipedia.org/wiki?curid=5340099", "title": "Unione elettorale cattolica italiana", "text": "L'Unione elettorale cattolica italiana (acronimo UECI) fu un'associazione politica italiana costituita da personalit\u00e0 d'ispirazione cattolica e liberale.\nStoria.\nFu fondata a Roma nel 1906 da Vincenzo Ottorino Gentiloni, in sostituzione della disciolta Opera dei Congressi, per coordinare le forze cattoliche alle elezioni nazionali.\nNel 1909 Gentiloni sal\u00ec alla presidenza in seguito al \"motu proprio\" di papa Pio X, che sanciva l'entrata dei cattolici in politica. L'UECI assunse un atteggiamento di collaborazione con il governo liberale.\nEbbe la possibilit\u00e0 di entrare in Parlamento soltanto nel 1913, in seguito al Patto Gentiloni.\nL'associazione si sciolse nel 1919 per dar vita al Partito Popolare fondato da Luigi Sturzo."}
{"id": "5340100", "revid": "112819514", "url": "https://it.wikipedia.org/wiki?curid=5340100", "title": "Macha Magall", "text": "Biografia.\nApparve generalmente in film B-movie e quasi sempre come attrice secondaria. Ricopre il ruolo di protagonista ne La bestia in calore."}
{"id": "5340101", "revid": "446353", "url": "https://it.wikipedia.org/wiki?curid=5340101", "title": "Operazione Tempesta-333", "text": ""}
{"id": "5340116", "revid": "6923", "url": "https://it.wikipedia.org/wiki?curid=5340116", "title": "Crash Course", "text": "Crash Course (a volte scritto CrashCourse) \u00e8 un canale YouTube di divulgazione, avviato dai fratelli John Green e Hank Green, gi\u00e0 noti per il loro canale \"VlogBrothers\". Originariamente, John presentava i corsi umanistici (chiamati \"Humanities\"), mentre Hank si occupava di quelli scientifici (\"The science stuff\"); man mano la serie si \u00e8 allargata, includendo anche corsi tenuti da altri conduttori.\n\"Crash Course\" \u00e8 stato uno dei 100 canali del programma \"YouTube Original Channel Initiative\", programma finanziato con 100 milioni di dollari da Google per portare contenuti originali su Youtube. Il canale \u00e8 stato annunciato il 2 dicembre 2011. Al 26 giugno 2017, il canale ha pi\u00f9 di 6 milioni di iscritti e pi\u00f9 di 609 milioni di visualizzazioni. Nel novembre 2014, Hank Green annunci\u00f2 che dal gennaio 2015 sarebbero stati prodotti e trasmessi nuovi corsi, grazie a una partnership con PBS Digital Studios.\nAd oggi sono state trasmesse 23 stagioni di \"Crash Course\"; Hank e John Green ne hanno presentate sei ciascuno e hanno co-presentato \"Big History\" con Emily Graslie. Dal 2015, grazie alla collaborazione con PBS, nuovi conduttori hanno partecipato alle serie: Phil Plait (\"Astronomy\"), Craig Benzine (\"U.S. Government and Politics\" e \"Film History\"), Adriene Hill (\"Economics\" e \"Statistics\"), Jacob Clifford (\"Economics\"), Shini Somara (\"Physics\"), Andre Meadows (\"Games\"), Carrie Anne Philbin (\"Computer Science\"), Mike Rugnetta (\"Mythology\"), Nicole Sweeney (\"Sociology\"), Emily Graslie (\"Big History 2\"), Lily Gladstone (\"Film Production\"), Michael Aranda (\"Film Criticism\"), Thomas Frank (\"Study Skills\") e Miriam Nielsen (\"Human Geography\").\nUn secondo canale, \"Crash Course Kids\", \u00e8 condotto da Sabrina Cruz e ha completato la sua prima serie, \"Science\". Il primo corso non in inglese, un rifacimento di \"World History\" in lingua araba, \u00e8 condotto da Yasser Abumuailek.\nProduzione.\nI corsi scientifici sono stati registrati in Missoula, Montana, nello stesso studio in cui sono stati registrati i video del canale \"SciShow\". Le serie \"Biology\" e \"Ecology\" sono state filmate di fronte a uno schermo verde; dalla serie \"Chemistry\" in poi, invece, i video sono stati registrati di fronte a un set apposito. Le serie scientifiche sono state prodotte da Nicholas Jenkins, con le musiche e i suoni curati da Michael Aranda e Blake de Pastino come script editor.\nLe serie umanistiche sono state girate in uno studio a Indianapolis, nello stesso studio in cui sono stati registrati i video dei canali \"The Art Assignment\" e \"Healthcare Triage\". Le serie sono prodotte e girate da Stan Muller, Mark Olsen e Brandon Brungard.\n\"Crash Course Kids\" \u00e8 filmato in uno studio a Toronto, Ontario. La serie \u00e8 diretta da Michael Arandae prodotta dal team di Missoula.\n\"Crash Course Economics\" \u00e8 stato ripreso nello YouTube Space di Los Angeles, California, e prodotto dal team di Indianapolis.\nLa grafica di tutte le serie tranne \"Biology\" and \"Ecology\" \u00e8 fornita da Thought Caf\u00e9 (precedentemente nota come Thought Bubble).\nFinanziamento.\nIl canale YouTube \"Crash Course\" \u00e8 stato annunciato nel dicembre 2011 e lanciato nel gennaio 2012, grazie ai fondi del programma \"YouTube Original Channel Initiative\"\nNell'aprile 2013, John Green dichiar\u00f2 che \"Crash Course\" era in difficolt\u00e0 economiche. Nel luglio 2013, nel video \"A chat with YouTube\", Hank Green espresse il suo disappunto riguardo al modo in cui YouTube stava cambiando politiche e controllando cosa veniva pubblicato. Quando i fondi finirono, i fratelli Green decisero di lanciare \"Subbable\", un sito di crowdfunding tramite cui i visitatori del canale \"Crash Course\" potevano fare donazioni mensili al canale, in cambio di benefit. Hank Green dichiar\u00f2 che la donazione doveva essere completamente volontaria, ispirata al concetto che gli iscritti al canale non avrebbero pagato perch\u00e9 obbligati, ma perch\u00e9 avevano a cuore il canale e volevano che continuasse a crescere. \"Crash Course\" \u00e8 stato il primo progetto a essere finanziato tramite \"Subbable\", ma oggi altri progetti possono ricevere donazioni tramite il sito A marzo 2015, Subbable venne acquisita da Patreon, e il crowdfunding di \"Crash Course\" si spost\u00f2 sulla nuova piattaforma.\nNel 2014, il canale ha annunciato una partnership con PBS Digital Studios. Tramite questa partnership, nel 2015 \u00e8 stato possibile introdurre nel team Phil Plait (che presenta il corso di astronomia) e Craig Benzine (che presenta quello sul governo americano; inoltre Hank Green condurr\u00e0 un nuovo corso di anatomia e fisiologia, mentre un altro conduttore si occuper\u00e0 di un corso di economia. John Green invece prender\u00e0 un anno sabbatico da \"Crash Course\".\nCorsi artistici.\n\"Games\".\nIl 25 marzo 2016, sul canale YouTube di \"Crash Course\" venne caricata una breve anteprima di \"Crash Course Games\". La serie tratta la storia dei giochi, includendo giochi da tavolo, videogiochi, giochi di carte, giochi di ruolo, sport ed altro ancora. La serie, condotta da Andre Meadows, dur\u00f2 dal 1 aprile al 16 dicembre 2016.\n\"Film\".\nIl 6 aprile 2017 fu caricata un'anteprima di \"Crash Course Film\". La serie \u00e8 stata divisa in tre segmenti: il primo, \"Film History\", \u00e8 presentato da Craig Benzine e dura 16 episodi, dal 13 aprile 2017; La seconda, \"Film Production\", presentato da Lily Gladstone; ed infine \"Film Criticism\", presentato da Michael Aranda. \"Criticism\" analizza film come \"Quarto potere\", \"Aliens - Scontro finale\", \"Selma - La strada per la libert\u00e0\", \"Fa' la cosa giusta\", \"Apocalypse Now\", \"Moonlight\", and \"\".\n\"Humanities\".\nJohn Green ha avviato il suo primo \"Crash Course\" il 26 gennaio 2012, con la serie \"World History\", utilizzando il termine \"Humanities\" per riferirsi ai suoi corsi umanistici. Grazie alla partnership con PBS, nuovi presentatori sono stati introdotti nel progetto, anche per compensare la decisione di John di prendersi una pausa dal progetto: Craig Benzine (\"Government\"), Adriene Hill e Jacob Clifford (\"Economics\") e Andre Meadows (\"Games\").\nQueste serie vengono prodotte nello studio di Indianapolis, tranne una serie del 2016, \"Philosophy\", che \u00e8 stata prodotta dal team di Missoula.\n\"World History\".\nLa prima serie lanciata sul canale \"Crash Course\" \u00e8 stata \"Crash Course World History\". La serie \u00e8 stata condotta da John Green ed \u00e8 stata pubblicata ogni gioved\u00ec dal 26 gennaio al 5 novembre 2012.\nIn ogni episodio, Green (al contempo presentatore e direttore esecutivo) elabora un argomento presentato nella prima parte dell'episodio. Il testo di ogni episodio \u00e8 scritto da Raoul Meyer, professore di storia mondiale ed ex-insegnante di Green all'Indiana Springs School; il testo viene successivamente revisionato dallo stesso Green.\n\"Crash Course World History\" ha dei \"leitmotiv\" ricorrenti: ad esempio, nel momento \"The Open Letter\", Green legge una lettera aperta indirizzata a un personaggio storico, a un periodo, a un oggetto o a un concetto. A volte Green interagisce con una versione pi\u00f9 giovane e ingenua di se stesso, che chiama \"Me from the past\": solitamente questo personaggio fa domande ingenue o osservazioni ovvie sull'argomento trattato.\nIn questa serie, Green incoraggia spesso i suoi spettatori a leggere la storia non attraverso la lente dell'Eurocentrismo, ma tenendo in considerazione il contesto storico generale. La serie ha avuto un ampio successo, attraendo milioni di spettatori; in particolare \u00e8 stata ampiamente seguita dagli studenti americani iscritti ai corsi di storia mondiale dell' \"Advanced Placement\", ed \u00e8 stata anche usata da diversi insegnanti per integrare i propri corsi. Diversi episodi sono stati anche messi in evidenza in pubblicazioni online.\nLa serie si \u00e8 conclusa gioved\u00ec 9 novembre 2012, dopo 42 episodi. Il 27 giugno 2014, tramite un video in anteprima, John Green ha annunciato che \"World History\" sarebbe tornato per una seconda stagione, con altri 30 episodi. La serie \u00e8 cominciata l'11 luglio 2014, con un episodio sulla civilizzazione, terminando il 4 aprile 2015 con alcune predizioni riguardo al futuro.\nNel 2018, una edizione di \"World History\" in lingua araba, condotta da Yasser Abumuailek, sar\u00e0 prodotta da Deutsche Welle e caricata sul loro canale arabo su YouTube.\n\"Literature\".\nLa seconda serie condotta da John Green \u00e8 stata sulla letteratura inglese, inizialmente composta da otto episodi trasmessi dal 15 novembre 2012 al 24 gennaio 2013. Tra le opere trattate troviamo Romeo e Giulietta, Il giovane Holden, Il grande Gatsby e le poesie di Emily Dickinson.\nNel febbraio 2014 \u00e8 stata annunciata la seconda stagione, sempre condotta da John Green. La seconda serie conta sedici episodi, trasmessi dal 27 febbraio al 12 giugno 2014, e ha trattato opere come l'Odissea, Edipo re, Il buio oltre la siepe, Mattatoio n. 5, Frankenstein e Amatissima.\nNel gennaio 2016, John Green annunci\u00f2 che la terza stagione di \"Crash Course Literature\" sarebbe uscita la successiva estate.\nQuesta stagione tratta Le avventure di Huckleberry Finn, \"Uomo invisibile\", \"Cent'anni di solitudine\", \"I loro occhi guardavano Dio\", \"Sula\", \"Il signore delle mosche\" e alcuni sonetti di William Shakespeare.\nIl 4 aprile 2017 John Green ha rivelato in un video su Vlogbrothers che una quarta stagione sarebbe uscita nell'autunno 2017, menzionando \"1984\" di George Orwell come possibile opera trattata. Il 22 giugno seguente, presso la VidCon, fu annunciata la lista completa delle opere: \"1984\", \"Il racconto dell'ancella\", \"La parabola del seminatore\", \"Candido\", \"Macbeth\", \"Gita al faro\", \"The Yellow Wallpaper\", e \"Orgoglio e pregiudizio\".\n\"U.S. History\".\nIl 24 gennaio 2013, nell'episodio finale del corso sulla letteratura inglese, John Green annunci\u00f2 che il corso sarebbe stato seguito da un corso sulla storia degli Stati Uniti d'America, a partire dal 31 gennaio 2013. La serie \u00e8 composta da 48 episodi ed \u00e8 stata scritta da Raoul Meyer. Come gi\u00e0 di prassi per il corso di storia mondiale, anche nel corso di storia americana Green cerca di mantenere una visione aperta e non-occidentale della storia. Il \"leitmotiv\" della lettera aperta viene sostituita dal \"Mistery Document\", un momento in cui Green prende un manoscritto da uno scomparto segreto nel camino e lo legge a alta voce, dopodich\u00e9 cerca di capire chi sia l'autore o quale sia la fonte. Se sbaglia, viene punito con una piccola e innocua scossa elettrica. La serie si \u00e8 conclusa il 6 febbraio 2014\n\"U.S. Government and Politics\".\nGrazie alla partnership con PBS Digital Studios, una nuova serie sul governo e sulla politica degli Stati Uniti d'America \u00e8 stata affidata a Craig Benzine, gi\u00e0 noto su YouTube come \"WheezyWaiter\". Il corso fornisce una panoramica su come il Governo federale degli Stati Uniti d'America dovrebbe funzionare e su come funziona realmente.\nLa serie \u00e8 durata dal 23 gennaio 2015 al 4 marzo 2016.\n\"Economics\".\nNel novembre 2014 Hank Green annunci\u00f2 tramite un video la partnership con PBS Studios e le nuove serie di \"Crash Course\" in arrivo nel 2015, tra cui nomin\u00f2 anche una serie sull'economia. Nel febbraio 2015, John Green annunci\u00f2 che i presentatori di questa serie sarebbero stati Adriene Hill e Jacob Clifford e a luglio 2015 una video anteprima \u00e8 stata caricata sul canale di \"Crash Course\". La serie \u00e8 durata dal 8 luglio 2015 al 9 giugno 2016.\n\"Philosophy\".\nIl 18 gennaio 2016, Hank Green annunci\u00f2 che avrebbe condotto una nuova serie riguardante la filosofia da febbraio 2016. Il primo episodio viene rilasciato l'8 febbraio. \"Philosophy\" \u00e8 il primo corso a possedere uno sponsor, Squarespace. La serie si concentra su questioni riguardanti la logica e la filosofia della scienza.\n\"Human Geography\".\nIl 12 ottobre 2016, il canale YouTube di \"Crash Course\" carica una breve anteprima di \"Crash Course Human Geography\". \u00e8 condotta da Miriam Nielsen.\nIl primo episodio fu pubblicato il 19 ottobre 2016, seguito una settimana dopo dal secondo; entrambi furono per\u00f2 rimossi il 27 ottobre. John Green spieg\u00f2 su Twitter che la serie doveva essere rifatta a causa di gravi errori fattuali il 31 ottobre John Green spieg\u00f2 che gli errori erano dovuti ad una produzione troppo affrettata dovuta a problemi di budget e personale.\nDurante un AMA (\"Ask Me Anything\") su Reddit durante ottobre 2017, John Green afferma che il corso non torner\u00e0 per nolto trempo.\n\"Mythology\".\nIl 17 febbraio 2017 viene caricata l'anteprima di \"Crash Course Mythology\". Condotta da Mike Rugnetta, la serie comincia il 24 febbraio 2017, trattando di miti della creazione, pantheon, miti della distruzione, eroi, luoghi mitici, creature mitologiche, oggetti del mito, e miti nel mondo moderno.\n\"The science stuff\".\nHank Green cominci\u00f2 la sua serie di \"Crash Course\" con una serie sulla biologia il 30 gennaio 2015. John si riferisce alle serie di Hank con il nome di \"The science stuff\", contrapponendo i video del fratello ai propri corsi chiamati \"Humanities\". Grazie alla partenership con PBS Studios, \u00e8 stato possibile ospitare altri conduttori: Phil Plait per \"Crash Course Astronomy\" e Shini Somara per \"Crash Course Physics\".\nQueste serie vengono prodotte nello studio di Missoula, tranne una serie del 2017, \"Computer Science\", che \u00e8 stata prodotta dal team di Indianapolis.\n\"Biology\".\nLa prima serie di Hank Green, \"Crash Course Biology\" \u00e8 stata lanciata il 30 gennaio 2012 con l'episodio \"That's Why Carbon Is a Tramp\". La serie conta quaranta episodi pubblicati ogni luned\u00ec, fino al 22 ottobre 2012. La serie fa largo uso di umorismo per mescolare intrattenimento e contenuti educativi. Un \"leitmotiv\" del programma \u00e8 il momento della \"Biolo-graphy\", in cui Green presente una breve biografia della persona collegata con l'argomento dell'episodio. Alla fine di ogni episodio, Hank presenta un indice degli argomenti trattati (con un link che permette di far ripartire il video dal punto di interesse).\nNel luglio 2012, l'episodio sull'anatomia comparata \u00e8 comparso in un articolo su Mashable.\n\"Ecology\".\nNell'episodio finale della serie sulla biologia, Green rivela che ci sarebbe stata una seconda serie con la stessa struttura della serie \"Biology\", che avrebbe trattato argomenti di ecologia. La serie \u00e8 cominciata il 5 novembre 2012 e conta dodici episodi.\n\"Chemistry\".\nNel gennaio 2013, Hank Green annunci\u00f2 la nuova serie sulla chimica, strutturata come le serie sulla biologia e sull'ecologia. Hank affronta l'importanza della chimica per il mondo presentando la serie in un breve video in anteprima pubblicato il 4 febbraio 2013. La serie \u00e8 partita l'11 febbraio 2013 e conta quarantasei episodi.\n\"Psychology\".\nIl 3 gennaio 2014, Hank Green annunci\u00f2 il lancio di una nuova serie sulla psicologia, cominciata poi il 3 febbraio 2014. La serie \u00e8 terminata il 24 novembre 2014 con il quarantesimo episodio.\n\"Anatomy &amp; Physiology\".\nNel novembre 2014. Hank Green annunci\u00f2 che nel 2015 ci sarebbe stata una nuova serie riguardante l'anatomia e la fisiologia. La serie \u00e8 cominciata il 6 gennaio 2015.\n\"Astronomy\".\nA partire dal 15 gennaio 2015 Phil Plait presenta un corso di astronomia. Plait ha annunciato che il corso coprir\u00e0 i principali argomenti di astronomia come i moti celesti, l'osservazione a occhio nudo, i pianeti, le eclissi, le stelle, le galassie e l'intero Universo.\n\"Physics\".\nIl 29 gennaio 2016, il Tumblr di \"Crash Course\" conferma che il corso di fisica avrebbe debuttato a fine marzo, condotto da Shini Somara. Una breve anteprima video di \"Crash Course Physics\" \u00e8 stata caricata su YouTube il 18 febbraio 2016.La serie debutta il 31 marzo 2016.\n\"Computer Science\".\nIl 15 febbraio 2017 viene caricata un'anteprima di \"Crash Course Computer Science\". La serie comincia il 22 febbraio, presentata da Carrie Anne Philbin, e tratta di elettronica ed informatica.\n\"Sociology\".\nIl 28 febbraio 2017 viene caricata un'anteprima di \"Crash Course Sociology\". La serie comincia il 13 marzo, presentata da Nicole Sweeney.\n\"Statistics\".\nIl 17 gennaio 2018 viene caricata un'anteprima di \"Crash Course Statistics\". Comincer\u00e0 la settimana successiva, presentata da Adrienne Hill, gi\u00e0 co-conduttrice della serie \"Economics\".\nAltre serie.\n\"Big History\".\nNel maggio 2014, John Green preannunci\u00f2 una nuova, imminente serie di dieci episodi sulla Grande Storia, finanziata da una concessione di una delle associazioni di Bill Gates. Inizialmente la serie era trasmessa sul canale \"Big History Project\" (non sul canale \"Crash Course\"); solo a partire dal 19 agosto 2014 il canale cominci\u00f2 a ospitare i nuovi episodi della serie \"Crash Course Big History\". In questa serie si narra la storia dell'esistenza, dal Big Bang fino all'evoluzione della vita. Entrambi i fratelli Green hanno presentato la serie assieme a Emily Graslie. A partire dal 17 settembre 2014, gli episodi della serie \"Crash Course Big History\" sono stati pubblicati anche sul canale YouTube \"Crash Course\".\nNel marzo 2017, Emily Graslie comunic\u00f2 dal suo profilo Twitter che avrebbe partecipato a una nuova stagione di Big History. Il primo episodio della seconda stagione \u00e8 programmato per il 24 maggio 2017.\n\"Intellectual Property\".\nNel febbraio 2015, John Green ha annunciato che il produttore Stan Muller condurr\u00e0 una miniserie di sei episodi sulla propriet\u00e0 intellettuale.\n\"Crash Course Kids\".\nIl 23 febbraio 2015 \u00e8 stata annunciata una nuova serie tramite un video anteprima, dedicata al mondo della scienza spiegato ai bambini. Questa serie sar\u00e0 presentata da Sabrina Cruz, gi\u00e0 nota su YouTube come NerdyAndQuirky.\n\"Study Skills\".\nIl 18 luglio 2017, il team grafico Thought Caf\u00e9 ha condiviso su Twitter un'immagine del calendario delle prossime serie di Crash Course, che includeva \"Study Skills\" con Thomas Frank per il successivo 8 agosto.\nSerie future.\nIl 16 ottobre 2017 Crash Course ha annunciato cinque nuove serie per il 2018: \"Engineering\", \"Theater and Drama\", \"History of Science\", \"Media Literacy\" e \"Statistics\".\nDVD e download.\nTramite lo shop online di DFTBA sono disponibili i cofanetti DVD della serie \"Biology\" e della prima stagione di \"World History\".\nNel giugno 2016 viene lanciato il sito ufficiale (http://thecrashcourse.com/), che offre il download di tutti gli episodi di ciascuna serie per la fruizione offline."}
{"id": "5340122", "revid": "339392", "url": "https://it.wikipedia.org/wiki?curid=5340122", "title": "Volejbol'nyj Klub Zenit", "text": ""}
{"id": "5340146", "revid": "1442080", "url": "https://it.wikipedia.org/wiki?curid=5340146", "title": "Dubai Tennis Championships 2015 - Qualificazioni singolare maschile", "text": ""}
{"id": "5340149", "revid": "697352", "url": "https://it.wikipedia.org/wiki?curid=5340149", "title": "Jaroslav Ch\u00e1\u0148a", "text": "Carriera.\nNazionale.\nEsordisce il 28 ottobre 1921 contro la Jugoslavia (6-1)."}
{"id": "5340151", "revid": "79968", "url": "https://it.wikipedia.org/wiki?curid=5340151", "title": "Biblioteche dell'Universit\u00e0 di Salerno", "text": ""}
{"id": "5340152", "revid": "104458", "url": "https://it.wikipedia.org/wiki?curid=5340152", "title": "Robert Kelley", "text": ""}
{"id": "5340153", "revid": "404449", "url": "https://it.wikipedia.org/wiki?curid=5340153", "title": "I Went Down", "text": ""}
{"id": "5340154", "revid": "404449", "url": "https://it.wikipedia.org/wiki?curid=5340154", "title": "Happy Ever Afters", "text": ""}
{"id": "5340155", "revid": "404449", "url": "https://it.wikipedia.org/wiki?curid=5340155", "title": "The Food Guide to Love", "text": ""}
{"id": "5340162", "revid": "599013", "url": "https://it.wikipedia.org/wiki?curid=5340162", "title": "Karel Nytl", "text": "Carriera.\nNazionale.\nIl 28 ottobre 1921 esordisce contro la Jugoslavia (6-1)."}
{"id": "5340163", "revid": "110157", "url": "https://it.wikipedia.org/wiki?curid=5340163", "title": "Fondazione Klaus Tschira", "text": "Fondazione Klaus Tschira (o in tedesco Klaus Tschira Stiftung (KTS)) \u00e8 una fondazione tedesca fondata dal fisico Klaus Tschira nel 1995 come organizzazione \"no profit\".\nIl suo obiettivo primario \u00e8 sostenere progetti d'informatica, di scienze naturali e matematica.\nIl KTS pone enfasi sulla pubblica comprensione nei predetti campi.\nHa sede a Villa Bosch a Heidelberg in Germania, l'ex residenza del premio Nobel per la chimica Carl Bosch (1874\u20131940)."}
{"id": "5340164", "revid": "640389", "url": "https://it.wikipedia.org/wiki?curid=5340164", "title": "Qualificazioni al campionato mondiale di calcio 2018 - AFC", "text": "La zona asiatica delle qualificazioni al campionato mondiale di calcio 2018 vede le squadre in competizione per i posti per la fase finale in Russia.\nRegolamento.\nLe qualificazioni della zona asiatica sono iniziate il 12 marzo 2015 e si concluderanno il 10 ottobre 2017. La procedura \u00e8 la seguente:\nPrimo round.\nGli accoppiamenti del primo round sono stati sorteggiati il 10 febbraio 2015. L'andata \u00e8 stata giocata il 12 marzo, il ritorno il 17 marzo 2015.\nSecondo round.\nI sorteggi del secondo turno si sono svolti il 14 aprile 2015 a Kuala Lumpur. Le prime classificate e le migliori 4 seconde passano al terzo turno.\nRaffronto tra le seconde classificate.\nLe quattro migliori seconde classificate ottengono la qualificazione al terzo round, mentre le altre sono eliminate. Dato che il gruppo F \u00e8 composto da quattro squadre, mentre negli altri gruppi ve ne sono cinque, le partite contro le squadre classificatesi al quinto posto degli altri gironi non sono valide per il conteggio dei punti delle migliori seconde classificate.\nTerzo round.\nLe 12 squadre vengono sorteggiate in due gruppi da 6 squadre ciascuno con partite di andata e ritorno. Le prime due di ogni girone si qualificano alla fase finale del Mondiale 2018, le due terze vanno al quarto round. Le squadre qualificate dal secondo round sono divise in sei fasce secondo il ranking FIFA di aprile 2016.\nIl sorteggio per il terzo turno si \u00e8 tenuto il 12 aprile 2016, alle ore 16.30 MST (UTC 8), al Mandarin Oriental Hotel a Kuala Lumpur, Malaysia.\nQuarto round.\nLe due squadre terze classificate dei due gruppi del terzo turno si sono affrontate con una partita di andata e ritorno il 5 e il 10 ottobre 2017 per determinare quale squadra sarebbe avanzata al play-off intercontinentale."}
{"id": "5340165", "revid": "115565534", "url": "https://it.wikipedia.org/wiki?curid=5340165", "title": "Diga di Pranu Antoni", "text": "La diga Pranu Antoni \u00e8 uno sbarramento artificiale situato nell'omonima localit\u00e0, in territorio di Fordongianus, provincia di Oristano. L'impianto \u00e8 realizzato sul fiume Tirso, immediatamente dopo il punto di confluenza col rio Flumineddu del Barigadu e a circa due chilometri a valle della diga Eleonora d'Arborea che d\u00e0 origine al lago Omodeo.\nL'impianto, di propriet\u00e0 della Regione Sardegna, fa parte del sistema idrico multisettoriale regionale ed \u00e8 gestito dall'Ente acque della Sardegna."}
{"id": "5340167", "revid": "122975307", "url": "https://it.wikipedia.org/wiki?curid=5340167", "title": "Massimo Rinaldi (vescovo)", "text": "Biografia.\nMassimo Rinaldi nacque a Rieti il 24 settembre 1869, terzo di quattro figli da Giuseppe e Barbara Marinelli; i fratelli Domenico (ingegnere) e Alberto (imprenditore) furono entrambi presidenti della sezione reatina del Club Alpino Italiano. Rimasto orfano di madre all'et\u00e0 di 4 anni, venne allevato dallo zio paterno don Domenico Rinaldi (futuro vescovo di Montefiascone).\nStudi\u00f2 nel seminario diocesano di Rieti e ricevette l'ordinazione presbiterale il 16 luglio 1893 per l'imposizione delle mani del vescovo di Rieti Carlo Bertuzzi; fece le prime esperienze pastorali nelle parrocchie di Ornaro e di Greccio; nel 1896, lo zio don Domenico, nominato vescovo di Montefiascone, lo volle con s\u00e9 come segretario particolare.\nMissionario.\nDon Massimo venne a conoscenza dell'opera dei missionari di San Carlo per gli emigrati italiani in America, fondata dal vescovo di Piacenza Giovanni Battista Scalabrini; comprese che quella era la strada da seguire per dare compimento alla propria vocazione sacerdotale e, senza alcun preavviso lasci\u00f2 l'incarico presso la curia vescovile di Montefiascone e, dopo circa un mese di permanenza a Piacenza, il 5 novembre 1900 salp\u00f2 da Genova alla volta del Brasile; il 20 dicembre giunse ad Encantado nel Rio Grande do Sul.\nInizi\u00f2 il suo apostolato tra i coloni italiani guidato dagli insegnamenti dello Scalabrini; raggiungeva a piedi o a dorso di mulo i villaggi pi\u00f9 sperduti per ricondurre gli uomini a Dio, aiutandoli a comprendere il vero fine della salvezza. Nel 1904 ricevette la visita del fondatore che lo nomin\u00f2 superiore provinciale. Torn\u00f2 in Italia nel 1910 per il capitolo generale della sua congregazione; venne eletto all'unanimit\u00e0 procuratore ed economo generale, oper\u00f2 in questa funzione fino al 1924.\nVescovo di Rieti.\nPapa Pio XI lo nomin\u00f2 vescovo di Rieti con bolla del 2 agosto 1924; ricevette la Consacrazione Episcopale il 19 marzo 1925 per l'imposizione delle mani del cardinale segretario di Stato Raffaele Merry del Val, coconsacranti i vescovi Ernesto Filippi e Gisleno Veneri.\nDa vescovo si distinse per l'impegno sociale e per la collaborazione con le autorit\u00e0 civili per lo sviluppo economico della citt\u00e0, da poco elevata a capoluogo di provincia.\nGrande appassionato di montagna, si guadagn\u00f2 il soprannome di \u00abvescovo scarpone\u00bb perch\u00e9 compiva per lo pi\u00f9 a piedi le sue visite pastorali nelle zone pi\u00f9 sperdute e impervie della diocesi. A lui \u00e8 stato intitolato il rifugio Massimo Rinaldi sul monte Terminillo, dove \u00e8 presente un suo busto bronzeo realizzato nel 2002 dallo scultore Dino Morsani.\nMor\u00ec a Roma, nella casa generalizia degli Scalabriniani il 31 maggio 1941.\nBeatificazione.\nIl 25 gennaio 1991 il vescovo di Rieti Giuseppe Molinari apr\u00ec il processo diocesano per la canonizzazione del servo di Dio Massimo Rinaldi; il 20 novembre 1998 ne venne riconosciuta la validit\u00e0.\nGenealogia episcopale.\nLa genealogia episcopale \u00e8:"}
{"id": "5340169", "revid": "729019", "url": "https://it.wikipedia.org/wiki?curid=5340169", "title": "Focke-Wulf GL 22", "text": "Il Focke-Wulf GL 22 fu un aereo da trasporto passeggeri di linea e da addestramento bimotore, monoplano ad ala alta, sviluppato dall'azienda tedesca Focke-Wulf-Flugzeugbau AG negli anni venti.\nUlteriore sviluppo del precedente Focke-Wulf GL 18, del quale era essenzialmente una variante rimotorizzata, venne utilizzato dalla Deutsche Verkehrsfliegerschule (DVS) nelle proprie scuole di volo.\nStoria del progetto.\nDopo che la Focke-Wulf ebbe introdotto nella propria gamma il suo primo bimotore, il GL 18, e ne avesse realizzato nel 1928 la variante GL 18c equipaggiandola con il motore aeronautico Siemens-Halske Sh 12 a 9 cilindri radiale raffreddato ad aria, venne deciso di svilupparne un'ulteriore variante che l'azienda identific\u00f2 con la nuova denominazione GL 22.\nIl nuovo progetto riproponeva l'impostazione generale del precedente modello, bimotore monoplano con fusoliera che integrava la cabina di pilotaggio allo scompartimento passeggeri con quattro posti a sedere in tandem, affidando definitivamente la propulsione ad una coppia di radiali Sh 12, collocati sempre in gondole alari ma spostate verso il basso, lasciando libero al flusso d'aria l'estradosso dell'ala a profilo spesso. Altre differenze della struttura complessiva del modello erano nella forma della fusoliera, nel diverso disegno del naso e dell'impennaggio e nel carrello d'atterraggio che, pur rimanendo fisso del tipo biciclo anteriore pi\u00f9 pattino d'appoggio sotto la coda, integrava gambe di forza collegate superiormente alle gondole motore, in una struttura ammortizzata che aumentava considerevolmente la distanza trasversale delle due ruote.\nIl modello venne avviato alla produzione nel 1928 e presentato all'edizione dello stesso anno della Mostra internazionale dell'aeronautica di Berlino (ILA).\nDestinato ufficialmente al mercato dell'aviazione commerciale, in particolare come proposta alle compagnie aeree per il trasporto di passeggeri, merci e posta aerea a corto-medio raggio, l'unico committente si rivel\u00f2 essere la Deutsche Verkehrsfliegerschule (DVS) per destinarlo all'addestramento per i plurimotori nelle proprie scuole di volo.\nTecnica.\nLa fusoliera, dalla sezione rettangolare sviluppata in altezza, era realizzata con struttura in legno ricoperta anteriormente da tela trattata e posteriormente, nella zona destinata ai passeggeri, da un doppio strato di pannellature in compensato. Al suo interno trovavano posto il pilota e quattro passeggeri seduti in un'unica fila.\nLa velatura era monoplana, con ala dal profilo spesso collocata alta sulla fusoliera, realizzata con struttura in legno ricoperta anteriormente in fogli di compensato e posteriormente in tela trattata.\nImpiego operativo.\nTutti e quattro gli esemplari prodotti, WerkNr. 37 e da 39 a 41, e immatricolati rispettivamente D-1349, D-1375, D-1418 e D-1462, vennero utilizzati dal 1928 dalla Deutsche Verkehrsfliegerschule (DVS), una organizzazione paramilitare clandestina che operava nelle scuole di volo civili e che aveva lo scopo di formare i nuovi piloti da poter indirizzare alla futura aeronautica militare dopo la sua ricostituzione.\nIl GL 22 ebbe comunque una vita operativa breve; i primi due esemplari rimasero in servizio fino al giugno 1930, quindi accantonati, gli altri due vennero persi in incidenti di volo, rispettivamente nel settembre e nel novembre 1928."}
{"id": "5340176", "revid": "1543377", "url": "https://it.wikipedia.org/wiki?curid=5340176", "title": "Consorzio Trasporti Pubblici Insubria", "text": "Il Consorzio Trasporti Pubblici Insubria s.c.a.r.l., meglio conosciuto come CTPI, \u00e8 una societ\u00e0 consortile mista di trasporto pubblico di Varese.\nGestisce il trasporto urbano e extraurbano di Varese."}
{"id": "5340177", "revid": "1266208", "url": "https://it.wikipedia.org/wiki?curid=5340177", "title": "Societ\u00e0 Ginnastica Pro Lissone 1934-1935", "text": "Questa voce raccoglie le informazioni riguardanti la Societ\u00e0 Ginnastica Pro Lissone nelle competizioni ufficiali della stagione 1934-1935.\nLa Pro Lissone scese in campo per tutta la stagione con una maglia a strisce verticali bianco-azzurre.\nAvvenimenti.\nLa Pro Lissone \u00e8 in grave difficolt\u00e0 sin dall'inizio della stagione.&lt;br&gt;\nPer rimpinguare le casse sociali il club \u00e8 costretto a vendere al Monza i propri giocatori pi\u00f9 pregiati, ovvero il portiere Micucci e gli attaccanti Gelosa e Lorenzini. Ma cos\u00ec si risolvono solo in parte i problemi dei biancobl\u00f9.&lt;br&gt;\nCostretta a fare di necessit\u00e0 virt\u00f9, si rinnova il parco giocatori utilizzando i migliori elementi a disposizione nella squadra riserve e ragazzi prendendo da altre squadre solo giocatori liberi, attingendo il pi\u00f9 possibile a squadre della locale Sezione Propaganda.\nAlla 5\u00aa giornata di andata arriva l'evento che condizioner\u00e0 non solo il campionato ma anche il futuro della squadra nei campionati federali. Il 18 novembre ospita in casa il Fanfulla di Lodi, ma all'arrivo al campo sportivo della squadra lodigiana non ha abbastanza liquidit\u00e0 per poter pagar loro l'indennit\u00e0 di trasferta obbligatoria costituita da una percentuale fissa degli incassi (gi\u00e0 molto ridotti) e 13 biglietti di andata e ritorno in terza classe sui treni dell'epoca per i giocatori (11 titolari pi\u00f9 una riserva) e l'accompagnatore e il Fanfulla ha perci\u00f2 il diritto di rifiutarsi di giocare la partita ed ottenere lo 0-2 a tavolino per rinuncia della Pro Lissone non avendo ottemperato ai normali obblighi di ospitalit\u00e0, cos\u00ec come d'uso per ogni partita ufficiale.\nIl D.D.S. visto il rifiuto anche successivo dei lissonesi e non potendo attingere al deposito cauzionale pagato dal club all'inizio della stagione non pu\u00f2 far altro che mettere in mora la societ\u00e0 denunciandola anche alle autorit\u00e0 fasciste, che in questi casi non andavano molto per il sottile.\nAl termine del campionato, commissariato il Consiglio Direttivo imponendo nuovi dirigenti in camicia nera, la squadra fu a malapena iscritta al successivo campionato di Prima Divisione regionale e nel giro di un anno fu sospesa definitivamente l'attivit\u00e0 sportiva a causa delle perduranti difficolt\u00e0 finanziarie."}
{"id": "5340178", "revid": "248762", "url": "https://it.wikipedia.org/wiki?curid=5340178", "title": "CTPI", "text": ""}
{"id": "5340181", "revid": "1310927", "url": "https://it.wikipedia.org/wiki?curid=5340181", "title": "Hong Kong Football Club", "text": "L'Hong Kong Football Club () \u00e8 una associazione polisportiva di Hong Kong.\nStoria.\nLa societ\u00e0 venne fondata il 12 febbraio 1886 per volont\u00e0 di sir James Haldane Stewart Lockhart. Quattro giorni dopo la sua fondazione gioc\u00f2 il suo primo incontro di rugby, mentre il 16 marzo seguente il primo di calcio.\nNel 1976 la prima edizione dell'Hong Kong Sevens, torneo di rugby a 7, fu disputata presso il club.\nCalcio.\nLa prima partita disputata dal club fu giocata il 16 marzo 1886 contro una selezione del Royal Engineers Association Football Club.\nPrimo successo del club fu la vittoria della Hong Kong Senior Challenge Shield 1898-1899. Il club si aggiudic\u00f2 la Hong Kong Senior Challenge Shield anche nel 1908, 1916, 1919 e 1922.\nNella stagione 1919-1920 vinse il suo primo ed unico campionato a Hong Kong.\nIl sodalizio fa parte del Club of Pioneers, associazione che raccoglie le squadre di calcio pi\u00f9 antiche del mondo.\nRugby.\nIl rugby fu il primo sport disputato dall'associazione. Il HKFC \u00e8 stato uno dei membri fondatori della federazione di rugby a 15 di Hong Kong."}
{"id": "5340189", "revid": "298229", "url": "https://it.wikipedia.org/wiki?curid=5340189", "title": "Savanah Leaf", "text": "Gioca nel ruolo di schiacciatrice nell'Istres Ouest Provence Volley-Ball.\nCarriera.\nLa carriera Savanah Leaf inizia nei tornei scolastici statunitensi, ai quali prende parte con la squadra di pallavolo della Marin Academy. Terminate le scuole superiori entra a far parte della squadra della San Jos\u00e9 State University, con la quale prende parte alla Division I NCAA nel 2011, ma gi\u00e0 nella edizione seguente cambia universit\u00e0, trasferendosi alla University of Miami, dove termina la propria carriera universitaria nel 2014; nel 2012 debutta nella Nazionale del Regno Unito, con la quale prende parte ai Giochi della XXX Olimpiade di Londra.\nNella stagione 2015 inizia la carriera professionistica, giocando nella Liga de Voleibol Superior Femenino con le Criollas de Caguas, che per\u00f2 lascia a stagione in corso. Nel campionato 2015-16 si trasferisce in Francia per vestire la maglia dell'Istres Ouest Provence Volley-Ball, in Ligue A."}
{"id": "5340193", "revid": "1635571", "url": "https://it.wikipedia.org/wiki?curid=5340193", "title": "College of Arms", "text": "College of Arms detto anche Heralds College (in italiano Collegio degli araldi o Collegio delle armi) \u00e8 una corporazione reale consistente di ufficiali araldici, con giurisdizione sullInghilterra, il Galles, lIrlanda del Nord e alcuni Reami del Commonwealth. Gli araldi sono nominati del Sovrano britannico e sono l'autorit\u00e0 autorizzata ad agire per conto della Corona in tutte le questioni di araldica, la concessione di nuovi stemmi, ricerche genealogiche e la registrazione di \"pedigree\". Il Collegio \u00e8 inoltre l'organo ufficiale responsabile per questioni relative al l'esposizione di bandiere sulla terraferma, e mantiene i registri ufficiali delle bandiere e di altri simboli nazionali. Nonostante sia una parte della Casa reale del Regno Unito, il Collegio \u00e8 auto-finanziato, senza il sostegno di alcun fondo pubblico.\nFondato per concessione reale nel 1484 dal re Riccardo III, il collegio \u00e8 una delle poche autorit\u00e0 araldiche ufficiali rimaste in Europa. Nel Regno Unito vi sono due autorit\u00e0 del genere, la Corte del Lord Lyon in Scozia e il Collegio degli araldi per il resto del Regno Unito. Il Collegio ha la sua sede nella Citt\u00e0 di Londra sin dalla sua fondazione, e \u00e8 nella sede attuale in \"Queen Victoria Street\" dal 1555. Il Collegio degli araldi inoltre \u00e8 impegnato e \u00e8 consultato nella programmazione di molte eventi cerimoniali come le incoronazioni di un monarca britannico, funerali di Stato, il servizio annuale della Giarrettiera e le cerimonie di apertura del Parlamento del Regno Unito. Gli araldi del Collegio accompagnano il sovrano in molte di queste occasioni.\nIl collegio include tredici ufficiali o araldi: tre Re d'armi, sei araldi d'armi e quattro persevanti d'armi. Ci sono inoltre sette ufficiali straordinari, che prendono parte nelle occasioni cerimoniali ma non sono parte del Collegio. L'intera corporazione \u00e8 supervisionata dal Conte maresciallo, un ufficio ereditario sempre detenuto dal duca di Norfolk.\nStoria.\nFondata nel 1484 da re Riccardo III, \u00e8 una corporazione di araldisti creata dalla Corona inglese col principale mandato di accertare e registrare i nuovi stemmari. I suoi membri appartengono alla Corte reale, operano in nome e per conto di essa, ed hanno competenza su Regno Unito, Galles ed Irlanda del Nord.\nLa sede si trova nel quartiere di Blackfriars della \"City\" di Londra, classificata come edificio di primo grado. Danneggiato durante la seconda guerra mondiale, il complesso architettonico di \"Queen Victoria Street\" fu restaurato nel dopoguerra. \"St Benet's, Paul's Wharf\" \u00e8 dal 1556 la Chiesa madre del Collegio delle Armi, edificio di culto anglicano di lingua gallese nel quale sono stati sepolti numerosi suoi maestri d'armi e di cerimonie.\nCompetenze.\nI principali compiti del Collegio delle Armi sono: la tenuta degli alberi genealogici, la ricerca in campo araldico e genealogico, il supporto decisionale a Governo, enti locali, associazioni e privati cittadini su tutti gli aspetti della scienza araldica. \nEsso fornisce pareri in merito ai titoli inglesi di paria e di baronetto, il cerimoniale e l'ordine di precedenza gerarchico delle autorit\u00e0 nella apparizioni pubbliche. Assistono il Conte maresciallo di Inghilterra nell'organizzazione delle cerimonie ufficiali, incluse le incoronazioni ed i funerali di Stato.\nGli armoriali sono nati e tutt'oggi ancora creati da lettere patenti dell'araldo in capo, detto \"King of Arms\" (Re d'Armi). Essi possono essere registrati sia per persone fisiche che per persone giuridiche. La registrazione avviene al verificarsi di una delle seguenti due condizioni: la prova dell'esistenza di un progenitore maschio in linea diretta che sia stato titolare di armoriale, ovvero la concessione unilaterale d'autorit\u00e0 del beneficio da parte del Collegio delle Armi, il cui archivio preserva da secoli numerosi documenti relativi all'araldica e agli alberi genealogici inglesi.\nLe decisioni del Collegio hanno valore legale e producono effetti giuridici in altri Paesi del Commonwealth britannico, privi di una propri istituzione statale per l'araldica. Fanno eccezione il Canada e il Sudafrica, dove sono attivi rispettivamente la \"Canadian Heraldic Authority\" e il \"Bureau of Heraldry\".\nIn Scozia opera invece il \"Lord Lyon\", autorit\u00e0 amministrativa indipendente, dotata di propri poteri regolatori e giurisdizionali.\nFinanziamento.\nIl Collegio delle armi non \u00e8 finanziato dallo Stato, e i costi delle sue attivit\u00e0 sono parzialmente coperti dai canoni annuali riscossi sulle concessioni di armoriali. Gli ufficiali del Registro ricevono dalla Corona un salario simbolico inferiore a 50 sterline l'anno, e nonostante ci\u00f2 svolgono le loro attivit\u00e0 professionale in modo indipendente.\nIl Collegio \u00e8 sostenuto da donazioni volontarie vincolate a progetti specifici, ad esempio a favore delle sezioni di conservatoria e di archivistica, oppure per la manutenzione della sede storica.\nLa Societ\u00e0 del Leone Bianco e la Fondazione del Collegio delle Armi negli Stati Uniti (\"College of Arms Foundation\"\")\" sono alcuni degli enti di sostegno a partecipazione libera che finanziano l'istituto, che si rapporta anche al \"College of Arms Trust\"."}
{"id": "5340196", "revid": "729019", "url": "https://it.wikipedia.org/wiki?curid=5340196", "title": "KHAD", "text": "La Khadamat-e Aetla'at-e Dawlati (pashto/persiano '\u062e\u062f\u0645\u0627\u062a \u0627\u0637\u0644\u0627\u0639\u0627\u062a \u062f\u0648\u0644\u062a\u06cc', tradotto direttamente come \"Agenzia di Intelligence Statale\", ma letteralmente \"Servizio Informazioni di Stato\"), maggiormente nota con l'acronimo KHAD (o KhAD), fu la principale agenzia di sicurezza e agenzia d'intelligence dell'Afghanistan, utilizzata anche come polizia segreta durante l'occupazione sovietica. Successore dell'AGSA (\"Dipartimento per Salvaguardia degli Interessi dell'Afghanistan\") e del KAM, il KHAD fu nominalmente parte dello stato afghano, essendo fermamente sotto il controllo del KGB sovietico fino al 1989. Nel gennaio 1986 modific\u00f2 status divenendo ufficialmente nota come \"Ministero per Sicurezza dello Stato\" (Wizarat-i Amaniyyat-i Dawlati, o WAD)."}
{"id": "5340226", "revid": "71103513", "url": "https://it.wikipedia.org/wiki?curid=5340226", "title": "Antigono di Soch\u00f2", "text": ""}
{"id": "5340227", "revid": "599013", "url": "https://it.wikipedia.org/wiki?curid=5340227", "title": "Toyota Motors Soccer Club 1990-1991", "text": "Questa voce raccoglie le informazioni riguardanti il Toyota Motors Soccer Club nelle competizioni ufficiali della stagione 1990-1991.\nCampionato.\nTornato in prima divisione dopo due anni di assenza il Toyota Motors, che nel precampionato aveva ingaggiato alcuni calciatori brasiliani come Jorginho ed era stato eliminato al secondo turno della Coppa di Lega, concluse il campionato al quinto posto ottenendo il suo miglior risultato dell'era dilettantistica. A livello societario, verso la fine della stagione la Toyota scelse di trasformare la propria squadra in un club professionistico iscrivendola alla neocostituita J. League con il nome di Nagoya Grampus Eight.\nMaglie e sponsor.\nLe maglie, prodotte dall'Adidas, recano sulla parte anteriore l'iscrizione facente parte del logo aziendale della Toyota. Sulla spalla sinistra \u00e8 inoltre presente il marchio della squadra."}
{"id": "5340229", "revid": "124258102", "url": "https://it.wikipedia.org/wiki?curid=5340229", "title": "Terapista dello sport", "text": "Un Terapista dello Sport (Athletic Trainer) \u00e8 un professionista della sanit\u00e0 che lavora nel campo di medicina sportiva, da non confondersi con il Fisioterapista o il Preparatore atletico. Terapia Sportiva \u00e8 stata riconosciuta dalla American Medical Association (AMA) nel 1990. Professione comune negli Stati Uniti d'America e in Canada, il Terapista dello Sport non \u00e8 presente in Italia. Ci sono comunque Terapisti dello Sport provenienti da altre nazioni che lavorano in Italia, ad esempio Bill Tillson MS, ATC presso il centro medico del .\nLa World Federation of Athletic Training and Therapy (WFATT) \u00e8 l'organizzazione internazionale che rappresenta i Terapisti dello Sport nel mondo, promuovendo l'attivit\u00e0 professionale.\nLa professione viene cos\u00ec descritta dalla National Athletic Trainers' Association (NATA) nell'Agosto 2007:\nPer divenire Terapista dello Sport una persona deve prima aver completato una laurea attraverso un'universit\u00e0 accreditata, e poi superare l'esame amministrato dal Board of Certification (BOC). \nLe aree di competenza di un Terapista dello Sport sono:\nIl Terapista dello Sport rende i suoi servizi in diversi strutture, le quali includono centri per la terapia sportiva, scuole primarie, universit\u00e0, centri di fisioterapia, ospedali, studi medici, aziende, e strutture militari.\nNuove are emergenti per i Terapisti dello Sport includono fellowship chirurgiche.\nCorsi di Studio.\nLa Commissione per l'Accreditamento della Formazione dei Terapisti dello Sport, Commission on Accreditation of Athletic Training Education (CAATE), controlla gli standard per i curricula formativi di tutte le istituzioni accreditate, sia professionali (entry-level) che post professionali.\nQuesti standard dettano il contenuto sia della parte didattica che di pratica dei corsi di studio. Le aree sono cos\u00ec divise:\nProgrammi Post-professionali.\nEsistono molti masters in Terapia Sportiva. Questi programmi sono per Terapisti dello Sport certificati che desiderano divenire esperti nel campo, ricercatori, o professionisti di livello avanzato. \nDiverse universit\u00e0 offrono questi programmi:\nA.T. Still University, University of Hawaii at Manoa, Illinois State University, Indiana State University, Indiana University, University of Kentucky, Michigan State University, Western Michigan University, University of North Carolina Chapel Hill, Ohio University, University of Oregon, California, University of Pennsylvania, Temple University, Old Dominion University, University of Toledo, University of Virginia, University of Missouri. \nEsistono anche Dottorati in Terapia dello Sport che sono dedicati a creare Terapisti dello Sport di livello avanzato, o esperti in ricerca.\nPazienti.\nI terapisti dello Sport curano diversi tipi di pazienti, dall'atleta amatoriale e professionista al paziente che necessita di cure riabilitative ortopediche. La NATA identifica i gruppi di clienti tipici come segue:\nI servizi resi dai Terapisti dello Sport sono svolti all'interno di diverse strutture:"}
{"id": "5340230", "revid": "1048993", "url": "https://it.wikipedia.org/wiki?curid=5340230", "title": "Guido Martufi", "text": "Biografia.\nFiglio di un barbiere, inizi\u00f2 ad appena due anni a frequentare i set cinematografici . Nel 1951, a soltanto undici anni, venne chiamato a Hollywood, notato dal regista William A. Wellman, che gli affid\u00f2 una parte nel western drammatico \"Donne verso l'ignoto\". Negli Stati Uniti recit\u00f2 anche in \"Teresa\" (1951) di Fred Zinnemann. \nRientrato in Italia, fu messo sotto contratto dalla societ\u00e0 D.D.L., che all'epoca gestiva i casting per gli attori. Con un contratto di 5 anni, partecip\u00f2 - con parti anche minori - ad una ventina di pellicole. Recit\u00f2, fra gli altri, ne \"I vitelloni\" per la regia di Federico Fellini, e fu diretto anche da Vittorio Cottafavi, Pietro Francisci, Mauro Bolognini e diversi altri. \nRimarcabile la sua interpretazione di Gino Valli, il ragazzo con difficolt\u00e0 di movimento riparatore di apparecchi radiofonici e radioamatore nel film \"Nel gorgo del peccato\" (1954) di Cottafavi, una delle sue prove pi\u00f9 convincenti. \nIl suo volto \u00e8 tuttora noto per la sua partecipazione in film con Tot\u00f2 e Peppino De Filippo ancora oggi trasmessi ; fu infatti presente in \"La banda degli onesti del\" 1956 e \"Tot\u00f2, Peppino e i fuorilegge\" , del medesimo anno, entrambi diretti da Camillo Mastrocinque.\nLa sua carriera - durante la quale recit\u00f2 brevemente anche in teatro e in radio - si interruppe nel 1960, quando l'attore abbandon\u00f2 definitivamente il mondo dello spettacolo, scomparendo dalle scene.\n\u00c8 morto a Roma il 16 giugno 2018, all'et\u00e0 di 78 anni."}
{"id": "5340237", "revid": "2519", "url": "https://it.wikipedia.org/wiki?curid=5340237", "title": "Hafjell", "text": "Hafjell \u00e8 una localit\u00e0 sciistica norvegese che si trova a circa 20 km dalla pi\u00f9 conosciuta Lillehammer e a circa 200 km da Oslo.\nNel marzo 2015 ospita i campionati mondiali juniores di sci alpino 2015."}
{"id": "5340238", "revid": "1543377", "url": "https://it.wikipedia.org/wiki?curid=5340238", "title": "Sni\u017ene", "text": "Sni\u017ene (in ucraino \u0421\u043d\u0456\u0436\u043d\u0435, ) \u00e8 una citt\u00e0 dell'Ucraina di circa 60.000 abitanti dell'Ucraina orientale. Fino al 1864 si chiamava Vasil'evka.\nDall'aprile 2014 \u00e8 \"de facto\" parte della Repubblica Popolare di Doneck."}
{"id": "5340239", "revid": "28592", "url": "https://it.wikipedia.org/wiki?curid=5340239", "title": "Sne\u017enoe", "text": ""}
{"id": "5340240", "revid": "92723", "url": "https://it.wikipedia.org/wiki?curid=5340240", "title": "Vasil'evka", "text": ""}
{"id": "5340253", "revid": "116598132", "url": "https://it.wikipedia.org/wiki?curid=5340253", "title": "Malversazione", "text": "La malversazione \u00e8 il reato commesso da chi, avendone la disponibilit\u00e0, impiega indebitamente somme di denaro o cose mobili altrui, o altrimenti vincolate ad una specifica finalit\u00e0.\nOrdinamento italiano.\nNell'ordinamento giuridico italiano erano contemplate due fattispecie delittuose:\nLa prima fattispecie fu abolita dalla legge 86/1990, contestualmente all'introduzione della seconda ipotesi criminosa.\nIl delitto di malversazione a danno di privati era integrato dal pubblico ufficiale, o dall'incaricato di un pubblico servizio, che si fosse appropriato o avesse comunque distratto, a profitto proprio o di un terzo, denaro o qualsiasi cosa mobile non appartenente alla pubblica amministrazione, di cui egli avesse avuto il possesso per ragione del suo ufficio o servizio (nel caso in cui la \"res\" fosse appartenuta alla pubblica amministrazione, il pubblico ufficiale o l'incaricato di pubblico servizio avrebbe commesso un fatto di peculato).\nIl delitto di malversazione a danno dello Stato, invece, \u00e8 integrato da chiunque, estraneo alla pubblica amministrazione, avendo ottenuto dallo Stato o da altro ente pubblico o dalle Comunit\u00e0 Europee contributi, sovvenzioni o finanziamenti destinati a favorire iniziative dirette alla realizzazione di opere od allo svolgimento di attivit\u00e0 di pubblico interesse, non li destina alle predette finalit\u00e0."}
{"id": "5340254", "revid": "1543377", "url": "https://it.wikipedia.org/wiki?curid=5340254", "title": "Limbe Wildlife Center", "text": "Il Limbe Wildlife Center \u00e8 uno zoo istituito nella citt\u00e0 di Limbe, in Camerun, fondato nel 1993, copre un'area di 200.000 m2. Lo zoo dista a meno di 50 metri dal giardino botanico e zoologico di Limbe."}
{"id": "5340262", "revid": "181699", "url": "https://it.wikipedia.org/wiki?curid=5340262", "title": "Attentato contro il presidente della Repubblica", "text": ""}
{"id": "5340268", "revid": "181699", "url": "https://it.wikipedia.org/wiki?curid=5340268", "title": "Omissione di referto", "text": ""}
{"id": "5340271", "revid": "486946", "url": "https://it.wikipedia.org/wiki?curid=5340271", "title": "Evasione dal luogo di detenzione", "text": ""}
{"id": "5340277", "revid": "181699", "url": "https://it.wikipedia.org/wiki?curid=5340277", "title": "Esercizio arbitrario delle proprie ragioni", "text": ""}
{"id": "5340279", "revid": "1573940", "url": "https://it.wikipedia.org/wiki?curid=5340279", "title": "Cossoninae", "text": "Cossoninae \u00e8 una sottofamiglia di coleotteri appartenente alla famiglia Curculionidae.\nBiologia.\nLa maggior parte delle specie di questa sottofamiglia sono xilofagi che vivono al di sotto della corteccia o all'interno del legno di alberi morti o semi-morti, svolgendo un ruolo importante per la resilienza degli ecosistemi forestali.\nTassonomia.\nComprende le seguenti trib\u00f9 e sottotrib\u00f9:"}
{"id": "5340280", "revid": "287204", "url": "https://it.wikipedia.org/wiki?curid=5340280", "title": "Associazione Calcio Mantova 1987-1988", "text": "Questa pagina raccoglie le informazioni riguardanti lAssociazione Calcio Mantova nelle competizioni ufficiali della stagione 1987-1988.\nStagione.\nNella stagione 1987-88 il Mantova affidato al tecnico Mario Corso ha disputato il girone B del campionato di Serie C2, lo ha vinto con 48 punti in classifica ed \u00e8 stato promosso in Serie C1 con la seconda classificata il Venezia-Mestre con 47 punti. La squadra virgiliana ha fatto fruttare al massimo le partite interne, su 17 partite ha ottenuto 13 vittorie al Martelli, e caso curioso ha subito solo quattro reti, tutte sotto la curva Te, il varesino Parisi, il clivense Sapienza, l'alessandrino Tortora e l'incornata del bergamasco Gatti nell'ultima giornata. La porta della curva Cisa \u00e8 rimasta inviolata, il portiere Nadir Brocchi non vi ha incassato goal in 17 incontri. In una stagione speciale succede anche questo! Eppure il Mantova in campionato \u00e8 partito lento, la prima gioia arriva alla quinta giornata, ma la vittoria sul Casale (1-0) \u00e8 la prima di un filotto di 19 partite utili, che proiettano i biancorossi al vertice. La promozione certa arriva all'ultima giornata, con il decisivo pari (1-1) con il Telgate, terzo piazzato con 46 punti, ad un solo punto dal promosso Venezia-Mestre. Nella Coppa Italia di Serie C il Mantova disputa il girone E di qualificazione, che promuove il Trento ai sedicesimi di finale."}
{"id": "5340281", "revid": "767487", "url": "https://it.wikipedia.org/wiki?curid=5340281", "title": "Eyes of Innocence", "text": "Eyes of Innocence \u00e8 l'ottavo album in studio del gruppo musicale dance pop statunitense Miami Sound Machine, pubblicato nel 1984. Si tratta del primo disco in lingua inglese."}
{"id": "5340282", "revid": "1444345", "url": "https://it.wikipedia.org/wiki?curid=5340282", "title": "Primitive Love", "text": "Primitive Love \u00e8 il nono album in studio del gruppo musicale statunitense Miami Sound Machine, pubblicato il 13 agosto 1985.\nSi tratta del secondo disco in lingua inglese per il gruppo, guidato da Emilio Estefan Jr. e Gloria Estefan."}
{"id": "5340284", "revid": "1305772", "url": "https://it.wikipedia.org/wiki?curid=5340284", "title": "Cabala del cavallo pegaseo", "text": "Cabala del cavallo pegaseo \u00e8 un'opera filosofica di Giordano Bruno in forma di dialogo pubblicata a Londra nel 1585 insieme a l\"'Asino cillenico\" in unico testo. Il titolo allude a Pegaso, il cavallo alato della mitologia greca nato dal sangue di Medusa decapitata da Perseo, mentre Cabala si riferisce a una tradizione mistica originatasi in seno all'ebraismo. La \"Cabala\", che pu\u00f2 considerarsi continuazione e conclusione del precedente \"Spaccio de la bestia trionfante\", \u00e8 un'opera di satira morale nella quale bersaglio dell'autore sono le religioni rivelate, cristianesimo ed ebraismo.\nGeneralit\u00e0.\nIl testo \u00e8 composto di tre dialoghi: in questi Saulino impersona l'autore; Coribante \u00e8 il tipico pedante, mentre Sebasto svolge la funzione di stimolare la conversazione. Altri interlocutori sono Onorio, che compare nel secondo dialogo, e Alvaro, presente nel terzo. Precedono i dialoghi un'epistola dedicatoria rivolta al \u00ab\"reverendissimo signor\"\u00bb Don Sapatino, probabilmente un frate ironicamente promosso al ruolo di vescovo; il sonetto \"In lode de l'asino\"; una declamazione intitolata \"Al studioso, divoto e pio lettore\", e un ulteriore sonetto, \"Circa la significazione dell'asina e del pulledro\", che fa riferimento all'episodio evangelico dell'ingresso di Ges\u00f9 in Gerusalemme, che con sarcasmo irriverente l'autore specifica essere \u00ab\"un molto pio sonetto\"\u00bb.\nIl testo.\nL'opera riprende l'argomento dello \"Spaccio de la bestia trionfante\", testo allegorico nel quale l'autore descriveva la riforma morale intrapresa dal consiglio degli d\u00e8i presieduto da Giove, quella riforma che bandendo dalla volta celeste le vecchie costellazioni simboli dei vizi predominanti, le sostituiva con valori ormai da tempo non pi\u00f9 tenuti nella dovuta considerazione.\nEpistola dedicatoria.\nL'autore confida di ritrovarsi davanti questo \u00ab\"cartaccio\"\u00bb che purtroppo non \u00e8 ancora riuscito a pubblicare perch\u00e9 ora per un motivo, ora per un altro, tutti coloro ai quali voleva dedicarlo hanno finito per rifiutare: un ministro divino gli disse di essere amico della tradizione; una dama, alla quale lo aveva messo avanti, non lo grad\u00ec perch\u00e9 non lo trov\u00f2 abbastanza grande quanto si conveniva a un cavallo; una bigotta non lo accett\u00f2 perch\u00e9 non parlava del rosario; un pedante storse il naso, eccetera. Dunque, chi meglio di un vescovo che comprende tutto perch\u00e9 \u00ab\"fuor del tutto\"\u00bb, essendo egli infatti teologo, filosofo e cabalista? L'Asino gli far\u00e0 onore, prosegue l'autore, lo consegner\u00e0 a una fama eterna.\nE quest'Asino \u00e8 proprio la \u00ab\"bestia trionfante viva\"\u00bb, anzi \u00e8 la stessa anima del mondo, prosegue Bruno: un asino universale, dotto al punto di essere in grado di riformare i costumi e anche le religioni, diventare accademico, persino papabile. Il vescovo non pu\u00f2 proprio rifiutare questo \u00ab\"venerabile suggetto\"\u00bb.\nDialogo primo.\nSebasto chiede di sapere cosa \u00e8 successo dei posti lasciati vacanti dall'espulsione delle due costellazioni dell'Orsa maggiore e dell'Eridano in quel rinnovamento che Giove attu\u00f2 insieme agli altri d\u00e8i. Saulino risponde che questi due posti sono adesso occupati dall'\u00ab\"Asinit\u00e0 in abstatto\"\u00bb e dall'\u00ab\"Asinit\u00e0 in concreto\"\u00bb rispettivamente. Coribante resta scandalizzato dal fatto che cos\u00ec facendo, presso la Verit\u00e0, che in quel rinnovamento aveva sostituito l'Orsa minore, si ritrovi adesso un animale che tutti prendono come simbolo dell'ignoranza.\nSaulino spiega innanzitutto che non \u00e8 proprio cos\u00ec, perch\u00e9 per esempio nella Cabala l'asino diventa simbolo della sapienza nelle Sefirot, essendo l'asino un animale paziente, sobrio e umile. Inoltre per quel principio di corrispondenza che sussiste fra mondo terrestre e volta celeste, se l'ignoranza trova posto fra noi, cos\u00ec \u00e8 giusto che essa abbia una sua collocazione anche nel cielo.\nIl motivo principale \u00e8 per\u00f2 un altro, continua Saulino: Sofia, personificazione della Sapienza, non pu\u00f2 procedere verso la Verit\u00e0 \u00ab\"se non per la porta che ne viene aperta da l'ignoranza, la quale \u00e8 l'istesso camino, portinaio e porta\"\u00bb. Tre sono le specie di ignoranza: la prima \u00e8 quella di chi si lascia andare in questo stato e non osa progredire; la seconda \u00e8 quella di chi, conscio delle proprie lacune, si volge sempre con spirito dubbioso verso le cose; la terza \u00e8 quella di chi con arroganza ritiene di sapere tutto giungendo anche a negare il confronto. Quest'ultima \u00e8 quella tipica di certi uomini di chiesa, e in fondo non \u00e8 che l'altra faccia del primo tipo di ignoranza, e queste due specie sono ben simboleggiate dal puledro e dall'asina che nel racconto evangelico conducono Ges\u00f9 a Gerusalemme; la seconda da un asino che trovandosi a un bivio non riesce a decidersi sulla direzione da prendere.\nSaulino conclude facendo notare che al di l\u00e0 di queste distinzioni, l'ignoranza pu\u00f2 assumere un aspetto positivo, perch\u00e9 non \u00e8 possibile alcun progresso, non si d\u00e0 alcun avvicinamento alla Verit\u00e0 se non negando in continuazione ci\u00f2 che di volta in volta riteniamo per vero, cio\u00e8 ammettendo in altre parole di \u00ab\"non posser esser altro che asino e non esser altro che asino\"\u00bb.\nDialogo secondo.\nQuesto dialogo vede come interlocutore principale Onorio, il quale racconta di aver avuto numerose vite precedenti quella attuale, delle quali la prima che ricorda \u00e8 quella di un asino, un asino morto per essersi sporto un po' troppo sull'orlo di una rupe nell'avido tentativo di addentare un cardo. In seguito a questa morte egli, dopo aver fatto finta di bere l'acqua dell'oblio del fiume Lete, si ritrov\u00f2 sul Parnaso, ottenendo infine un suo posto in cielo come Asino volante, o per non recare dispiacere a coloro \u00ab\"che tegnono tal animale in opprobrio\"\u00bb, Cavallo pegaseo.\nDa lass\u00f9, continua Onorio, di tanto in tanto, \u00ab\"come inebriato di nettare\"\u00bb veniva destinato a reincarnarsi ora filosofo, ora poeta, ora pedante. Ricorda che una volta fu figlio di Nicomaco e precettore di Alessandro Magno, \u00ab\"e per dir il vero, secondo le tenebre che regnavano in me, intesi ed insegnai perversamente circa la natura de li principii e sustanza delle cose, delirai che l'istessa delirazione circa l'essenza de l'anima\"\u00bb.\nNell'ultima parte del secondo dialogo Sebasto invita Saulino a riprendere l'argomento: alcuni affermano che non sia possibile conoscenza alcuna. Saulino spiega infatti che tali sono gli scettici, i quali dubitando di ogni cosa non osano n\u00e9 affermare n\u00e9 negare alcunch\u00e9: \u00ab\"vane bestie\"\u00bb, riassume Sebasto. Simili se non peggiori sono i seguaci di Pirrone, che affermavano che nemmeno quella conclusione poteva esser data per certa: \u00ab\"poltroni per scampar la fatica di dar raggioni delle cose\"\u00bb, commenta ancora con sarcasmo Sebasto. A conferma di questa specie di \"asinit\u00e0\" che non pu\u00f2 consentire alcun cammino verso la Verit\u00e0, Onorio confida di essere stato anche Senofane di Colofone.\nSebasto infine si domanda come sia possibile diventare \u00ab\"asino per dottrina e disciplina\"\u00bb, giacch\u00e9 se non \u00e8 possibile alcuna conoscenza certa, deve risultare egualmente impossibile apprendere l'asinit\u00e0. Onorio rimanda per\u00f2 la discussione al terzo dialogo, visto che s'\u00e8 fatta l'ora di cenare.\nDialogo terzo.\nIl dialogo si conclude in pochissime battute: Alvaro, servitore di Sebasto, informa Saulino che al padrone \u00e8 morta la moglie; Coribante ha un attacco di gotta e Onorio si \u00e8 recato ai bagni. Saulino, citando Petrarca, conclude che ci sar\u00e0 occasione per riunirsi ancora e portare a compimento questa \"Cabala\" \u00ab\"parva, tironica, isagogica, microcosmica\"\u00bb. Nel frattempo si dedicher\u00e0 alla lettura del dialogo \"L'Asino cillenico\".\nContenuti.\nLe due asinit\u00e0.\nBruno distingue due tipi di asinit\u00e0: la prima negativa (l'asinit\u00e0 \"concreta\"), che egli condanna perch\u00e9 impedisce l'avanzamento lungo il percorso del sapere; la seconda positiva (l'asinit\u00e0 \"astratta\"), positiva in quanto partendo dal riconoscimento della propria ignoranza essa permette quel progresso tipico della civilt\u00e0 umana.\nIl bersaglio contro cui Bruno punta la propria polemica \u00e8 vasto e vario, ma si possono distinguere essenzialmente due tipi generici di asini negativi: coloro che ritengono di possedere la Verit\u00e0, cio\u00e8 la verit\u00e0 intesa come sapere esaustivo e definitivo, e quelli che negano o rifiutano la possibilit\u00e0 di trarre conoscenza: i dogmatici e gli scettici. Nei primi Bruno include gli aristotelici e i religiosi, volendo cos\u00ec intendere le religioni rivelate, i cristiani, protestanti e cattolici, e gli ebrei, in particolare i cabalisti che vedono nessi esoterici nella filosofia.\nD'altro lato gli scettici sospendono ogni definizione, opinione e giudizio sulle cose, ritenendo che nulla si possa sapere, che niente \u00e8 come appare. Bruno ammette che alla Verit\u00e0 possiamo soltanto \u00ab\"tendere ed avvicinarci\"\u00bb, ma rifiuta del tutto quell'atteggiamento: se i religiosi di fronte a un bivio prendono la strada in base a quanto loro viene detto di fare esattamente come un asino che asseconda il proprio morso, gli scettici restano invece bloccati dalla loro indeterminazione. \u00ab\"A la verit\u00e0 nulla cosa \u00e8 pi\u00f9 prossima e cognata che la scienza\"\u00bb, scrive il filosofo, raffigurando quindi un modello della conoscenza non solo lontano dai dogmi, ma nemmeno restio al progresso per timore di errare.\nL'eccellenza degli umani.\nQuando Bruno parla della civilt\u00e0 umana con riferimento a ci\u00f2 che rende l'uomo \"eccellente\" fra gli altri animali, egli non allude soltanto alla facolt\u00e0 intellettuale ma anche a quelle corporee, in particolare all'uso della mano:\nIn polemica con Aristotele per il filosofo nolano l'uomo non possiede una mano siffatta perch\u00e9 superiore agli altri animali, al contrario: \u00e8 proprio la sua mano, la particolare conformazione fisica e le possibilit\u00e0 di quest'organo, che hanno dato e d\u00e0nno all'uomo la possibilit\u00e0 di rendersi differente e quindi in un certo senso primeggiare. La conformazione degli altri animali \u00e8 infatti tale da non consentire lo sviluppo di quell'intelligenza che \u00e8 comunque presente in tutti. Per Bruno l'intelletto universale si particolarizza a seconda della specie e dell'individuo: ci\u00f2 che consente di comprendere e conoscere \u00e8 unico ma come questa facolt\u00e0 si trasformi in azione dipende dal soggetto.\nBruno arriva a ipotizzare che se per esempio si potesse mutare un serpente in uomo trasformando organo per organo, alla fine dell'operazione costui non solo camminerebbe, ma parlerebbe e intenderebbe proprio come un uomo; e viceversa: un uomo egualmente cos\u00ec mutato in serpente striscerebbe anzich\u00e9 camminare. Non esiste n\u00e9 un istinto specifico, n\u00e9 un'anima individuale, n\u00e9 un senso interno caratteristico che distingua l'uomo dal serpente: ogni aggregato della materia universale \u00e8 animato dalla medesima anima, dotato del medesimo intelletto, anima e intelletto che consentono azioni e cognizioni differenti proprio per la differenza di conformazione dell'aggregato.\nIn tal modo per Bruno ogni superiorit\u00e0 dell'uomo sugli altri animali non \u00e8 pi\u00f9 riconducibile n\u00e9 all'anima, perch\u00e9 tutti partecipano la medesima anima; n\u00e9 alla materia, perch\u00e9 tutti siamo fatti della medesima materia. \u00c8 soltanto la struttura corporea a fare la differenza.\nL'attacco alle religioni rivelate.\nSul piano religioso le conseguenze della \"Cabala\" e dello \"Spaccio\" (di cui la prima pu\u00f2 considerarsi conclusione) sono rivoluzionarie: non esiste l'anima individuale; non esiste un qualcosa dopo la morte identificabile come inferno o paradiso; non esiste la resurrezione dei corpi; l'uomo non \u00e8 stato creato e poi animato. Sul piano etico altrettanto: ci\u00f2 che \u00e8 peculiare dell'uomo sono la sua abilit\u00e0 e operosit\u00e0; non \u00e8 n\u00e9 l'ozio n\u00e9 la fede n\u00e9 la preghiera che avvicinano l'uomo a Dio; non esiste alcun giudizio da parte di Dio; la natura non \u00e8 al servizio dell'uomo. A una discriminazione fra bene e male basata sull'obbedienza asinina alle Sacre Scritture o ai ministri di Dio, si contrappongono la \"curiositas\" e la responsabilit\u00e0 consapevole del singolo di saper scegliere il bene inteso come virtuosit\u00e0, operosit\u00e0 e giustizia sociale.\nL'intero edificio costruito dai vari cristianesimi e dall'ebraismo \u00e8 cos\u00ec demolito nei suoi punti cardine, sin dalle fondamenta. Ci\u00f2 che Giordano Bruno porta a compimento con questi due dialoghi \u00e8 la necessaria conseguenza sul piano etico e religioso di quell'impianto di filosofia naturale presentato nei primi tre dialoghi londinesi."}
{"id": "5340298", "revid": "695564", "url": "https://it.wikipedia.org/wiki?curid=5340298", "title": "Let It Loose", "text": "Let It Loose \u00e8 il decimo album in studio del gruppo musicale dance pop statunitense Miami Sound Machine, accreditato a Gloria Estefan &amp; Miami Sound Machine, pubblicato nel 1987. \nIn Europa, Sudafrica, Australia e Nuova Zelanda \u00e8 uscito col titolo Anything For You nel periodo 1988-1989."}
{"id": "5340299", "revid": "965985", "url": "https://it.wikipedia.org/wiki?curid=5340299", "title": "Emilio Estefan Jr.", "text": ""}
{"id": "5340303", "revid": "695564", "url": "https://it.wikipedia.org/wiki?curid=5340303", "title": "Read My Mind (Reba McEntire)", "text": "Read My Mind \u00e8 il diciottesimo album in studio (il ventesimo in totale) della cantante statunitense Reba McEntire, pubblicato nel 1994."}
{"id": "5340307", "revid": "1941276", "url": "https://it.wikipedia.org/wiki?curid=5340307", "title": "For My Broken Heart", "text": "For My Broken Heart \u00e8 un album in studio della cantante statunitense Reba McEntire, pubblicato nel 1991. Il disco fu pubblicato in seguito all'incidente aereo in cui persero la vita molti membri dell'entourage della McEntire. La cantante scrisse nel libretto dell'album che le canzoni costituivano \"una forma di terapia per tutti i nostri cuori spezzati\".\nIl disco scal\u00f2 la \"Billboard 200\" fino alla posizione numero 13, la pi\u00f9 alta per la McEntire fino a quel momento. Si tratta inoltre di uno dei suoi album pi\u00f9 venduti, con 4 milioni di copie all'attivo negli Stati Uniti.\nNote.\n "}
{"id": "5340308", "revid": "76963", "url": "https://it.wikipedia.org/wiki?curid=5340308", "title": "George Bowers", "text": "Biografia.\nNato nel Bronx a New York. Ha lavorato come montatore nel mondo del cinema per quaranta anni a partire dal 1968, collaborando frequentemente con il regista Joseph Ruben. Come regista ha diretto alcuni film senza ottenere molto successo. \u00c8 stato anche regista televisivo in due episodi della serie TV \"Hazzard\".\n\u00c8 morto al Cedars-Sinai Medical Center di Los Angeles all'et\u00e0 di 68 anni per complicazioni collegate ad un intervento di chirurgia al cuore"}
{"id": "5340315", "revid": "169529", "url": "https://it.wikipedia.org/wiki?curid=5340315", "title": "Sigillus sigillorum", "text": "Sigillus sigillorum (\"\"Il sigillo dei sigilli\") \u00e8 un'opera in latino del filosofo Giordano Bruno pubblicata in Inghilterra nel 1583 in un unico volume insieme a \"Ars reminiscendi\" (\"L'arte di ricordare\") e \"Triginta sigillorum explicatio\" (\"Spiegazione dei trenta sigilli\"\"). Opera teorica di mnemotecnica, il \"Sigillus\" prefigura tematiche centrali nel pensiero di Bruno, quali l'unit\u00e0 dei processi cognitivi; l'amore come legame universale; l'unicit\u00e0 e infinit\u00e0 di una forma universale che si esplica nelle infinite figure della materia, e il \"furore\" nel senso di slancio verso il divino, argomenti che saranno di l\u00ec a poco sviluppati a fondo nei successivi dialoghi italiani. \u00c8 presentato inoltre in quest'opera fondamentale un altro dei temi nucleari del pensiero di Bruno: la magia come guida e strumento di conoscenza e azione.\nGeneralit\u00e0.\nIl \"Sigillus\" si pu\u00f2 considerare una esposizione teorica dei principi di fondo che, nella visione di Bruno, regolano l'arte di memorizzare, la mnemotecnica. A questo testo vanno considerati associati gli altri due pubblicati nel medesimo volume, contenenti una serie di immagini simboliche, i sigilli, che si prestano sia a essere utilizzate come supporto mnemonico, sia a rappresentare graficamente le strutture della realt\u00e0. Questi due testi sono infatti un'esposizione dei principi e delle tecniche mnemoniche sotto forma di proposizioni (in numero di trenta) corredate da illustrazioni, figure di diagrammi che l'autore definisce \"semimatematici\".\nIl testo, in cui l'autore si firma come Filoteo Giordano Bruno Nolano, \u00e8 diviso in due parti. La prima consta di cinquanta paragrafi, e dopo un'introduzione che occupa i primi ventitr\u00e9, seguono tre sezioni: la prima descrive i quattro tipi di \"cautele\"; nella seconda sezione sono presentati i quattro \"gradi del processo conoscitivo\"; la terza commenta quindici specie di \"contrazione\". Le \"cautele\" sono le precauzioni da osservare perch\u00e9 il processo cognitivo proceda coerentemente secondo i gradi di seguito descritti, in modo che si possa infine afferrare l'unit\u00e0 di fondo del processo stesso. Le \"contrazioni\" descrivono i modi, alcuni intesi positivamente altri negativamente, nei quali \u00ab\"contrarre lo spirito\"\u00bb, cio\u00e8 osservare interiormente, intendere e quindi agire a seconda della circostanza.\nLa seconda parte, in ventitr\u00e9 paragrafi, si occupa dei quattro \"principi rettori\" delle azioni (l'amore, l'arte, la matematica e la magia); quindi dei quattro \"elementi che si presentano a noi\" e come intenderli (la luce, il colore, la figura e la forma); infine dei modi in cui la forma si comunica ai diversi enti.\nIl \"Sigillus\" mostra dunque come per Bruno l'arte della memoria si situi fra i domini dell'ontologia e della gnoseologia, tra essenza della realt\u00e0 e conoscenza della realt\u00e0 stessa. La mnemotecnica, come l'autore aveva gi\u00e0 illustrato nel \"De umbris idearum\", \u00e8 non soltanto un artificio di supporto alla memoria, ma soprattutto un mezzo per ricostruire il nesso tra le cose e i simboli.\nIl testo.\nPrima parte.\nNei paragrafi introduttivi Bruno riassume quella visione del mondo presentata nel \"De umbris\". Il mondo \u00e8 ordinato in una triplice struttura: esiste un \u00ab\"mondo supremo\"\u00bb identificabile con Dio, dal quale \u00ab\"si d\u00e0 il descenso al mondo ideato\"\u00bb, la natura, e da questo al \u00ab\"mondo che \u00e8 capace di contemplare entrambi\"\u00bb, simulacro dei primi due. Dio \u00e8 dunque un \u00ab\"archetipo immenso\"\u00bb, fonte infinita di innumerabili idee. Con le funzioni della memoria e dell'intelletto noi possiamo avere una concezione e una riproduzione di questo mondo triplice e delle cose ivi contenute. Occorre per\u00f2 che sia l'immaginazione che la cognizione siano guidate da un desiderio in grado di \u00ab\"stimolare il sentimento\"\u00bb. E padre di tutti i sentimenti e desideri, come degli effetti di questi, \u00e8 quel \u00ab\"grande demone\"\u00bb chiamato amore.\nLe cautele.\nLa memoria non \u00e8 connessa a un particolare organo del corpo, e pu\u00f2 essere stimolata tanto con una visione interiore quanto con quella delle cose del mondo. Questo perch\u00e9 le immagini che a noi si presentano, quelle interiori e quelle esteriori, sono un veicolo verso altro: occorre guardare all'immagine \u00ab\"come guardando attraverso di essa\"\u00bb. Le immagini vanno disposte nella fantasia in modo da realizzare una sequenza ordinata. La terza cautela consiste nell'essere concentrati quando si pratica l'arte, evitando le distrazioni. Non bisogna infine dimenticare che queste immagini, note e segni (i fantasmi) non sono la realt\u00e0 nella sua essenza, che in noi \u00ab\"per cos\u00ec dire si fa conoscere per cenni\"\u00bb: dunque non si perda il contatto con l'uso della facolt\u00e0 intellettiva.\nI gradi del processo cognitivo.\nLo sviluppo del processo cognitivo procede senza discontinuit\u00e0 dal senso all'intelletto, passando per la fantasia e l'immaginazione. Siamo padroni del senso ma siamo sotto il dominio dell'intelletto, mentre per fantasia e immaginazione le cose stanno in modo intermedio: \u00ab\"ci dominano e da noi sono dominate\"\u00bb. Il senso \u00e8 quello che si manifesta attorno al corpo con cui interagiamo; la fantasia si forma attorno ai simulacri dei corpi; l'immaginazione si svolge sui contenuti dei simulacri; infine l'intelletto riflette su queste intellezioni.\nSiamo sotto il dominio dell'intelletto perch\u00e9 l'intelletto \u00e8 principio universale, \u00ab\"quella stessa che semplicemente \u00e8 intelligenza\"\u00bb. Citando Parmenide e anticipando un tema che svilupper\u00e0 del \"De la causa, principio et uno\", Bruno scrive che similmente alla luce del Sole che illumina ogni cosa:\nPoter fare ed esser fatto sono propriet\u00e0 dell'Uno: l'ente che pu\u00f2 e l'ente che agisce sono una sola cosa: \u00ab\"chi non giunge a intendere un solo senso e una semplice ed unica cognizione, non possiede nessun senso, nessuna cognizione\"\u00bb.\nLe contrazioni.\nBruno descrive quindici specie di \"contractiones\", sottolineando che queste possono produrre effetti diversi in soggetti diversi. Le contrazioni possono intendersi come pratiche, oppure come disposizioni particolari della mente e del corpo mediante le quali ci si pu\u00f2 \"contrarre\", cio\u00e8 richiamare le proprie forze per osservare, intendere e ritenere quanto osservato e inteso, e di conseguenza concepire \u00ab\"nuove impressioni\"\u00bb e infine \u00ab\"agire\"\u00bb. Bruno mette per\u00f2 in guardia i lettori: che non si accostino troppo ai fantasmi, per non finir preda di questi.\nLe contrazioni sono: raccogliersi in solitudine; restare immobili in una posizione; concentrarsi su un luogo non visibile; concentrarsi sull'immagine di una cosa; avere una fede forte; nutrire un amore forte; avere un grande timore; avere un dolore intenso; esser presi da fervente desiderio; isolare un senso dagli altri; darsi alla lussuria (contrazione che Bruno definisce \u00ab\"miseranda\"\u00bb); mortificare il proprio corpo (\u00ab\"massimamente detestabile\"\u00bb); concentrarsi sull'immagine del cielo; nutrirsi in modo innaturale (\u00ab\"contrazione egualmente pessima\"\u00bb); immergersi completamente nella speculazione (\u00ab\"lodevolissima... propria dei filosofi\"\u00bb).\nSeconda parte.\nI quattro principi rettori.\nBruno intende l'amore, il primo dei quattro principi che guidano le azioni, come forza vivificatrice del mondo, ma anche come guida che col \u00ab\"furore divino\"\u00bb pu\u00f2 farci tendere verso il mondo supremo. L'arte, nel senso pi\u00f9 ampio del termine, non deve intendersi come operazione non naturale, perch\u00e9 tutto ha il suo fondamento nella natura. Di conseguenza, affinch\u00e9 una qualsiasi attivit\u00e0 creativa sia portata a termine con successo, \u00e8 necessario operare in unione con l'\u00ab\"anima del mondo, presente ovunque\"\u00bb. La matematica ci consente di fare astrazione dalla materia e dal tempo, avvicinandoci cos\u00ec al mondo supremo; i numeri diventano mediatori fra le idee e le ombre. La magia, infine, non deve essere intesa come quella che approfittando della credulit\u00e0 altrui \u00e8 \u00ab\"praticata da maghi disonesti\"\u00bb, bens\u00ec come quella che tramite contrazioni positivamente intese pu\u00f2 sostenere il nostro errare nel mondo. Magia e matematica sono dunque principi simili, in quanto intermediari tra enti fisici e enti metafisici.\nI quattro elementi che a noi si presentano.\nLuce, colore, figura e forma vanno compresi metafisicamante, fisicamente, razionalmente e moralmente.\nRifacendosi a Platone e Plotino, Bruno definisce la luce \u00ab\"fuoco del cielo, immagine della vita del cielo\"\u00bb. Si intende qui la luce quale principio unico, che ai nostri sensi si presenta come proveniente da corpi differenti. Tale luce, che \u00ab\"per natura \u00e8 prima del sole\"\u00bb, \u00e8 pertanto principio e propriet\u00e0 di tutti i corpi luminosi. Egualmente si pu\u00f2 dire della forma, che \u00e8 eterna, unica, e variamente si articola senza diminuzione. Esiste dunque una forma universale, infinita, che si dispiega nelle infinite forme particolari delle cose permettendo lo svolgersi della materia. L'essere dunque, ha come forma universale la luce, attraverso la quale si esplica la materia: luce e materia sono aspetti del medesimo ente.\nIl colore, infine, non \u00e8 che \u00ab\"luce mutata\"\u00bb, la figura \u00ab\"similitudine della forma\"\u00bb.\nLa forma.\nCon riferimento alla struttura triplice del mondo prima presentata, l'autore scrive che nel mondo metafisico (o supremo) la forma \u00e8 la fonte delle idee; nel mondo fisico la forma \u00ab\"imprime le tracce delle idee sul dorso della natura\"\u00bb; nel mondo razionale la forma d\u00e0 luogo alle ombre delle idee. Le tracce delle idee, cio\u00e8 le forme delle cose naturali, si presentano al mondo razionale (cio\u00e8 il mondo della ragione, popolato dunque di ombre) in dodici modi (che l'autore chiama \"ragioni\"): specie; figure; simulacri; similitudini; immagini; spettri; esemplari; indizi; segni; note; caratteristiche, e infine sigilli. Ognuna di queste va considerata sempre in rapporto a tutte le altre, perch\u00e9 \u00e8 solo la nostra ragione che per insufficienza distingue. Si hanno cos\u00ec centoquarataquattro combinazioni (che Bruno chiama \"indumenti\"): dalla specie delle specie, alla specie della figura, e cos\u00ec via fino al sigillo dei sigilli. L'autore prosegue illustrando ulteriori aspetti delle forme nel mondo razionale.\nIl filosofo conclude scrivendo che quando dal mondo dei sensi, procedendo attraverso i gradi intermedi del processo cognitivo, si giunger\u00e0 al mondo dell'intelletto, abbandonando cos\u00ec \u00ab\"ogni processo discorsivo\"\u00bb, si potr\u00e0 infine cogliere il tutto in un \u00ab\"solo atto\"\u00bb. L'unit\u00e0 di siffatta visione avr\u00e0 come effetto lo svelarsi del sigillo dei sigilli nel suo quadruplice effetto: scoperta, disposizione, giudizio, memoria.\nContenuti.\nLa conoscenza.\nBruno intende il processo cognitivo come organicamente articolato dai gradi inferiori a quelli superiori, senza ipotizzare distacco fra questi. E non c'\u00e8 supremazia delle facolt\u00e0 divine su quelle corporee, come invece sosteneva Marsilio Ficino, cui Bruno si ricollega in questo argomento. Sia l'essere che il conoscere sono aspetti dell'Uno: l'ente che \u00e8, \u00e8 anche quello che conosce, le differenze sono di natura quantitativa, non qualitativa: il conoscere si manifesta in modi diversi a seconda della natura del soggetto."}
{"id": "5340317", "revid": "506294", "url": "https://it.wikipedia.org/wiki?curid=5340317", "title": "Il sigillo dei sigilli", "text": ""}
{"id": "5340318", "revid": "506294", "url": "https://it.wikipedia.org/wiki?curid=5340318", "title": "Sigillo dei sigilli", "text": ""}
{"id": "5340319", "revid": "767487", "url": "https://it.wikipedia.org/wiki?curid=5340319", "title": "The Road and the Radio", "text": "The Road and the Radio \u00e8 il decimo album in studio del cantante country statunitense Kenny Chesney, pubblicato nel 2005."}
{"id": "5340320", "revid": "830939", "url": "https://it.wikipedia.org/wiki?curid=5340320", "title": "Ister", "text": ""}
{"id": "5340322", "revid": "729019", "url": "https://it.wikipedia.org/wiki?curid=5340322", "title": "Focke-Wulf GL 18", "text": "Il Focke-Wulf GL 18 fu un aereo da trasporto passeggeri di linea bimotore monoplano ad ala alta sviluppato dall'azienda tedesca Focke-Wulf-Flugzeugbau AG negli anni venti.\nSviluppo del precedente Focke-Wulf A 16 a motore singolo, venne utilizzato dalle compagnie aeree nazionali Junkers Luftverkehr e Deutsche LuftHansa (DLH) su rotte a breve raggio e come aereo da addestramento nella Deutsche Verkehrsfliegerschule (DVS).\nStoria del progetto.\nCon il termine della prima guerra mondiale e la ratifica del Trattato di Versailles da parte delle nazioni che vi avevano partecipato, l'aviazione dell'oramai smembrato Impero tedesco era stata drasticamente ridotta ed i voli, dopo che inizialmente vennero vietati, ripresero solo dopo qualche tempo limitatamente ai servizi di trasporto civile. La timida rinascita del mercato dell'aviazione nella neofondata Repubblica di Weimar indusse alcune aziende a sviluppare nuovi modelli espressamente progettati per sostituire i pochi velivoli residuati bellici convertiti a tale scopo cercando cos\u00ec di sopravvivere alla crisi economica del settore.\nTra queste vi fu la Focke-Wulf con sede e stabilimenti a Brema, fondata su iniziativa di Henrich Focke, Georg Wulf e Werner Naumann, che dal 1924 avevano iniziato a sviluppare velivoli da proporre sul mercato nazionale e che ebbe nel Focke-Wulf A 16 il primo modello impiegato con successo nel trasporto aereo di passeggeri e merci sul territorio tedesco.\nNel frattempo a Staaken, nei dintorni di Berlino, veniva fondata la Deutsche Verkehrsfliegerschule (DVS), una organizzazione paramilitare clandestina che operava nelle scuole di volo civili e che, con lo scopo di formare i nuovi piloti da poter indirizzare alla futura aeronautica militare dopo la sua ricostituzione, necessitava di modelli da addestramento mono e plurimotore.\nIn quest'ambito l'azienda elabor\u00f2 un progetto derivato dall'A 16 che potesse rispondere alle esigenze del trasporto civile ma anche a quelle della dirigenza della DVS, il quale pur riproponendo la stessa collocazione di mercato risult\u00f2 sostanzialmente diverso nell'aspetto e nella motorizzazione, passati da uno a due.\nIl nuovo modello, indicato come GL 18, era caratterizzato da una fusoliera simile a quella del precedente A 16, sviluppata in altezza con i posti a sedere riservati ai passeggeri posizionati in tandem e collocati in uno scompartimento chiuso, ma nel GL 18 si decise di aumentare il comfort del pilota creando una cabina di pilotaggio chiusa in luogo dell'abitacolo aperto del modello da cui derivava. Lo spostamento e sdoppiamento della propulsione, con i due motori collocati ora sul bordo d'entrata dell'unica ala a profilo spesso, lasciavano il naso del velivolo libero con indubbi vantaggi di visibilit\u00e0 anteriore. Anche l'impennaggio, pur conservando l'impostazione convenzionale monoderiva, venne ridisegnato, abbandonando la forma squadrata ed allungata dell'elemento verticale con una tondeggiante, mantenendo invece i piani orizzontali dalla pianta triangolare. Invariato anche il semplice carrello d'atterraggio, fisso e costituito da due ruote libere collocate vicino ai lati della fusoliera all'apice di un dispositivo ammortizzato pi\u00f9 pattino d'appoggio collocato sotto la coda.\nIl primo velivolo, WerkNr. 28, venne completato presso gli stabilimenti aziendali di Brema, equipaggiato con una coppia di motori Junkers L1a, dei 6 cilindri in linea raffreddati ad aria in grado di esprimere una potenza pari a 85 PS (63 kW), e portato in volo per la prima volta il 9 agosto 1926. Dopo averne ottenuto l'immatricolazione con marche civili D-967 e battezzato \"Helgoland\", venne inviato alla compagnia aerea Junkers Luftverkehr AG, controllata Junkers, dove rimase per breve tempo e girata alla Deutsche LuftHansa (DLH) prima del termine dell'anno. Seguirono un secondo esemplare, identificato come GL 18a (WerkNr. 30) e immatricolato D-1066, equipaggiato con una coppia di motori radiali Siemens-Halske Sh 11 a 7 cilindri da 100 PS (73,5\u00a0kW) e il terzo ed ultimo, identificato come GL 18c (WerkNr. 31) e immatricolato D-1097, con una coppia di Siemens-Halske Sh 12, sempre radiali ma a 9 cilindri, identificabili visivamente per la cappottatura integrale, parziale o assente dei propulsori, e tutti accoppiati a eliche bipala.\nImpiego operativo.\nIl GL 18 D-967 \"Helgoland\" oper\u00f2 con la compagnia aerea DLH dal 1926 al 1929, quindi preso in carico dall'Reichsluftfahrtministerium (RLM), il ministero che nel periodo hitleriano sovraintendeva all'intera aviazione tedesca, fino al 1932, anno della sua demolizione.\nIl GL 18a D-1066 oper\u00f2 esclusivamente come aereo da addestramento ai plurimotori nella Deutsche Verkehrsfliegerschule (DVS).\nIl GL 18c D-1097, realizzato nel 1928, oper\u00f2 anch'esso come addestratore ai plurimotori nella DVS fino al marzo 1932 quando viene dichiarato dismesso.\nVersioni.\nDati estratti da \"The Illustrated Encyclopedia of Aircraft\""}
{"id": "5340329", "revid": "838137", "url": "https://it.wikipedia.org/wiki?curid=5340329", "title": "Sospensione (matematica)", "text": "La sospensione formula_1 di uno spazio topologico formula_2 \u00e8 il quoziente topologico del cilindro formula_3 con la relazione di equivalenza le cui uniche classi non banali sono la classe nord, costituita da coppie del tipo formula_4 e la classe sud, costituita da coppie del tipo formula_5\nL'applicazione definita tramite formula_6 identifica formula_2 con l\"'equatore\" di formula_1, che \u00e8 il sottoinsieme costituito dalle coppie formula_9\nIntuitivamente la sospensione \u00e8 lo spazio ottenuto facendo collassare tutti i punti dei bordi del cilindro nei punti nord e sud. In questo senso si osserva facilmente che la sospensione di formula_10 \u00e8 omeomorfa a formula_11."}
{"id": "5340331", "revid": "149485", "url": "https://it.wikipedia.org/wiki?curid=5340331", "title": "Campionati europei di hockey su pista 1977", "text": "I Campionati Europei 1977 furono la 33\u00aa edizione dei campionati europei di hockey su pista; la manifestazione venne disputata in Portogallo a Porto dal 23 al 31 luglio 1977.\nLa competizione fu organizzata dalla F\u00e9d\u00e9ration Internationale de Roller Sports.\nIl torneo fu vinto dalla nazionale portoghese per la 15\u00aa volta nella sua storia."}
{"id": "5340344", "revid": "1498434", "url": "https://it.wikipedia.org/wiki?curid=5340344", "title": "Bagucci", "text": "Bagucci \u00e8 una piccola borgata di case nel comune di Castiglione dei Pepoli, comune della provincia di Bologna, nel cuore dell'Appennino emiliano.\nGeografia fisica.\nBagucci dista da Castiglione dei Pepoli 2,09 Km, e si trova a 856 metri sul livello del mare e conta circa venti residenti.\nFonte del Docciolino.\nAppena fuori del paese, lungo il torrente che scorre vicino al sentiero per Rasora, si trova la fonte del Docciolino\",\" la cui acqua potabile \u00e8 ancora bevuta dagli abitanti del luogo."}
{"id": "5340345", "revid": "767487", "url": "https://it.wikipedia.org/wiki?curid=5340345", "title": "Coppa Italia Dilettanti Emilia-Romagna 2014-2015", "text": ""}
{"id": "5340350", "revid": "547034", "url": "https://it.wikipedia.org/wiki?curid=5340350", "title": "Monoblocco finestra", "text": "Il monoblocco finestra \u00e8 un sistema per la chiusura del foro finestra grezzo su tre o quattro lati. \nQuesto sistema sostituisce il controtelaio tradizionale, garantendo un pi\u00f9 elevato livello di isolamento termoacustico e l'assenza di ponti termici in corrispondenza dei serramenti. Il monoblocco consente un montaggio rapido e facilitato in cantiere ed una volta installato \u00e8 pronto per l'applicazione del serramento.\nLe prestazioni isolanti di un monoblocco finestra consentono di raggiungere performance in linea con i requisiti delle certificazioni energetiche pi\u00f9 stringenti.\nSono attivi diversi produttori di monoblocchi finestra, ma non \u00e8 stabilito chi abbia realizzato il primo modello."}
{"id": "5340351", "revid": "287204", "url": "https://it.wikipedia.org/wiki?curid=5340351", "title": "Coppa Italia Dilettanti Toscana 2014-2015", "text": "Formula.\nI sedicesimi di finale erano disputate su gare di andata e ritorno; quelle di ritorno in gare di sola andata.\nPer ottavi, quarti e semifinali: se al termine dei tempi regolamentari e dei supplementari il risultato \u00e8 ancora in parit\u00e0 non vengono calciati i rigori, ma si qualifica di diritto la squadra ospite.\nSedicesimi di finale.\nGare di andata disputate il 31 agosto 2014, gare di ritorno giocate il 7 settembre 2014.\nOttavi di finale.\nGare disputate l'8 ottobre 2014.\nQuarti di finale.\nGare disputate il 5 novembre 2014.\nSemifinali.\nGare disputate il 10 dicembre 2014."}
{"id": "5340353", "revid": "110157", "url": "https://it.wikipedia.org/wiki?curid=5340353", "title": "Coppa Italia Dilettanti Umbria 2014-2015", "text": "La fase regionale dell'Umbria della Coppa Italia Dilettanti 2014-2015 ha previsto la partecipazione delle 16 squadre di Eccellenza.\nFormula.\nLe sedici partecipanti sono state suddivise in quattro gironi da quattro squadre ciascuno. Le prime classificate si sono qualificate alle semifinali che si sono disputate con gare di andata e di ritorno, mentre la finale si \u00e8 svolta in campo neutro.\nLa vincente \u00e8 stata ammessa alla fase nazionale della Coppa Italia Dilettanti."}
{"id": "5340355", "revid": "28592", "url": "https://it.wikipedia.org/wiki?curid=5340355", "title": "Universit\u00e0 di agraria di Milano", "text": ""}
{"id": "5340356", "revid": "110157", "url": "https://it.wikipedia.org/wiki?curid=5340356", "title": "Coppa Italia Dilettanti Marche 2014-2015", "text": "La fase regionale marchigiana della Coppa Italia Dilettanti 2014-2015 \u00e8 organizzata dal Comitato Regionale Marche della FIGC e vi hanno partecipato tutte le squadre iscritte all'Eccellenza Marche 2014-2015.\nOttavi di finale.\nAndata giocata il 24 agosto 2014, ritorno giocato il 31 agosto 2014.\n \n \n \n \nQuarti di finale.\nAndata giocata il 24 settembre 2014, ritorno giocato il 15 ottobre 2014.\n \n \nSemifinali.\nAndata giocata il 5 novembre 2014, ritorno giocato il 26 novembre 2014.\n "}
{"id": "5340365", "revid": "486946", "url": "https://it.wikipedia.org/wiki?curid=5340365", "title": "Ministero dell'agricoltura e delle foreste", "text": ""}
{"id": "5340366", "revid": "110157", "url": "https://it.wikipedia.org/wiki?curid=5340366", "title": "Coppa Italia Dilettanti Sardegna 2014-2015", "text": "La Coppa Italia Dilettanti Sardegna 2014-2015 \u00e8 stata la 24\u00aa edizione del massimo trofeo regionale sardo; \u00e8 stata vinta dal Lanusei, giunto al suo primo titolo. Il torneo era valido come qualificazione alla Coppa Italia Dilettanti 2014-2015.\nFormula.\nAl torneo hanno partecipato le 18 iscritte all'Eccellenza sarda.\nPrimo turno.\nGare di andata disputate il 31 agosto 2014; gare di ritorno giocate il 16 settembre 2014.\nSecondo turno.\nSfide dirette.\nGare di andata disputate il 1\u00ba ottobre 2014; gare di ritorno giocate il 15 ottobre 2014.\nSemifinali.\nGare di andata disputate il 12 novembre 2014; gare di ritorno giocate il 26 novembre 2014."}
{"id": "5340372", "revid": "47767", "url": "https://it.wikipedia.org/wiki?curid=5340372", "title": "Bovo d'Antona", "text": ""}
{"id": "5340373", "revid": "1543377", "url": "https://it.wikipedia.org/wiki?curid=5340373", "title": "Dominion Atlantic Railway", "text": "Dominion Atlantic Railway era una storica societ\u00e0 ferroviaria canadese che operava mediante una rete ferroviaria sita nella parte occidentale della Nuova Scozia e in particolare nel distretto agricolo di Annapolis Valley.\nLa sede principale della societ\u00e0 era a Londra fino al 1912; in seguito Montr\u00e9al, Quebec ma la sede operativa fu sempre Kentville, in Nuova Scozia, dove la ferrovia mantenne una propria identit\u00e0 e un elevato grado di autonomia fino alla fine della trazione a vapore. Il logo della compagnia incorporava la scritta \"Land of Evangeline Route\"; Evangeline \u00e8 la protagonista del poema \"A Tale of Acadie\" pubblicato nel 1847 da Henry Wadsworth Longfellow.\nDominion Atlantic era una societ\u00e0 dagli interessi variegati in quanto operava oltre che con i suoi treni anche con una propria catena alberghiera, una linea di piroscafi e un treno di lusso, denominato \"Flying Bluenose\". Ebbe di fatto un ruolo importante nello sviluppo del turismo e dell'agricoltura della Nuova Scozia. Dal 1911 pass\u00f2 sotto il controllo della Canadian Pacific Railway.\nStoria.\nPremesse: la nascita per fusione.\nLa DAR fu creata il 1\u00ba ottobre 1894 mediante la fusione di due societ\u00e0 esercenti due linee ferroviarie contigue, la Windsor and Annapolis Railway (W&amp;A) a la Western Counties Railway (WCR). La prima delle due, la W&amp;A, aveva in precedenza acquistato la rivale WCR per la somma di 265.000 $. La fusione fu autorizzata dalle autorit\u00e0 provinciali nel 1893.\nLa W&amp;A era proprietaria della linea tra le citt\u00e0 portuali di Windsor e Annapolis Royal; possedeva anche i diritti di transito dalla Intercolonial Railway of Canada (IRC) per operare nella \"Windsor Branch\" tra Windsor Junction e Windsor, nonch\u00e9 sulla linea principale IRC da Windsor Junction fino ad Halifax. La WCR eserciva la linea tra Yarmouth e Digby; rimaneva quindi una lacuna di circa 34\u00a0km tra Annapolis Royal e Digby; nel 1892, con finanziamenti governativi, venne aperto il tratto mancante stabilendo un continuum ferroviario da Yarmouth ad Halifax. L'opera consentiva ai viaggiatori di trasferirsi da Halifax a Boston usando, il treno The Flying Bluenose fino a Yarmouth e, imbarcatisi sui battelli a vapore a Yarmouth, giungevano a Boston entro il tempo di 24 ore.\nEspansione della Dominion Atlantic.\nNonostante la linea della Dominion Atlantic fosse collegata al suo terminale di Windsor alla stazione Intercolonial, l'IRC raramente operava su tale linea lasciando alla DAR il compito di assicurare i collegamenti oltre Windsor Junction. La DAR acquisiva anche il traffico della Nova Scotia Central Railway (NSCR), della Middleton e Victoria Beach Railway (M &amp; VBR) a Middleton e della Halifax and South Western Railway (H &amp; SW) a Yarmouth.\nLa DAR acquis\u00ec anche la diramazione a nord di Kentville fino a Kingsport, l'ex Cornwallis Valley Railway che era stata completata nel 1889. Fu acquistata anche l'estensione verso ovest, iniziata nel 1905 da un bivio a Centreville come North Mountain Railway in direzione ovest fino a Weston e completata nel 1914.\nNel 1905 la DAR acquist\u00f2 la Midland Railway che stabiliva una connessione pi\u00f9 diretta tra Windsor e la rete Intercolonial a Truro dove si attestavano le linee verso est dirette a Pictou e Isola di Cape Breton e ad ovest per Nuovo Brunswick.\nLa DAR sotto il controllo Canadian Pacific Railway.\nIl 13 novembre 1911, la DAR e tutte le sue controllate furono acquisite dalla Canadian Pacific Railway (CPR). Con tale operazione la CPR si garant\u00ec l'accesso al porto di Halifax. La nuova propriet\u00e0 tuttavia mantenne la \"corporate identity\" DAR per molti decenni lasciandole anche una certa autonomia operativa motivata dalla notoriet\u00e0 acquisita dalla compagnia in vari settori.\nGeorge Graham, uno dei dirigenti DAR pi\u00f9 attivi, fu nominato Direttore Generale nel 1915 del nuovo assetto con l'obbiettivo di estendere l'attivit\u00e0 della societ\u00e0. Importanti investimenti furono effettuati in locomotive e strutture di servizio. Graham promosse anche la costruzione del Grand-Pr\u00e9 National Historic Site e di una catena di hotel ferroviari DAR tra cui il \"Digby Pines Resort\", il \"Cornwallis Inn\" di Kentville e il \"Lord Nelson Hotel\" di Halifax.\nDurante la prima guerra mondiale la DAR svolse un ruolo importante in quanto usata per il trasporto di un gran numero di truppe dalla principale base di addestramento del Canadian Army di Kentville all'Aldershot Military Camp. Un treno ospedale DAR fu tra i primi a correre per i soccorsi dopo l'Esplosione di Halifax del 1917.\nL'importanza della rete DAR aument\u00f2 durante la seconda guerra mondiale in quanto unico vettore ferroviario a supporto della nave addestramento HMCS Cornwallis della Royal Canadian Navy e delle basi operative di Annapolis Basin, RCAF stazione Greenwood, RCAF stazione Stanley e dell'Aldershot Military Camp.\nAmmodernamento nel secondo dopoguerra.\nNel secondo dopoguerra la DAR inizi\u00f2 la sostituzione delle locomotive a vapore con quelle a motore Diesel anche se in ritardo rispetto alle compagnie omologhe del Nord America a motivo della disponibilit\u00e0 di carbone estratto in Nuova Scozia. Vennero sperimentate due diesel-elettriche ALCO S-3 per diversi mesi, poi messe in servizio il 1\u00ba luglio 1956. In seguito dieci locomotive EMD SW 1200RS vennero immesse nel mese di aprile 1959 ma una locomotiva a vapore fu trattenuta in servizio intorno a Kentville fino al 1961. La CPR, nell'agosto 1956, introdusse anche due automotrici di costruzione Budd per ridurre i costi di gestione dei propri servizi di trasporto passeggeri in precedenza trainati da locomotive a vapore.\nCrollo del traffico commerciale; tagli e dismissioni.\nLa progressiva diminuzione del numero di passeggeri avvenuta alla fine degli anni cinquanta e il crollo del traffico merci di esportazione delle mele della valle di Annapolis port\u00f2 alla riduzione del servizio ferroviario. I collegamenti con navi a vapore DAR sul Minas Basin e nel Golfo del Maine furono abbandonati ma fu mantenuto il traghettamento di passeggeri e auto tra Digby e Saint John. Dato il calo delle presenze venne messa in vendita la catena alberghiera e il Parco Grand Pr\u00e9 nel 1957. \nDagli anni settanta la DAR inizi\u00f2 a vendere le sue infrastrutture a ovest di Kentville ridotte ormai a regime di raccordi ferroviari. La linea, ex-Cornwallis Valley, di diramazione a nord di Kentville per Kingsport e Weston fu dismessa il 31 gennaio 1961 per mancanza di traffico passeggeri e ridotta anch'essa ad un raccordo di alcuni km per Steam Mill Village.\nIn seguito alla costruzione, con fondi statali, dell'autostrada parallela a pedaggio \"Highway 101\" tra Halifax e Kentville la Canadian Pacific ridusse il proprio servizio passeggeri a livelli minimi tra Halifax e Yarmouth e tra Windsor e Truro. Nel 1969 in accordo con i governi provinciali e federali, la CPR costru\u00ec un nuovo traghetto per passeggeri e auto per il servizio tra Digby e Saint John mentre il governo costruiva i nuovi terminal traghetti e le strade di collegamento. Tuttavia i nuovi terminal dei traghetti non permettevano pi\u00f9 l'arrivo dei binari direttamente sul molo impedendo quello che prima era la norma, l'accesso diretto dal treno passeggeri al traghetto; tale decisione provoc\u00f2 un ulteriore calo del numero di passeggeri trasportati per ferrovia.\nL'unico traffico attivo rimase quello di trasporto del gesso estratto ad est di Windsor e trasportato agli impianti portuali di Hantsport, in virt\u00f9 della forte domanda del mercato immobiliare nordamericano in espansione negli anni del dopoguerra. Prima dell'ampliamento del porto di Hantsport il gesso veniva trasportato fino a Deep Brook, nel bacino di Annapolis.\nNel 1978 la responsabilit\u00e0 finanziaria per i servizi passeggeri della Halifax-Yarmouth fu conferita a VIA Rail. Il servizio passeggeri Windsor-Truro con treno misto, considerato non essenziale, fu soppresso declassando la linea a raccordo merci. Il servizio passeggeri per Halifax venne riorganizzato da VIA Rail e riprese a salire dopo il cambio di programma del 1983 che prevedeva la possibilit\u00e0 nel corso della giornata di un viaggio di andata e ritorno per Halifax da ciascun punto della linea e altri collegamenti migliorati. VIA Rail inizi\u00f2 anche una campagna promozionale del turismo con un treno denominato \"Evangeline\". Nel 1984 il traffico tra Halifax e Yarmouth era quadruplicato con una media di oltre 100 passeggeri per viaggio. Il treno \"Evangeline\" sopravvisse fino al 15 gennaio 1990; venne soppresso in seguito al drastico taglio dei finanziamenti previsto dal bilancio federale 1989.\nDeclino della ferrovia nel sud ovest della Nuova Scozia.\nNel 1981 Canadian National Railway abbandon\u00f2 il percorso (ex-Halifax and Southwestern Railway) che si collegava alla linea DAR a Yarmouth e a Middleton via Bridgewater. Il 22 maggio 1986, la DAR abbandon\u00f2 anche le sue tratte tra Truro e Mantua, poco ad est di Windsor; il tratto rimasto continu\u00f2 a servire una cava di gesso.\nNel 1988 Canadian Pacific Railway annunci\u00f2 la costituzione di una nuova divisione controllata, denominata Canadian Atlantic Railway, che avrebbe raggruppato tutti i servizi in perdita ad est di Montreal delle linee DAR e CPR di New Brunswick, Maine e Quebec orientale. Non era prevedibile una rinascita del traffico passeggeri e merci sulle linee ad ovest di Kentville in quanto la costruzione della Highway 101 tra Kentville e Yarmouth tra met\u00e0 e fine 1980 aveva spostato il traffico irreversibilmente; oltre a ci\u00f2 alcuni grandi ponti in ferro della ferrovia erano in condizioni precarie di manutenzione e richiedevano grandi somme da investire. Nel 1989 erano pochi i treni che percorrevano la linea DAR; il 15 gennaio 1990 fu disposto il taglio dei servizi ferroviari Via Rail da parte del governo del primo ministro Brian Mulroney e il servizio tra Halifax e Yarmouth fu abolito.\nIl 27 marzo del 1990, CPR abbandon\u00f2 il tracciato occidentale della DAR da Kentville a Yarmouth, concentrando gli sforzi sulla pi\u00f9 redditizia estremit\u00e0 orientale che trasportava il gesso e serviva un conglomerato industriale a New Minas e su un breve residuo della linea di Kingsport tra Kentville e Steam Mill Village. Il 16 settembre del 1993 la DAR effettu\u00f2 l'ultimo treno merci da Kentville e il mese successivo arretr\u00f2 il suo capolinea pi\u00f9 occidentale a New Minas. Nello stesso mese le strutture di rimessaggio delle locomotive furono spostate definitivamente da Kentville a Windsor.\nFine e smembramento della rete DAR.\nNel 1993 CPR annunci\u00f2 l'intenzione di vendere la sussidiaria Canadian Atlantic Railway (che includeva la DAR). Mentre la parte di rete di New Brunswick e Quebec sarebbe stata abbandonata a fine dicembre 1994, la linea DAR fu venduta a Iron Road Railways, proprietario della Bangor and Aroostook Railroad. La DAR effettu\u00f2 gli ultimi suoi quattro treni venerd\u00ec, 26 agosto 1994, a soli 36 giorni dal compimento del suo centenario.\nWindsor e Hantsport Railway, il successivo proprietario, inizi\u00f2 l'attivit\u00e0 il 27 agosto 1994 mantenendo il servizio ferroviario sulle tratte rimaste in opera tra Windsor e New Minas, compreso il resto della linea di Truro che serviva le grandi cave di gesso alcuni chilometri a est di Windsor e sul \"Windsor Branch\" per Windsor Junction dove trovava collegamento con la linea principale Canadian National Halifax-Montreal. La W &amp; HR assunse in locazione, fino al 2013, la gestione del Windsor Branch dalle ferrovie nazionali (CN).\nAttivit\u00e0 della compagnia.\nTrasporto di passeggeri e turismo.\nLa DAR sfruttava i suoi collegamenti con nave a vapore per incrementare il traffico ferroviario di passeggeri anche mediante una larga offerta di treni coincidenti misti e espressi; proseguendo nella politica del predecessore W &amp; A, la DAR istitu\u00ec alcuni importanti treni con denominazione quali il \"Flying Bluenose\" e il \"New Yorker\" di collegamento estivo con piroscafi per Boston e New York. La ferrovia fu la prima in Canada ad acquistare carrozze confortevoli e con letti della societ\u00e0 Pullman.\nSeguendo i temi promozionali delle societ\u00e0 di navigazione a vapore di Yarmouth e la tematica del poema di Henry Wadsworth Longfellow la DAR svilupp\u00f2 una propria immagine identificandosi come la ferrovia della \"Terra del percorso di Evangeline\" includendo tale motto nel proprio logo e in manifesti, cartoline, libri, locomotive denominate. Fu creato uno stemma araldico raffigurante Evangeline che trov\u00f2 impiego in tutte le pubblicazioni DAR e nella maggior parte delle locomotive. La DAR acquist\u00f2 anche dei terreni al Grand-Pr\u00e9 National Historic Site nel 1917 per costruirvi un ampio giardino e una chiesa dedicata alla memoria degli Acadiani che, da destinazione turistica, si \u00e8 evoluta in santuario acadiano.\nIl successo di tali iniziative promosse la crescita del traffico passeggeri, salito a oltre 200.000 presenze annue nel primo quinquennio dall'istituzione.\nServizi marittimi.\nLa DAR mantenne un collegamento strategico tra Halifax e la Baia di Fundy e i porti di Windsor, Digby e Yarmouth. Componente chiave per il traffico passeggeri e merci della DAR erano i collegamenti con i vari traghetti che operavano per lo pi\u00f9 da Digby e Yarmouth. Un servizio pi\u00f9 modesto era operativo attraverso il Minas Basin dai porti minori di Kingsport e Wolfville.\nNel 1901 la DAR era proprietaria e gestiva nove navi a vapore nella Baia di Fundy e i servizi del Minas Basin, con le linee tra Digby e Saint John, con collegamenti alle ferrovie CPR e IRC, e tra Kingsport-Parrsboro-Wolfville colleganti, a Parrsboro la linea di Springhill della Cumberland Railway.\nNel 1904, il servizio fu ampliato con l'utilizzo di tre piroscafi usati per includere i servizi, nel Golfo del Maine, tra Yarmouth e Boston e tra Yarmouth e New York. Questi servizi promossero la DAR in prima linea nel campo del turismo nascente della Nuova Scozia; in seguito la compagnia costru\u00ec un hotel a Digby, il Digby Pines Resort e il Cornwallis Inn a Kentville.\nDopo che, nel 1911, Canadian Pacific Railway acquist\u00f2 la DAR cedette alcuni dei suoi collegamenti con navi a vapore, come quelli di Yarmouth, ma ne espanse altri, tra cui il percorso Digby-Saint John, che ebbe nuove grandi navi a vapore.\nTrasporto merci e industria delle mele.\nLa DAR fu strettamente legata all'industria delle mele dell'Annapolis Valley. L'arrivo della ferrovia negli anni sessanta del XIX secolo trasform\u00f2 l'attivit\u00e0 legata alle coltivazioni di mele da affare locale a industria di larga esportazione con spedizione via mare di milioni di barili l'anno, divenendo il maggiore spedizioniere di mele del Regno Unito.\nDopo una breve crisi durante la prima guerra mondiale, il trasporto di mele raggiunse il suo picco massimo nel 1930. Oltre 150 magazzini di mele furono costruiti lungo la linea principale DAR e le sue diramate. Per molti decenni ancora, il periodo da settembre ad aprile fu caratterizzato da un traffico merci pesante di trasporto delle mele dai magazzini alle navi a vapore oceaniche al porto di Halifax. Durante la seconda guerra mondiale avvenne il crollo del traffico e la Nuova Scozia non riacquist\u00f2 pi\u00f9 la sua quota di mercato europeo. L'industria della mela di Nuova Scozia, dopo la guerra, si stabilizz\u00f2 definitivamente su scala pi\u00f9 piccola utilizzando la ferrovia per spedire mele e frutta fino al 1970.\nTutela del patrimonio DAR e cultura.\nUn certo numero di stazioni DAR \u00e8 stato restaurato adattandole alla riutilizzazione, come biblioteca comunale a Wolfville, ristorante a Bridgetown e museo a Middleton. Due stazioni, Hantsport e Wolfville, sono state inserite tra gli edifici protetti dal governo federale, designati dalla legge del 1992 definita \"Heritage Railway Stations Protection Act\".\nSolo una locomotiva a vapore DAR \u00e8 stata conservata, la n. 999 \"Fronsac\", presso il Museo Ferroviario Canadese di Delson. La \"business car\" \"Nova Scotia\" \u00e8 conservata presso il Toronto Railway Museum mentre una carrozza passeggeri, la n. 1303 \"Micmac\", \u00e8 conservata presso il Canada Science and Technology Museum di Ottawa. Un rotabile combinato spazzaneve (usato per il servizio ferroviario misto Windsor-Truro fino al 1978) \u00e8 conservato presso il Museo Ferroviario Musquodoboit a Musquodoboit Harbour.\nUn monumento a Vernon Smith, l'ingegnere ferroviario che costru\u00ec o progett\u00f2 molte delle linee fu costruita nel parco realizzato sul sedime del tratto costiero della linea DAR a Wolfville nel 2013..\nUn caso a parte \u00e8 Kentville, una volta sede principale della DAR, che ha praticamente cancellato ogni traccia della storica ferrovia. La grande stazione a 2 piani del DAR che ospitava gli uffici direzionali della ferrovia, la pi\u00f9 antica stazione della Nuova Scozia e una delle pi\u00f9 antiche stazioni ferroviarie in legno del Canada fu demolita nel 1990. Nel maggio 2007 furono approntati i piani per demolire l'ultima struttura ferroviaria superstite della citt\u00e0, la rimessa circolare a dieci stalli. A nulla valsero le proteste di gruppi come la Nova Scotia Heritage Railway Society in quanto la struttura era l'ultima in tutta la Nuova Scozia e una delle ultime in Canada ed era ancora in ottimo stato; si chiedeva la riconversione per scopi pubblici o commerciali. Fu demolita tra 9 e 10 luglio 2007.\nOltre alla sua grande influenza sul turismo e sul patrimonio ambientale della Nuova Scozia, Dominion Atlantic ha anche ispirato diverse generazioni di scrittori. Il poeta canadese Charles G. D. Roberts scrisse un libro in prosa e versi che fu sponsorizzato dalla ferrovia nel 1900.\nDominion Atlantic ebbe un posto di rilievo anche nel libro Blomidon Rose, uno sguardo nostalgico alla vita e al paesaggio dell'Annapolis Valley degli anni trenta, di Esther Clark Wright.\nNel classico canadese, \"La montagna e la Valle\" di Ernest Buckler, la ferrovia venne descritta quale importante simbolo di cambiamento e di apertura al mondo esterno. La ferrovia ispir\u00f2 la poesia \"Dominion Atlantic Railway\" del poemetto giovanile di George Elliot Clarke, \"Saltwater Spirituals and Deeper Blues\"."}
{"id": "5340375", "revid": "773636", "url": "https://it.wikipedia.org/wiki?curid=5340375", "title": "Convento dell'Annunciata", "text": ""}
{"id": "5340381", "revid": "231623", "url": "https://it.wikipedia.org/wiki?curid=5340381", "title": "Ordinariato militare in Italia", "text": ""}
{"id": "5340384", "revid": "726373", "url": "https://it.wikipedia.org/wiki?curid=5340384", "title": "Bimir-ui mun", "text": "Bimir-ui mun (hangeul: \ube44\ubc00\uc758 \ubb38, lett. \"La porta segreta\"; titolo internazionale Secret Door) \u00e8 un serial televisivo sudcoreano trasmesso su SBS dal 22 settembre al 9 dicembre 2014.\nTrama.\nIl serial segue il rapporto conflittuale, e infine tragico, tra re Yeongjo e suo figlio Lee Sun. Yeongjo vuole rafforzare il potere reale, ma l'idealista Sun sogna l'uguaglianza e una societ\u00e0 libera dalle classi sociali."}
{"id": "5340387", "revid": "287204", "url": "https://it.wikipedia.org/wiki?curid=5340387", "title": "Dolgarrog", "text": "Dolgarrog (450 ab. ca.) \u00e8 un villaggio con \"status\" di \"community\" del Galles nord-occidentale, facente parte del distretto unitario di Conwy e situato lungo il corso del fiume Conwy\nEtimologia.\nIl toponimo \"Dolgarrog\" deriva dal nome di una figura mitologica, il drago Y Carrog, che, secondo la leggenda, minaccerebbe il bestiame che si trova a pascolare nei pressi del villaggio.\nGeografia fisica.\nCollocazione.\nDolgarrog si trova nella parte nord-occidentale del distretto di Conwy, tra le localit\u00e0 di Rowen e Llanrwst (rispettivamente a sud della prima e a nord della seconda), a circa 12\u00a0km a sud della citt\u00e0 di Conwy\nSociet\u00e0.\nEvoluzione demografica.\nAl censimento del 2011, Dolgarrog contava una popolazione pari a 444 abitanti, di cui 218 erano donne e 226 erano uomini.\nStoria.\nGli insediamenti umani nella zona in cui sorge il villaggio risalgono almeno a 1.200 anni prima di Cristo.\nIl disastro di Dolgarrog.\nNel novembre del 1925, il villaggio fu investito da un'inondazione, causata dalla rottura di due dighe, che caus\u00f2 la morte di 16 persone.\nEdifici e luoghi d'intereesse.\nTra i luoghi d'interesse di Dolgarrog, figura un parco acquatico realizzato nel 2015."}
{"id": "5340401", "revid": "188116", "url": "https://it.wikipedia.org/wiki?curid=5340401", "title": "Premio Ippocampo alla miglior Attrice", "text": ""}
{"id": "5340402", "revid": "767487", "url": "https://it.wikipedia.org/wiki?curid=5340402", "title": "Hemingway's Whiskey", "text": "Hemingway's Whiskey \u00e8 il tredicesimo album in studio del cantante country statunitense Kenny Chesney, pubblicato nel 2010."}
{"id": "5340405", "revid": "2131089", "url": "https://it.wikipedia.org/wiki?curid=5340405", "title": "Coppa Italia Dilettanti Sardegna", "text": "La Coppa Italia Dilettanti Sardegna (chiamata anche Coppa Sardegna) \u00e8 il massimo torneo ad elezione diretta della regione Sardegna. Istituito nel 1991-1992, consente al vincitore di partecipare alla fase nazionale della Coppa Italia Dilettanti.\nFormula.\nDalla sua istituzione e fino alla stagione 2005-2006 inclusa, partecipavano alla Coppa tutte le 16 squadre di Eccellenza e le 32 di Promozione, quest'ultima divisa in due gironi. Dalla stagione successiva, le due divisioni disputano una coppa separata. Le vincenti si affrontano nella Supercoppa Regionale Sardegna."}
{"id": "5340406", "revid": "80598", "url": "https://it.wikipedia.org/wiki?curid=5340406", "title": "Rocky Mountain High (album)", "text": "Rocky Mountain High \u00e8 il sesto album in studio del cantautore statunitense John Denver, pubblicato nel settembre del 1972."}
{"id": "5340407", "revid": "287204", "url": "https://it.wikipedia.org/wiki?curid=5340407", "title": "Astamamgala", "text": ""}
{"id": "5340412", "revid": "767487", "url": "https://it.wikipedia.org/wiki?curid=5340412", "title": "Esigenze imperative", "text": "Le esigenze imperative (c.d. Rule of reason), elaborate per la prima volta dalla Corte di giustizia dell'Unione europea nella sentenza Cassis de Dijon rispondono ad un criterio di ragionevolezza e costituiscono un nuovo ordine di eccezioni all'esercizio delle libert\u00e0 fondamentali dell'Unione. In tema di libera circolazione delle merci, esse formano un catalogo di eccezioni diverso dai motivi di deroga tipizzati dal legislatore dell'Unione nell'art. 36 TFUE e, alla stregua di questi ultimi, le esigenze imperative sono idonee a giustificare misure legislative ostative della libera circolazione delle merci nel mercato interno adottate dai singoli Stati membri, a condizione per\u00f2 che tali misure siano proporzionate rispetto al fine.\nIl primo catalogo di esigenze imperative contemplava l'efficacia dei controlli fiscali, la protezione della salute pubblica, la lealt\u00e0 dei negozi commerciali e la difesa dei consumatori. Tuttavia, tale catalogo \u00e8 stato ampliato nel tempo, arrivando ad inglobare anche altri interessi di carattere generale quali, ad esempio, la tutela dell'ambiente (caso Danish bottles del 1988) e la salvaguardia del pluralismo della stampa (caso Familiapress del 1997).\nSecondo la giurisprudenza Cassis de Dijon, le esigenze imperative sono invocabili solo nel caso in cui l'Unione non sia intervenuta con misure di armonizzazione del settore controverso e solo al fine di giustificare misure indistintamente applicabili ai prodotti nazionali e a quelli importati dall'estero. Diversamente, i motivi di deroga di cui all'art. 36 TFUE sarebbero invocabili anche al fine di giustificare misure c.d. discriminatorie (o distintamente applicabili), le quali, invece, prevedono un regime differenziato per i prodotti nazionali rispetto a quelli stranieri. \nUna parte della dottrina avalla tale distinzione, considerando le esigenze imperative quale limite intrinseco alla nozione stessa di misura d'effetto equivalente. In base a questo orientamento, poich\u00e9 in assenza di misure europee di armonizzazione spetta agli Stati membri definire i propri livelli di protezione, l'eventuale rispondenza di una misura normativa nazionale ad esigenze imperative si risolverebbe, di fatto, nell'insussistenza di una misura d'effetto equivalente.\nSecondo altra dottrina, invece, le esigenze imperative sono da considerarsi come un ampliamento giurisprudenziale dei motivi di deroga previsti dall'art. 36 TFUE e, di conseguenza, andrebbero, assoggettate alla medesima disciplina della norma del Trattato. In base a tale secondo orientamento, le esigenze imperative rappresenterebbero un limite estrinseco rispetto alla nozione di misura d'effetto equivalente. Pertanto la Corte dovrebbe prima esaminare la sussistenza di una misura d'effetto equivalente e, in un secondo momento, verificare la rispondenza della misura ad uno o pi\u00f9 motivi di deroga di cui all'art. 36 TFUE o ad esigenze imperative.\nNella sua giurisprudenza pi\u00f9 recente, la Corte di Giustizia sembra avallare tale secondo orientamento dottrinale. \nIn alcune pronunce, infatti, la Corte ha giustificato misure distintamente applicabili alla luce della Rule of reason (v. casi Wallon Waste del 1992 e Aher-Waggon del 1998), evidenziando un'attenuazione delle distanze fra le esigenze imperative e i motivi di deroga di portata generale di cui all'art. 36 TFUE. In realt\u00e0, tale attenuazione sembra emergere solo con riguardo all'esigenza imperativa relativa alla tutela dell'ambiente, continuando quindi a sussistere per le altre esigenze imperative la distinzione precedentemente illustrata. A tal proposito, l'avvocato generale Jacobs, nel caso PreussenElektra, ha chiesto esplicitamente alla Corte di giustizia, per ragioni di certezza del diritto, di prendere una posizione chiara circa l'invocabilit\u00e0 della Rule of reason a giustificazione anche di misure distintamente applicabili. In Essent Belgium, invece, l'avvocato generale Bot nelle sue conclusioni finali ha chiesto alla Corte di qualificare la tutela dell'ambiente come esigenza imperativa preminente, addirittura pi\u00f9 importante rispetto alle altre esigenze imperative, agganciando tale preminenza al principio d'integrazione di cui all'art. 11 TFUE, il quale richiede che le esigenze connesse alla tutela dell'ambiente siano integrate in tutte le politiche dell'Unione. Tale disposizione \u00e8 unica in tutto il Trattato e si riferisce esclusivamente alla tutela dell'ambiente. In entrambi i casi, la Corte pur non replicando in maniera esplicita ai due avvocati generali, ha giustificato le misure discriminatorie controverse alla luce delle esigenze imperative.\nPer verificare se una misura nazionale risponde ad uno dei motivi contemplati dall'art. 36 TFUE o ad esigenze imperative, la Corte di Giustizia sottopone la misura al c.d. test di proporzionalit\u00e0. Tale test \u00e8 scandito in tre fasi:\n1) la prima fase \u00e8 relativa alla verifica dell'efficacia della misura, intesa come idoneit\u00e0 dell'atto a perseguire il fine che esso si propone di raggiungere.\n2) la seconda \u00e8 relativa alla verifica della necessit\u00e0 della misura, intesa come indispensabilit\u00e0 della medesima. La misura per essere necessaria non deve essere sostituibile con misure alternative ugualmente idonee a raggiungere il fine e meno afflittive del libero scambio.\n3) la terza \u00e8 relativa alla verifica della proporzionalit\u00e0 in senso stretto della misura legislativa nazionale. Nel corso di tale fase, la Corte soppesa i costi e i benefici derivanti dall'adozione dell'atto normativo ed accerta che non vi sia una sproporzione fra questi. Raramente i giudici dell'Unione eseguono questa terza fase del test, la quale viene generalmente svolta solo quando nella fattispecie al vaglio dei giudici siano coinvolti interessi primari, riconducibili al nucleo costitutivo dell'Unione (ad es. la libera concorrenza nel mercato europeo, v. ancora caso Danish Bottles, punto 21)."}
{"id": "5340415", "revid": "3115", "url": "https://it.wikipedia.org/wiki?curid=5340415", "title": "GLAM", "text": "GLAM \u00e8 un acronimo in lingua inglese che indica ogni istituzione che conservi opere d'arte, libri, documenti e artefatti, usando i termini \"Galleries, Libraries, Archives and Museums\" (gallerie, biblioteche, archivi e musei) e avvicinandoli al concetto di \"glamorous\" derivato a sua volta dal termine slang \"Glam\".\nSenso del termine.\nLa necessit\u00e0 di utilizzare un'espressione che raggruppa tipologie diverse di istituzioni nasce con lo sviluppo di strumenti digitali e con il caricamento online delle loro collezioni. Con Internet e con la nascita di database digitali le specificit\u00e0 delle diverse istituzioni (edifici, pubblico, allestimenti, curatela) tende a sbiadire e la documentazione (opere d'arte, pubblicazioni, documenti, artefatti) si trasforma in \"informazione digitale\" che richiede un trattamento catalografico molto omogeneo per consentire all'utente di passare con facilit\u00e0 da un libro ad un oggetto museale affine e ad un documento archivistico correlato. Allo stesso tempo le diverse istituzioni convergono in un unico pi\u00f9 ampio settore (definito in inglese \"GLAM sector\"), superando in parte la specificit\u00e0 delle loro diverse strutture.\nTerminologia anglofona.\nIl termine inglese galleries (gallerie) identifica istituzioni che conservano collezioni di opere d'arte; mentre il termine museum (museo) \u00e8 utilizzato per le istituzioni che conservano manufatti di ogni tipo.\nAltre espressioni utilizzate in modo simile ma con diverse sfumature sono \"settore culturale\" (in inglese \"cultural sector\" che tende ad escludere istituzioni con una vocazione specificatamente naturalistica, ambientale, tecnologica), \"settore del patrimonio culturale\" (in inglese \"Cultural heritage sector\" che include istituzioni che hanno tendenzialmente un patrimonio in pubblico dominio) e \"industria creativa\" (in inglese \"creative industries\" che include anche aziende creative di \"design\", grafica, pubblicit\u00e0).\nTerminologia italiana.\nIn Italia il termine analogo \u00e8 MAB, acronimo di Musei, Archivi e Biblioteche. Il suo uso \u00e8 iniziato a circolare tra archivisti, bibliotecari e operatori dei musei in Piemonte nel 2009; successivamente le tre associazioni di riferimento AIB, ANAI (Associazione nazionale archivistica italiana) e ICOM Italia (International Council of Museum - Comitato Nazionale Italiano) organizzarono un seminario al Salone del Libro di Torino nell'aprile del 2011, che sanc\u00ec la nascita del MAB, come forma di coordinamento nazionale tra le tre associazioni professionali. L'anno successivo il 12 giugno 2012 \u00e8 stato sottoscritto dalle tre associazioni l'atto costitutivo del MAB.\nStoria e utilizzo.\nIl termine appare utilizzato in Nuova Zelanda e appare nel 2003 nel titolo della conferenza annuale della Australian Society of Archivists. L'acronimo raggiunge una pi\u00f9 ampia diffusione con il suo uso da parte delle comunit\u00e0 online. Il termine \u00e8 introdotto nel movimento Wikimedia da Liam Wyatt che lo sente per la prima volta da Brianna Laugher e che lo diffonde online. Da solo o come prefisso o suffisso in GLAMWiki e OpenGLAM\u00a0\u2013 \u00e8 utilizzato per definire il contributo e la collaborazione di istituzioni con strumenti e progetti online, e per definire l'informazione digitale resa accessibile o disponibile da istituzioni che conservano opere d'arte, libri, documenti e artefatti. A livello internazionale, il movimento dei volontari, dei capitoli e dei gruppi Wikimedia, insieme alla Wikimedia Foundation, utilizza l'espressione GLAM in modo sistematico per definire i partenariati con istituzioni che rendono disponibile documentazione utilizzata per arricchire i progetti Wikimedia (in particolare la banca dati multimediale di Wikipedia Wikimedia Commons). Il termine compare poi in pubblicazioni a partire dal 2011 e John Hartley dichiara che \"Le istituzioni culturali la cui nascita ha accompagnato la formazione delle nazioni nel diciannovesimo secolo sono oggi note collettivamente come il settore GLAM\"."}
{"id": "5340416", "revid": "34392", "url": "https://it.wikipedia.org/wiki?curid=5340416", "title": "Istituto Statale di Istruzione Superiore", "text": ""}
{"id": "5340417", "revid": "1543377", "url": "https://it.wikipedia.org/wiki?curid=5340417", "title": "Silk Degrees", "text": "Silk Degrees \u00e8 il settimo album discografico in studio del cantante statunitense Boz Scaggs, pubblicato dalla casa discografica Columbia Records nel marzo del 1976.\nL'album raggiunse la seconda posizione (l'8 settembre 1976) della classifica statunitense di Billboard 200.\nQuattro brani contenuti nell'album e pubblicati anche in formato singolo entrarono nella Chart di Billboard Hot 100: \"Lowdown\" (numero 3 il 9 ottobre 1976), \"Lido Shuffle\" (numero 11 il 14 maggio 1977), \"It's Over\" (numero 38 il 29 maggio 1976) e \"What Can I Say\" (numero 42 il 25 dicembre 1976).\nMusicisti.\nNote aggiuntive"}
{"id": "5340431", "revid": "1151326", "url": "https://it.wikipedia.org/wiki?curid=5340431", "title": "Inibitori della monoamino ossidasi", "text": ""}
{"id": "5340432", "revid": "371529", "url": "https://it.wikipedia.org/wiki?curid=5340432", "title": "McLemore Avenue", "text": "McLemore Avenue \u00e8 un album discografico del gruppo soul Booker T. &amp; the MGs pubblicato nel 1970 su etichetta Stax Records.\nIl disco.\nL'album \u00e8 una rielaborazione in versione strumentale di quasi tutto l'album \"Abbey Road\" dei Beatles (pubblicato solo pochi mesi prima nel settembre 1969) ad eccezione delle tracce \"Maxwell's Silver Hammer\", \"Oh! Darling\", \"Octopus's Garden\", e \"Her Majesty\". Il titolo e la copertina del disco stesso sono anch'essi un omaggio al disco dei Beatles; l'indirizzo 926 East McLemore Avenue era quello degli studi di registrazione Stax a Memphis, come 3 Abbey Road era quello degli studi EMI a Londra; nella foto di copertina, in maniera simile a quanto fatto dai Beatles nella celebre immagine di \"Abbey Road\", i membri del gruppo attraversano in fila indiana la strada.\nBooker T. Jones disse: \u00abMi trovavo in California quando ascoltai per la prima volta \"Abbey Road\", e pensai quanto fosse coraggioso da parte loro discostarsi dal loro stile abituale per sperimentare musicalmente nella maniera in cui stavano facendo. Spingere al limite i propri mezzi e reinventare s\u00e9 stessi quando non avevano nessun bisogno di farlo. Erano il gruppo numero 1 al mondo ma vollero ugualmente rimettersi in gioco. La musica che produssero era semplicemente incredibile cos\u00ec mi sentii in dovere di renderle omaggio\u00bb."}
{"id": "5340436", "revid": "71106594", "url": "https://it.wikipedia.org/wiki?curid=5340436", "title": "Cattedrale di Aix-en-Provence", "text": ""}
{"id": "5340437", "revid": "965985", "url": "https://it.wikipedia.org/wiki?curid=5340437", "title": "Skynyrd's Innyrds", "text": "Skynyrd's Innyrds \u00e8 un album discografico di raccolta del gruppo musicale southern rock statunitense Lynyrd Skynyrd, pubblicato nel 1989."}
{"id": "5340438", "revid": "1305772", "url": "https://it.wikipedia.org/wiki?curid=5340438", "title": "Lay It Down", "text": ""}
{"id": "5340440", "revid": "287204", "url": "https://it.wikipedia.org/wiki?curid=5340440", "title": "Lay It Down (album)", "text": ""}
{"id": "5340441", "revid": "1480390", "url": "https://it.wikipedia.org/wiki?curid=5340441", "title": "Mario Bacciocchi", "text": "Biografia.\nNato a Fiorenzuola d'Arda, ottenne il diploma presso l'Istituto Tecnico commerciale per periti aziendali G. D. Romagnosi di Piacenza, e nel 1925 la laurea in Architettura presso il Politecnico di Milano, dove era preside e professore Piero Portaluppi che, con Giovanni Muzio e Gio Ponti, costituiva il gruppo lombardo di architetti impegnati nel rinnovamento dell'architettura italiana.\nApr\u00ec i suoi studi professionali a Parma e a Salsomaggiore, cittadina dove era solito trascorrere i periodi di vacanza e dove si firm\u00f2, una delle prime opere, Poggio Diana. Dopo queste prime esperienze professionale nella sua terra d'origine, si trasfer\u00ec nel 1930 a Milano, dove acquis\u00ec grande notoriet\u00e0 con la costruzione della Torre Locatelli, alta 68 metri, nell'attuale piazza della Repubblica. Fu cos\u00ec definito \"l'architetto dei grattacieli\": infatti, poco dopo ne realizz\u00f2 sempre a Milano un secondo alto 60 metri in via Ariberto n\u00ba 1, a lato di corso Genova: la torre fa parte dell\u2019ex complesso INAIL denominato via Ariberto-corso Genova.\nNel dopoguerra la sua fama varc\u00f2 i confini nazionali, in India predispose il Piano regolatore della citt\u00e0 di Gandidham, importante esempio di pianificazione urbana studiata per una popolazione di un milione e mezzo di abitanti, e successivamente negli Stati Uniti, realizz\u00f2 la Cittadella Sacra a Boston, un'opera promossa dalla Fondazione Don Orione, finanziata dagli italo-americani e dal Governo americano.\nNegli anni 1952-1958 collabor\u00f2 con Enrico Mattei, presidente dell'ENI, realizzando numerosi progetti per conto di quest'azienda, fra cui le stazioni di servizio realizzate per l'Agip (la pi\u00f9 nota e significativa delle quali \u00e8 quella di Piazzale Accursio a Milano) e alcuni edifici della \"company town\" di Metanopoli.\nSi spense a Milano il 24 maggio 1974.\nArchivio.\nNel fondo \"Mappe, stampe e disegni\" dell'Archivio di Stato di Piacenza sono conservati 28 disegni relativi al progetto per l'edificio del Liceo \"Melchiorre Gioia\" (1933-1937) disegnato da Bacciocchi."}
{"id": "5340443", "revid": "149485", "url": "https://it.wikipedia.org/wiki?curid=5340443", "title": "Campionati europei di hockey su pista 1979", "text": "I Campionati Europei 1979 furono la 34\u00aa edizione dei campionati europei di hockey su pista; la manifestazione venne disputata in Spagna a Barcellona dal 17 al 24 novembre 1979.\nLa competizione fu organizzata dalla F\u00e9d\u00e9ration Internationale de Roller Sports.\nIl torneo fu vinto dalla nazionale spagnola per la 6\u00aa volta nella sua storia."}
{"id": "5340445", "revid": "799504", "url": "https://it.wikipedia.org/wiki?curid=5340445", "title": "Maestro di Griselda", "text": "Egli trae il nome da tre dossali con storie dell'omonima eroina dell'antichit\u00e0 conservati alla National Gallery a Londra (nn. inv. 912, 913, 914: Davies, 1961, pp. 365-367).\nDeve la sua fama alla realizzazione di una serie di dipinti raffiguranti uomini e donne virtuose dell'antichit\u00e0 di cui il pi\u00f9 celebre \u00e8 la raffigurazione di Artemisia (1498 ca., 87,8 x 46,3 cm, tempera su tavola, Museo Poldi Pezzoli)."}
{"id": "5340447", "revid": "466539", "url": "https://it.wikipedia.org/wiki?curid=5340447", "title": "Sons of Liberty - Ribelli per la libert\u00e0", "text": "Sons of Liberty - Ribelli per la libert\u00e0 (\"Sons of Liberty\") \u00e8 una miniserie televisiva del 2015.\nGli eventi di cui parla la miniserie sono ambientati a Boston (Massachusetts), durante la prima parte della Guerra d'indipendenza americana, con i moti rivoluzionari ed i negoziati del Secondo congresso continentale che portarono alla Dichiarazione d'indipendenza degli Stati Uniti d'America nel 1776.\nTrama.\nUn gruppo di giovani uomini (Sam Adams e suo cugino John, Paul Revere, John Hancock e Joseph Warren) hanno cambiato il corso della storia e hanno reso l'America una nazione. Facendosi chiamare Figli della Libert\u00e0, questi giovani patrioti contribuirono a fomentare la rivoluzione che port\u00f2 alla Dichiarazione di Indipendenza degli Stati Uniti nel 1776 e, da ribelli che agivano in segreto, sono diventati gli eroi di un'intera nazione.\nProduzione.\nLa produzione della miniserie parte nell'estate del 2014.\nLe riprese sono state effettuate interamente in Romania.\nColonna sonora.\nIl tema musicale della miniserie \u00e8 stato composto da Hans Zimmer, mentre la colonna sonora \u00e8 stata composta da Lorne Balfe.\nDistribuzione.\nIl primo teaser della miniserie viene diffuso il 1\u00ba settembre 2014 durante la miniserie \"Houdini\".\nI tre episodi sono andati in onda negli Stati Uniti d'America il 25, 26 e 27 febbraio 2015."}
{"id": "5340448", "revid": "287204", "url": "https://it.wikipedia.org/wiki?curid=5340448", "title": "Bacciocchi", "text": ""}
{"id": "5340453", "revid": "290023", "url": "https://it.wikipedia.org/wiki?curid=5340453", "title": "Sports", "text": "Sports \u00e8 il terzo album in studio del gruppo musicale statunitense Huey Lewis and the News, pubblicato il 15 settembre 1983."}
{"id": "5340467", "revid": "1924342", "url": "https://it.wikipedia.org/wiki?curid=5340467", "title": "Fore! (album)", "text": "Fore! \u00e8 il quarto album in studio del gruppo musicale rock statunitense Huey Lewis and the News, pubblicato nel 1986."}
{"id": "5340470", "revid": "1498232", "url": "https://it.wikipedia.org/wiki?curid=5340470", "title": "SalinaDocFest", "text": "SalinaDocFest \u00e8 un festival cinematografico dedicato al \"documentario narrativo\", che si svolge ogni anno nell'isola di Salina, nelle Eolie. Al 2021 \u00e8 giunta alla quindicesima edizione.\nLa manifestazione.\nNato nel 2007 da un'idea di Giovanna Taviani, \u00e8 un festival di riferimento per il documentario, con pi\u00f9 di 1500 film iscritti, 300 film proiettati, 1.000 tra registi e case di produzione provenienti da 12 Paesi (Italia, Francia, Austria, Belgio, USA, Brasile, Spagna, Germania, Canada, Danimarca, Egitto, Svezia), 20 sezioni tra concorso internazionale, sezioni non competitive, workshop ed eventi speciali, oltre 200 giornalisti accreditati e circa 700 ospiti \u201cspeciali\u201d.\nGiurie.\nTra i giurati si annoverano Roberto Saviano, Pasquale Scimeca, Wilma Labate, Marina Suma, Edoardo Winspeare, Alberto Tasca d'Almerita, Paolo Taviani, Vittorio Taviani, Lidia Ravera, Vincenzo Consolo, Emma Dante, Curzio Maltese, Riccardo Tozzi, Valerio Mastandrea, Alice Rohrwacher."}
{"id": "5340471", "revid": "339392", "url": "https://it.wikipedia.org/wiki?curid=5340471", "title": "Inibitori della ricaptazione della serotonina e della noradrenalina", "text": ""}
{"id": "5340472", "revid": "71107248", "url": "https://it.wikipedia.org/wiki?curid=5340472", "title": "Salina Doc Fest", "text": ""}
{"id": "5340473", "revid": "666668", "url": "https://it.wikipedia.org/wiki?curid=5340473", "title": "S.S. Lazio calcio a 5 Femminile", "text": ""}
{"id": "5340481", "revid": "465169", "url": "https://it.wikipedia.org/wiki?curid=5340481", "title": "Tomba dei giganti di Li Lolghi", "text": "La tomba dei giganti di Li Lolghi si trova ad Arzachena, in provincia di Sassari.\nDescrizione.\nLa tomba venne costruita in pi\u00f9 fasi, analogamente ad altri simili edifici del territorio gallurese. La prima fase costruttiva \u00e8 databile alla prima et\u00e0 del bronzo, durante il periodo in cui in Sardegna era diffusa la cultura di Bonnanaro (1800 a.C. circa). All'epoca la tomba doveva apparire come un dolmen a cista, ricoperto da un tumulo.\nIn epoca nuragica il sito venne riadattato in tomba dei giganti con l'ampliamento della camera funeraria e la realizzazione dell'esedra, composta da 14 lastre in pietra infisse verticalmente nel terreno tra cui spicca la stele centrale, dotata di ingresso e alta quasi 4 metri.\nScavi.\nLe campagne di scavo eseguite negli anni sessanta hanno restituito oggetti e ceramiche tipiche della cultura di Bonnanaro e nuragica."}
{"id": "5340493", "revid": "1151326", "url": "https://it.wikipedia.org/wiki?curid=5340493", "title": "Ossibato di sodio", "text": ""}
{"id": "5340494", "revid": "196390", "url": "https://it.wikipedia.org/wiki?curid=5340494", "title": "Sodio ossibato", "text": ""}
{"id": "5340497", "revid": "196390", "url": "https://it.wikipedia.org/wiki?curid=5340497", "title": "Sodio oxibato", "text": ""}
{"id": "5340499", "revid": "1498232", "url": "https://it.wikipedia.org/wiki?curid=5340499", "title": "Giovanna Taviani", "text": "Biografia.\nFiglia di Vittorio Taviani, da ragazzina recita in un film dei fratelli Taviani del 1984, \"Kaos\". Laureata in Letteratura italiana all'universit\u00e0 di Siena nel 1994. Saggista di cinema e letteratura, ha pubblicato diversi volumi. Dopo documentari minori, nel 2004 ha girato il suo primo film documentario, prodotto da Nuvola film, \"I nostri trenta anni: generazioni a confronto\".\nNel 2007 ha fondato nell'isola di Salina il \"Festival internazionale del documentario narrativo SalinaDocFest\"\nNel 2010 gira \"Fughe e approdi\", nelle isole Eolie: presentato alla 67\u00aa Mostra internazionale d'arte cinematografica di Venezia, ha ottenuto il premio per il miglior documentario al Festival de Cine Italiano de Madrid 2011.\nNel 2013 esce il cortometraggio \"Il riscatto\", presentato al Festival di Cannes 2013, e nel 2021 il docufilm \"C\u00f9ntami\", sui pupi siciliani."}
{"id": "5340500", "revid": "767487", "url": "https://it.wikipedia.org/wiki?curid=5340500", "title": "Piacenza Sportiva 1936-1937", "text": "Questa pagina raccoglie le informazioni riguardanti il Piacenza Sportiva nelle competizioni ufficiali della stagione 1936-1937.\nStagione.\nNella stagione 1936-37 il Piacenza ha disputato il girone B del campionato di Serie C. Con 38 punti in classifica si \u00e8 piazzato in seconda posizione, alle spalle del Vigevano che ha vinto il torneo con 42 punti. In casa biancorossa va segnalata la cessione di Carlo Girometta al Brescia, ben sostituito al centro dell'attacco dal romagnolo Giovanni Gaddoni arrivato dalla Reggiana, grande protagonista e miglior marcatore di stagione con ventuno reti. In difesa arriva dalla Cremonese Libero Pollastri e vi giganteggia il diciannovenne Sandro Puppo.\nNel campionato il Piacenza, sempre guidato in panchina da Carlo Corna, si batte per il primato del girone in un testa a testa con il Vigevano, alternandosi in vetta, ma poi in primavera arrivano tre sconfitte consecutive, compreso lo scontro diretto, che sbalzano il Piacenza dalla testa della classifica. Finisce con il secondo posto a quattro punti dal Vigevano che agguanta la Serie B, nell'ambiente sportivo piacentino resta l'amarezza di aver sprecato una ghiotta occasione per coronare il proprio sogno."}
{"id": "5340503", "revid": "15756", "url": "https://it.wikipedia.org/wiki?curid=5340503", "title": "UCI Europe Tour 2015", "text": "L'UCI Europe Tour 2015 \u00e8 l'undicesima edizione dell'UCI Europe Tour, uno dei cinque circuiti continentali di ciclismo dell'Unione Ciclistica Internazionale. Il suo calendario \u00e8 composto da pi\u00f9 di 300 corse, che si tengono dal 29 gennaio all'8 novembre 2015 in Europa.\nClassifiche.\n\"Classifiche finali\"."}
{"id": "5340515", "revid": "831312", "url": "https://it.wikipedia.org/wiki?curid=5340515", "title": "Edward Theuns", "text": ""}
{"id": "5340516", "revid": "409613", "url": "https://it.wikipedia.org/wiki?curid=5340516", "title": "Tomba dei giganti di Is Concias", "text": "La tomba dei giganti di Is Concias (detta anche \"Sa Domu 'e s'Orku\") \u00e8 un sito archeologico situato nel territorio del comune di Quartucciu, nella citt\u00e0 metropolitana di Cagliari.\nDescrizione.\nSituata sul versante occidentale della catena montuosa dei Sette Fratelli, la tomba, databile al bronzo medio-recente, presenta, similmente ad altre tombe dei giganti della Sardegna meridionale, la cosiddetta \"facciata a filari\". Al centro dell'esedra, ampia circa 10 metri, si trova l'ingresso alla camera funeraria lunga circa 8 metri e larga 1,30 m circa. L'altezza della camera funeraria decresce man mano che si avanza; da un massimo di 2,10 m all'ingresso ad un minino di 1,70 m sul fondo.\nAll'esterno, al lato destro dell'ingresso, \u00e8 presente un betilo rappresentante probabilmente una divinit\u00e0.\nScavi.\nLa tomba venne scavata negli anni sessanta da Enrico Atzeni e restaurata nel 1987."}
{"id": "5340519", "revid": "1431409", "url": "https://it.wikipedia.org/wiki?curid=5340519", "title": "Chr\u012bstos D\u014dn\u012bs", "text": "Biografia.\nFiglio di Gi\u014drgos, ex calciatore ed ora allenatore, e fratello maggiore di Anastasios, anch'egli calciatore.\nCarriera.\nClub.\nMuove i suoi primi passi nel settore giovanile del Panathinaikos. Esordisce tra i professionisti il 29 novembre 2012, subentrando a 10 minuti dal termine della partita tra Panathinaikos-Proodeftiki (4-0 il finale), incontro valido per il terzo turno di Coppa di Grecia. Il 26 aprile 2014 si aggiudica la Coppa di Grecia.\nIl 15 febbraio 2016 passa in prestito con diritto di riscatto al Lugano.\nIl 16 settembre 2020 viene acquistato dall'. Il 21 gennaio 2021, poco impiegato con il club marchigiano, si trasferisce a titolo temporaneo al , dove il 1\u00ba febbraio 2021 viene raggiunto dal fratello Anastasios D\u014dn\u012bs, che si trasferisce a titolo temporaneo dallo . \nA fine prestito fa ritorno nelle Marche dove non trova mai spazio, ragion per cui il 12 febbraio 2022 ha rescisso il proprio contratto con i bianconeri.\nNazionale.\nConta alcune apparizioni con le selezioni giovanili elleniche.\nStatistiche.\nPresenze e reti nei club.\n\"Statistiche aggiornate al 13 luglio 2021.\""}
{"id": "5340520", "revid": "92723", "url": "https://it.wikipedia.org/wiki?curid=5340520", "title": "Vuhledar", "text": "Vuhledar (in ucraino \u0412\u0443\u0433\u043b\u0435\u0434\u0430\u0440, ) \u00e8 una citt\u00e0 dell'Ucraina di circa 15.000 abitanti dell'Ucraina orientale."}
{"id": "5340521", "revid": "28592", "url": "https://it.wikipedia.org/wiki?curid=5340521", "title": "Ugledar", "text": ""}
{"id": "5340522", "revid": "559685", "url": "https://it.wikipedia.org/wiki?curid=5340522", "title": "Radio calisthenics", "text": ""}
{"id": "5340523", "revid": "729019", "url": "https://it.wikipedia.org/wiki?curid=5340523", "title": "Strada statale 740 del Porto di Reggio Calabria", "text": "La strada statale 740 del Porto di Reggio Calabria (SS 740) \u00e8 una strada statale italiana che collega l'A2 diramazione Reggio Calabria alla citt\u00e0 di Reggio Calabria.\nPercorso.\nLa strada ha origine in corrispondenza dello svincolo Reggio Calabria porto dell'A2 diramazione Reggio Calabria. Si presenta a carreggiata unica con una corsia per senso di marcia, e nel suo tracciato \u00e8 costituita quasi esclusivamente da un lungo viadotto che permette di superare il dislivello che separa l'autostrada dalla zona portuale.\nParte integrante del gi\u00e0 citato svincolo, la strada ha ottenuto la classificazione attuale nel 2015 col seguente itinerario: \"Svincolo di Reggio Calabria con l'A3 - Porto di Reggio Calabria\" poi modificato nel 2017 in \"Svincolo di Reggio Calabria con l'A2 racc - Porto di Reggio Calabria\" con l'istituzione della nuova A2 Salerno-Reggio Calabria."}
{"id": "5340528", "revid": "92723", "url": "https://it.wikipedia.org/wiki?curid=5340528", "title": "\u017ddanivka", "text": "\u017ddanivka (in ucraino \u0416\u0434\u0430\u043d\u0456\u0432\u043a\u0430, ) \u00e8 una citt\u00e0 dell'Ucraina di circa 12.000 abitanti dell'Ucraina orientale.\nDall'aprile 2014 \u00e8 \"de facto\" parte della Repubblica Popolare di Doneck."}
{"id": "5340548", "revid": "28592", "url": "https://it.wikipedia.org/wiki?curid=5340548", "title": "\u017ddanovka", "text": ""}
{"id": "5340549", "revid": "28592", "url": "https://it.wikipedia.org/wiki?curid=5340549", "title": "Zhdanovka", "text": ""}
{"id": "5340550", "revid": "648716", "url": "https://it.wikipedia.org/wiki?curid=5340550", "title": "8-Way Santa", "text": "8-Way Santa \u00e8 il secondo album discografico del gruppo grunge statunitense Tad, pubblicato nel febbraio 1991 dalla Sub Pop Records.\nDescrizione.\nI Tad ebbero dei problemi di natura legale quando l'uomo e la donna raffigurati sulla copertina della prima edizione del disco si riconobbero e fecero causa alla band. La copertina incriminata era una foto modificata che ritraeva due sconosciuti tratta da un album di foto acquistato in un robivecchi. A seguito della disputa legale, il disco venne ristampato con una copertina diversa raffigurante i membri del gruppo.\nSingoli.\n\"Jinx\" e \"Jack Pepsi\" furono i brani estratti dall'album come singoli. La Pepsi-Cola intent\u00f2 causa al gruppo per l'utilizzo indebito del loro logo sulla copertina del 45 giri \"Jack Pepsi\". La canzone \"Jinx\" venne inserita nella colonna sonora del film \"Singles - L'amore \u00e8 un gioco\"."}
{"id": "5340552", "revid": "287204", "url": "https://it.wikipedia.org/wiki?curid=5340552", "title": "Coeur de Pirate", "text": ""}
{"id": "5340555", "revid": "1086846", "url": "https://it.wikipedia.org/wiki?curid=5340555", "title": "Piacenza Sportiva 1935-1936", "text": "Questa pagina raccoglie le informazioni riguardanti il Piacenza Sportiva nelle competizioni ufficiali della stagione 1935-1936.\nStagione.\nIl nuovo campionato di Serie C, nato dalla ristrutturazione dei campionati, risulta pi\u00f9 competitivo rispetto alla Prima Divisione che sostituisce. \nNonostante si sia rafforzato il Piacenza disputa un torneo di met\u00e0 classifica. La squadra \u00e8 ancora affidata alla guida di Carlo Corna. Sono arrivati a Piacenza il mediano Edoardo Ratti dal Pavia, e la mezzala Riccardo Poli dal Parma. \nVi sono stati i ritorni in biancorosso dal Parma degli avanti \"Pitin\" Giuseppe Cella e Antonio Rossetti. Sono stati confermati il centrocampista Guglielmo Zanasi, il centromediano Sandro Puppo ed il centravanti Carlo Girometta.\nGli ultimi due al termine della stagione sono stati chiamati da Vittorio Pozzo a partecipare alla spedizione italiana per le Olimpiadi di Berlino. Carlo Girometta con 25 reti \u00e8 stato il bomber stagionale, seguito da Pitin Cella con 17 centri."}
{"id": "5340558", "revid": "47767", "url": "https://it.wikipedia.org/wiki?curid=5340558", "title": "Agaunum", "text": ""}
{"id": "5340559", "revid": "24823", "url": "https://it.wikipedia.org/wiki?curid=5340559", "title": "Red Headed Stranger", "text": "Red Headed Stranger \u00e8 un album in studio dell'artista country statunitense Willie Nelson, pubblicato nel 1975."}
{"id": "5340576", "revid": "767487", "url": "https://it.wikipedia.org/wiki?curid=5340576", "title": "Stardust (Willie Nelson)", "text": "Stardust \u00e8 un album in studio dell'artista country statunitense Willie Nelson, pubblicato nel 1978.\nTracce.\nSide 1\nSide 2"}
{"id": "5340578", "revid": "767487", "url": "https://it.wikipedia.org/wiki?curid=5340578", "title": "Tougher Than Leather (Willie Nelson)", "text": "Tougher Than Leather \u00e8 un album in studio dell'artista country statunitense Willie Nelson, pubblicato nel 1983."}
{"id": "5340579", "revid": "77594", "url": "https://it.wikipedia.org/wiki?curid=5340579", "title": "Torre CBX", "text": "La Tour CBX, progettata da Kohn Pedersen Fox e SRA Architectes, \u00e8 un grattacielo situato nel comune di Courbevoie, nel distretto della D\u00e9fense.\nLa costruzione, iniziata nel 2002 \u00e8 terminata del 2005. La torre ha un'altezza di 142 m ed \u00e8 realizzata con un innovativo involucro in vetro."}
{"id": "5340583", "revid": "1442080", "url": "https://it.wikipedia.org/wiki?curid=5340583", "title": "Coppa Latina 1959 (hockey su pista)", "text": "La Coppa Latina 1959 \u00e8 stata la 4\u00aa edizione del torneo europeo riservato alle squadre nazionali di Francia, Italia, Portogallo e Spagna.\nLa competizione, organizzata dal Comit\u00e9 Europ\u00e9en de Rink-Hockey, \u00e8 stata vinta dalla Portogallo per la 2\u00aa volta nella sua storia."}
{"id": "5340589", "revid": "287204", "url": "https://it.wikipedia.org/wiki?curid=5340589", "title": "Fiorenzuola d\u2019Arda", "text": ""}
{"id": "5340592", "revid": "1442080", "url": "https://it.wikipedia.org/wiki?curid=5340592", "title": "Coppa Latina 1960 (hockey su pista)", "text": "La Coppa Latina 1960 \u00e8 stata la 5\u00aa edizione del torneo europeo riservato alle squadre nazionali di Francia, Italia, Portogallo e Spagna.\nLa competizione, organizzata dal Comit\u00e9 Europ\u00e9en de Rink-Hockey, \u00e8 stata vinta dalla Portogallo per la 3\u00aa volta nella sua storia."}
{"id": "5340617", "revid": "31886", "url": "https://it.wikipedia.org/wiki?curid=5340617", "title": "Ashley Wood", "text": "\u00c8 il disegnatore dei fumetti della IDW Publishing ispirati alla serie di videogiochi \"Metal Gear\". Sulle sue tavole \u00e8 basata la grafica di ' e '. Ha partecipato \u2013 come disegnatore delle \"cutscenes\" in stile fumettistico \u2013 allo sviluppo di ' e '. Varie sue illustrazioni sono raccolte nel volume \"L'arte di Metal Gear Solid\", edito in italiano \u2013 assieme ai fumetti \"Metal Gear Solid\" e \"\" \u2013 dalla Magic Press."}
{"id": "5340623", "revid": "767487", "url": "https://it.wikipedia.org/wiki?curid=5340623", "title": "Paolo Manunza", "text": "Caratteristiche tecniche.\nGiocava come marcatore, nel ruolo di terzino destro o stopper.\nCarriera.\nCresciuto nelle giovanili del Cagliari, nel 1973 passa al Ragusa, con cui disputa un campionato di Serie D da titolare. L'anno successivo viene ingaggiato dalla , che lo fa esordire in Serie A il 27 aprile 1975 nella vittoria interna proprio contro il Cagliari. Resta la sua unica presenza nella massima serie, perch\u00e9 nella successiva sessione del calciomercato viene ceduto al , in Serie B.\nCon i \"canarini\" disputa due campionati cadetti. Nel primo, partito come rincalzo, guadagna progressivamente spazio nell'undici di Mario Caciagli totalizzando 20 presenze e un gol, sul campo dell', mentre nel campionato 1976-1977 scende in campo in 5 occasioni. Nel 1977 passa al , in Serie C, come contropartita per Patrizio Bonaf\u00e8 e Lorenzo Righi, e con i biancorossi disputa due stagioni in terza serie prima di trasferirsi al . In Abruzzo rimane per sei campionati consecutivi, tra Serie C1 e Serie C2, fino al 1985."}
{"id": "5340628", "revid": "1442080", "url": "https://it.wikipedia.org/wiki?curid=5340628", "title": "Coppa Latina 1961 (hockey su pista)", "text": "La Coppa Latina 1961 \u00e8 stata la 6\u00aa edizione del torneo europeo riservato alle squadre nazionali di Francia, Italia, Portogallo e Spagna.\nLa competizione, organizzata dal Comit\u00e9 Europ\u00e9en de Rink-Hockey, \u00e8 stata vinta dalla Portogallo per la 4\u00aa volta nella sua storia."}
{"id": "5340630", "revid": "217432", "url": "https://it.wikipedia.org/wiki?curid=5340630", "title": "E. Armand", "text": ""}
{"id": "5340631", "revid": "1543377", "url": "https://it.wikipedia.org/wiki?curid=5340631", "title": "\u00c9mile Armand", "text": "Biografia.\n\u00c9mile Armand nacque il 26 marzo 1872. Figlio di un militante della Comune di Parigi, in giovent\u00f9 era cattolico ma poi divenne ateo.\nSi avvicin\u00f2 alle idee anarchiche solo verso i 25 anni, ma da quel momento inizi\u00f2 un'opera infaticabile di pubblicista e propagandista. Nel 1901 dette vita alla sua prima rivista, \u00abL'Ere Nouvelle\u00bb (\"L'Era nuova\"), che fu pubblicata fino al 1911, seguita da numerosissime altre pubblicazioni dai titoli significativi: \u00abLes R\u00e8fractaires\u00bb (\"I Refrattari\"), \u00abHors du Troupeau\u00bb (\"Fuori dal Branco\", dal 1911), \u00abl'En dehors\u00bb (\"l'al di fuori\"), \u00abPar del\u00e0 la m\u00eal\u00e9e\u00bb (\"Al di l\u00e0 della mischia\", dal 1916), oltre ad un numero considerevole di opuscoli e alle due sue opere pi\u00f9 importanti: \"L'initiation individualiste anarchiste\" (\"L'iniziazione individualista anarchica\", pubblicata nel 1923) e \"La r\u00e9volution sexuelle et la camaraderie amoureuse\" (\"La rivoluzione sessuale e il cameratismo amoroso\", pubblicata 1934). \nFu anche tra i pi\u00f9 importanti collaboratori della stesura dell\u2019\"Encyclop\u00e9die Anarchiste\" di S\u00e9bastien Faure.\nL'attivit\u00e0 anarchica, pacifista e antimilitarista di Armand gli cost\u00f2 la repressione e la condanna al carcere. Arrestato il 6 agosto 1907, fu condannato il 9 maggio 1908 a cinque anni di prigione per complicit\u00e0 nell'emissione di moneta falsa. Fu arrestato una seconda volta il 6 ottobre 1917 e condannato il 5 gennaio 1918 ad altri cinque anni di prigione per complicit\u00e0 in diserzione (fu liberato nell'aprile del 1922). Il 27 gennaio 1940 ricevette una condanna per incitazione all'insubordinazione e il 16 aprile seguente internato in diversi campi di prigionia fino al settembre 1941. \nL'azione militante di Armand si orient\u00f2 verso le \"milieux libres\" (\"colonie libertarie\") dove veniva praticato l'amore libero, il naturismo e il cameratismo amoroso quali pratiche di vita libertaria, in anticipo di decenni sulle comuni hippie. L'ultima produzione della sua lunghissima militanza (il periodico \u00abL'Unique\u00bb) \u00e8 del 1945 e continu\u00f2 fino al termine degli \"anni '50\", cio\u00e8 poco prima della sua morte, avvenuta nel 1962, all'et\u00e0 di 90 anni.\nLe sue idee sono state riprese, tra gli altri, in tempi recenti da Michel Onfray.\nIl pensiero.\n\u00c9mile Armand \u00e8 uno degli esponenti principali dell'individualismo anarchico europeo. Oltre che dall'anarchismo classico, \u00e8 influenzato principalmente da Max Stirner, John Henry Mackay, Charles Fourier e Friedrich Nietzsche (definendosi difatti un \"discepolo di Dioniso\").\nLe sue concezioni non vanno confuse n\u00e9 con quelle dei sostenitori del \"gesto esemplare\", n\u00e9 con quelle dei cosiddetti antiorganizzatori. L'individualismo di Armand pu\u00f2 invece essere considerato come una completa \"filosofia di vita\": \"\u00abl'anarchico \u00e8 quell'individuo che esprime un'insofferenza esistenziale contro ogni forma di autorit\u00e0, che lotta contro il potere prima di tutto perch\u00e9 esso lo opprime direttamente\u00bb\". Il singolo soggetto \u00e8 \"l'alfa e l'omega\" di ogni riferimento giustificativo della prassi, la vera e l'unica certezza che d\u00e0 valore agli scopi della lotta. La rivoluzione di Armand \u00e8 una globale \u00abrivoluzione di coscienza\u00bb, un salto di qualit\u00e0 esistenziale, un modo radicalmente autentico di rapportarsi al mondo fisico e sociale. Coinvolgendo integralmente l'individuo, essa non ammette \"scissioni\" tra privato e pubblico, ma non nel senso marxiano di identificazione del singolo con la \"societ\u00e0\". Al contrario, \u00e8 sempre e soltanto l'individuo a decidere e volere la propria coerenza tra privato e pubblico, senza mai renderne conto a nessuno. Il che non equivale a postulare un individualismo miope ed egoista, con ciascun uomo racchiuso nella corazza del \"suo particulare\". Significa piuttosto adombrare una \"concezione \"pluralistica\" dell'esistenza, vista come possibilit\u00e0 di realizzare un vissuto non monocorde ma ampiamente differenziato. L'idea di libert\u00e0, per Armand, \u00e8 strettamente intrecciata con quella di felicit\u00e0, col \u00abdiritto di ogni persona ad attuarsi completamente\u00bb.\nLa reciprocit\u00e0.\nSecondo Armand il \"metodo della reciprocit\u00e0\" \u00e8 \u00abil metodo la cui applicazione assoluta garantirebbe coloro che lo adottassero come base dei loro rapporti o dei loro accordi, contro ogni lesione, ogni frode, ogni inganno materiale e contro ogni diminuzione, ogni ferita della loro dignit\u00e0 personale. (...) Lealmente praticato, in qualsiasi campo dell'attivit\u00e0 umana, il metodo della reciprocit\u00e0 implica in s\u00e9 l'equit\u00e0, cos\u00ec nella sfera economica come in quella dei costumi, cos\u00ec nel campo intellettuale come in quello del sentimento\u00bb. Armand precisa che \u00abricevere altrettanto di quanto si \u00e8 dato non significa soltanto avere l'equivalente in peso, in misura, in qualit\u00e0, in valore, di ci\u00f2 che si \u00e8 dato, ma significa anche e soprattutto essere soddisfatto del contratto fatto, significa aver piena coscienza che nell'\"affare\" trattato - intellettuale, sentimentale, economico - non vi sia stato, da una parte come dall'altra, n\u00e9 ingannatore, n\u00e9 ingannato, n\u00e9 frodatore, n\u00e9 frodato; in altre parole che ciascuno, durante il contratto, ha agito secondo il proprio determinismo e si \u00e8 mostrato nella sua veste\u00bb. Secondo Armand laddove esiste la reciprocit\u00e0 nei prodotti e nelle azioni non vi pu\u00f2 essere posto per la diffidenza, il dubbio o il rancore.\nL'amore libero.\nPer Armand l'amore deve essere esercitato liberamente, senza alcuna restrizione di tipo morale, in un contesto di cameratismo amoroso definito come \u00ablibero contratto (rescindibile con preavviso o non, dopo accordo preliminare)\u00bb concluso tra individui di sesso differente, il cui scopo \u00e8 \u00abd'assicurare i contraenti da certi rischi delle esperienze amorose quali il rifiuto, la fine dell'amore, la gelosia, il capriccio, l'indifferenza ecc.\u00bb. In questo modo l'amoralismo sessuale, secondo Armand, distrugge gli \u201celementi cardine\u201d della schiavit\u00f9: il vizio, la virt\u00f9, la purezza, la castit\u00e0, la fedelt\u00e0 ecc.\nQuesti elementi non fanno altro che giustificare l'esistenza dello Stato e della Chiesa nel loro ruolo di guardiani dell'ordine e della moralit\u00e0, e come tali vanno distrutti.\nNote.\nNOTA: Questo articolo riprende il testo di Anarcopedia, enciclopedia on-line pubblicata sotto licenza Creative commons."}
{"id": "5340632", "revid": "125065238", "url": "https://it.wikipedia.org/wiki?curid=5340632", "title": "Qualificazioni al campionato mondiale di calcio 2018 - CONCACAF", "text": "Alle qualificazioni per la zona della CONCACAF partecipano 35 nazionali. Le prime tre squadre si qualificano direttamente alla fase finale mentre la quarta squadra affronta lo spareggio.\nRegolamento.\nI dettagli delle qualificazioni sono stati annunciati il 12 gennaio 2015:\nPrimo round.\nI sorteggi della prima fase sono stati effettuati il 15 gennaio 2015 a Miami.\nTerzo round.\nAlle 10 squadre vincitrici del secondo turno, si aggiungono Haiti e Giamaica. I sorteggi si sono svolti il 25 luglio 2015 a San Pietroburgo. Delle 12 squadre ne rimarranno 6 alle quali si aggiungeranno le migliori 6 del continente.\nQuarto round.\nLe ultime 6 squadre (Stati Uniti, Messico, Honduras, Costarica, Panama, Trinidad e Tobago) entrano in questo turno e si aggiungono alle 6 squadre vincitrici del terzo turno. Le 12 squadre verranno divise in tre gruppi da 4 squadre ciascuno con partite di andata e ritorno. I gironi sono stati sorteggiati il 25 luglio 2015 a San Pietroburgo. Le prime due classificate per ogni gruppo passano all'ultimo turno.\nQuinto round.\nLe 6 squadre rimanenti disputano il girone finale con partite di andata e ritorno. Le prime tre classificate si qualificano al mondiale mentre la quarta disputa il play-off interzona."}
{"id": "5340635", "revid": "253269", "url": "https://it.wikipedia.org/wiki?curid=5340635", "title": "Wendy Phillips", "text": "Fond\u00f2 la 2nd Story, lo studio cinematografico, dove lavora anche come produttrice e insegnante di recitazione.\n\u00c8 figlia degli attori Wendell K. Phillips e Jean Shelton e sorella degli attori Christian Phillips e Matthew Shelton.\nDal 1981 \u00e8 sposata con l'attore Scott Paulin, da cui ha avuto una figlia, Jenny."}
{"id": "5340639", "revid": "1442080", "url": "https://it.wikipedia.org/wiki?curid=5340639", "title": "Coppa Latina 1962 (hockey su pista)", "text": "La Coppa Latina 1962 \u00e8 stata la 7\u00aa edizione del torneo europeo riservato alle squadre nazionali di Francia, Italia, Portogallo e Spagna.\nLa competizione, organizzata dal Comit\u00e9 Europ\u00e9en de Rink-Hockey, \u00e8 stata vinta dalla Portogallo per la 5\u00aa volta nella sua storia."}
{"id": "5340641", "revid": "767487", "url": "https://it.wikipedia.org/wiki?curid=5340641", "title": "Francesco Carafa", "text": "Biografia.\nAppartenente alla potente famiglia napoletana dei Carafa (che possedeva la carica di arcivescovo di Napoli dal 1458), fu nominato arcivescovo di Napoli il 24 gennaio 1530 e l\u00ec mor\u00ec il 30 luglio di quattordici anni dopo."}
{"id": "5340661", "revid": "729019", "url": "https://it.wikipedia.org/wiki?curid=5340661", "title": "Giovanni Folchi", "text": "Biografia.\nAll'Universit\u00e0 Folchi si iscrisse ai GUF, prendendo in seguito la tessera del PNF ma senza ricoprire alcun incarico. Nel 1936 si iscrisse invece all'Accademia Aeronautica di Caserta dove consegu\u00ec il brevetto e il grado di sottotenente. Con l'inizio della guerra fu impiegato all'aeroporto di Albenga, in seguito prese parte alla campagna di Grecia.\nDopo l'armistizio dell'8 settembre 1943 tra il governo Badoglio e gli Alleati, l'11 settembre rifiut\u00f2 la resa e scelse di continuare la guerra al fianco dei tedeschi di stanza in Grecia fino al rimpatrio in Italia dove rimase a lungo senza impiego. Il 9 febbraio 1944 ader\u00ec alla Repubblica Sociale Italiana. A marzo fu trasferito ad Asti per circa due mesi poi venne destinato dapprima ai reparti dell'Aviazione in servizio presso l'aeroporto di Venaria Reale dove operava la Squadriglia complementare d'allarme \"Montefusco-Bonet\" fino a settembre e successivamente al IX\u00b0 Battaglione Antiparacadutisti al comando del maggiore De Biase di stanza a Milano. Folchi assunse il comando della 1 compagnia.\nArrestato dai partigiani fu rinchiuso nel carcere di San Vittore. Il 22 agosto 1945 venne processato per collaborazionismo dalla Corte d'assise straordinaria di Milano e condannato a morte. La sentenza venne eseguita il 7 febbraio 1946. La fucilazione di Folchi fu l'ultima condanna alla pena capitale eseguita a Milano prima dell'abrogazione della pena di morte dall'ordinamento italiano.. A Milano la corte d'Assise straordinaria inflisse 36 condanne a morte e di queste solo due furono effettivamente eseguite, quella contro l'ex Ministro dell'interno della RSI Guido Buffarini Guidi il 10 luglio 1945 e quella contro Folchi."}
{"id": "5340662", "revid": "1543377", "url": "https://it.wikipedia.org/wiki?curid=5340662", "title": "Qualificazioni al campionato mondiale di calcio 2018 - OFC", "text": "Il formato della OFC Nations Cup (Coppa delle nazioni oceaniane), che corrisponde anche ai primi due turni di qualificazione ai mondiali di calcio 2018, \u00e8 stato approvato il 20 ottobre 2014.\nRegolamento.\nLe qualificazioni OFC al campionato mondiale di calcio 2018 decidono la squadra oceaniana che deve affrontare il Play-off Intercontinentale per qualificarsi alla fase finale del mondiale. Le qualificazioni della federazione dell'Oceania si svolgono in tre turni:\nStage 1 Qualifiers.\n\u00c8 il turno preliminare di qualificazione alla Coppa delle nazioni oceaniane (OFC Nations Cup) che corrisponde al primo turno di qualificazione alla fase finale del mondiale 2018 e consiste in un gruppo formato dalle ultime quattro squadre del ranking continentale e per meriti sportivi che si affrontano in partite di sola andata. La squadra prima classificata si qualifica alla OFC Nations Cup che corrisponde al secondo turno delle qualificazioni alla fase finale del mondiale.\nSquadre partecipanti.\nLa posizione nel ranking FIFA al momento del sorteggio \u00e8 indicato tra parentesi\nOFC Nations Cup.\nLa squadra vincente del turno precedente raggiunge le sette squadre che, per effetto della migliore posizione nel ranking continentale e per meriti sportivi, hanno gi\u00e0 conquistato il diritto di partecipare alla Coppa delle nazioni oceaniane 2016 che corrisponde anche al secondo turno delle qualificazioni alla fase finale del mondiale. Per la vittoria del torneo continentale le prime due squadre classificate di ogni gruppo disputano semifinali e finale, tutte in gara unica, e la vincitrice della OFC Nations Cup ottiene il diritto a partecipare alla FIFA Confederations Cup 2017. Invece, per le qualificazioni alla fase finale del mondiale, le prime tre squadre classificate di ogni gruppo si qualificano al turno successivo.\nSquadre partecipanti.\nLa posizione nel ranking FIFA al momento del sorteggio \u00e8 indicato tra parentesi\nGironi.\nSono stati formati due gruppi composti da quattro squadre ciascuno che si affrontano in partite di sola andata. Per le qualificazioni alla fase finale del mondiale le prime tre squadre classificate di ogni gruppo si qualificano al turno successivo.\nTerzo round.\nLe 6 squadre sono divise in due gruppi da 3 squadre ciascuno con partite di andata e ritorno. I gironi sono stati sorteggiati l'8 luglio 2016 ad Auckland, Nuova Zelanda. Le prime classificate dei due gruppi passano all'ultimo turno, che consister\u00e0 in uno spareggio. Chi vincer\u00e0 lo spareggio si qualificher\u00e0 ad un ulteriore spareggio internazionale con la quinta classificata della zona CONMEBOL.\nPlay-off.\nLe due squadre vincitrici dei rispettivi gironi disputano uno spareggio. L'andata si \u00e8 disputata il 1\u00ba settembre e il ritorno il 5 settembre 2017. La vincente si \u00e8 qualificata allo spareggio Interzona contro la quinta classificata nel girone della CONMEBOL."}
{"id": "5340667", "revid": "117186165", "url": "https://it.wikipedia.org/wiki?curid=5340667", "title": "Budrio (disambigua)", "text": "Budrio \u00e8 il toponimo di 4 localit\u00e0 dell'Emilia Romagna"}
{"id": "5340669", "revid": "1318658", "url": "https://it.wikipedia.org/wiki?curid=5340669", "title": "Henri B\u00fcsser", "text": "Biografia.\nStudi\u00f2 inizialmente come organista, e al conservatorio di Tolosa fu allievo di Aloys Kunc. Prosegu\u00ec gli studi al Conservatorio di Parigi con C\u00e9sar Franck, Charles-Marie Widor e soprattutto Charles Gounod, del quale fu l'unico allievo, e a cui dedic\u00f2 un libro di memorie. Vinse il Prix de Rome nel 1893.\nFu direttore d'orchestra al \"th\u00e9\u00e2tre du Ch\u00e2teau-d'Eau\", \u00e0 l'Op\u00e9ra-Comique e all'Op\u00e9ra Garnier, professore di composizione al Conservatorio dal 1930 al 1948 ed ebbe tra i suoi allievi Henri Dutilleux, Jeanine Rueff e Tomojir\u00f4 Ikenouchi. Dopo Andr\u00e9 Messager, diresse l'opera \"Pell\u00e9as et M\u00e9lisande\" di Debussy alla quarta rappresentazione.\nFu organista titolare del grande organo della chiesa di \"Sainte-Marie des Batignolles\" di Parigi e poi di Saint-Cloud e sostitu\u00ec, tra il 1916 e il 1918, Louis Vierne al grande organo della cattedrale di Notre-Dame de Paris.\nCompose diverse opere liriche, un balletto, sei messe, alcuni poemi sinfonici e numerosi pezzi per organo e pianoforte.\nScrisse anche, nel 1939, l'edizione critica dell'opera \"Mireille\" di Gounod, la cui partitura originale \u00e8 andata perduta. L'edizione B\u00fcsser, da allora, \u00e8 la sola conforme alle intenzioni del compositore. \nSpos\u00f2 nel 1958, quando aveva gi\u00e0 84 anni, la cantante e insegnante al Conservatorio di Parigi Yvonne Gall (1885-1972). \nEletto nel 1938, membro della Acad\u00e9mie des beaux-arts, in sostituzione di Gabriel Piern\u00e9, tenne la posizione fino ad et\u00e0 molto avanzata, essendo morto centenario."}
{"id": "5340670", "revid": "1543377", "url": "https://it.wikipedia.org/wiki?curid=5340670", "title": "Volin", "text": "Conosciuto per aver elaborato la teoria del \"sintetismo anarchico\", durante la rivoluzione russa del 1905 fu tra i fondatori del primo Soviet di San Pietroburgo. Inoltre combatt\u00e9 in Ucraina al fianco dei seguaci di Nestor Makhno, rompendo violentemente con i bolscevichi, e fu incaricato di scrivere il manifesto della Confederazione anarchica Ucraina del \"Nabat\", con l'intento di unificare le diverse anime anarchiche ucraine entro un'unica organizzazione, dando un contributo notevole all'anarco-sindacalismo.\nBiografia.\nLa famiglia.\nVsevolod Michajlovi\u010d Eichenbaum nacque a Tichvin, nei pressi di Novgorod, al secolo parte del territorio di San Pietroburgo, in Russia, l'11 agosto del 1882 da un'agiata famiglia ebraica (suo padre e sua madre erano entrambi medici).\nDopo il liceo (studia francese e tedesco) ed aver iniziato gli studi di diritto a San Pietroburgo, a partire dal 1904 rompe ogni legame con i genitori, abbandona gli studi ed entra a far parte del Partito Socialista Rivoluzionario Russo.\nLa domenica di sangue del 1905.\nInizialmente si occupa di organizzare corsi e formare culturalmente i militanti rivoluzionari:\nIl 21 gennaio 1905, \u00e8 insieme ai 30\u00a0000 manifestanti, in maggioranza operai, che marciano sul Palazzo d'Inverno reclamando la liberazione di tutti i rivoluzionari imprigionati, migliori condizioni di lavoro, la cessione delle terre ai contadini e la soppressione della censura. L'esercito, per paura di violenze popolari, apre il fuoco sui manifestanti: le cifre ufficiali parlano di 96 morti e 333 feriti (quelle non ufficiali riportano invece il numero di 4000 morti). Questa repressione passer\u00e0 alla storia come \u00abdomenica di sangue\u00bb, contribuendo comunque allo sviluppo di uno spirito rivoluzionario che esploder\u00e0 poi nel 1917.\nIl 22 gennaio 1905, egli \u00e8 tra i fondatori del primo soviet di San Pietroburgo, costruito per venire in aiuto alle vittime. Rifiuta la presidenza perch\u00e9 sosteneva che essa dovesse spettare ad un lavoratore e non a un intellettuale. Risale a quest'epoca l'utilizzo dello pseudonimo di Voline.\nNel novembre 1906 prende parte all'insurrezione nell'isola di Kron\u0161tadt. Fermato ed arrestato, viene deportato in Siberia, da dove poi riuscir\u00e0 a fuggire ed a raggiungere la Francia nel 1907.\nIn Francia e Stati Uniti: anarchia e antimilitarismo.\nDopo aver frequentato i circoli socialisti rivoluzionari russi di Parigi, si avvicina all'anarchismo attraverso la lettura di Pierre-Joseph Proudhon, Bakunin e Kropotkin. Intorno al 1911 frequenta i circoli libertari e si unisce al gruppo creato da Apollon Karelin, vicino alle idee di Kropotkin. All'approssimarsi della guerra, partecipa alle attivit\u00e0 antimilitariste del \u00abComitato d'azione internazionale contro la guerra e e la propaganda militarista\u00bb.\nNel 1916, con la prima guerra mondiale in atto, si \u00e8 apertamente schierato contro il \"Manifesto dei Sedici\" (anarchici in favore della guerra, tra cui Kropotkin e Grave) insieme, tra gli altri, ad Errico Malatesta, Alexander Berkman, Rudolf Rocker e Ferdinand Domela Nieuwenhuis.\nPoco dopo, nell'ambito di un mandato d'arresto emesso contro la sua persona per la sua opposizione alla guerra, lascia la moglie e quattro figli e si rifugia illegalmente negli Stati Uniti. Qui milita nel gruppo denominato \u00abUnione degli operai russi\u00bb, collaborando inoltre al settimanale anarco-sindacalista \u00abGolos Trouda\u00bb. Negli USA tiene conferenze su vari argomenti inerenti al sindacalismo e all'anarchia a Detroit, Pittsburgh, Cleveland e Chicago.\nNel mese di aprile del 1917, a New York, incontra Lev Trotsky, con cui aveva gi\u00e0 avuto altri contatti in Russia e in Francia, dove come lui era stato vittima di un decreto d'espulsione nel 1916.\nRitorno in Russia: critiche ai bolscevichi e lotta a fianco della Machnov\u0161\u010dina.\nIl 4 gennaio 1917, a Parigi, nasce il terzo dei suoi figli, \"L\u00e9o Eichenbaum\" (L\u00e9o Voline), che seguir\u00e0 la stessa strada libertaria del padre. Nello stesso anno, dopo la caduta dello Zar, Voline ritorna in Russia, dove con Alexandre Schapiro fa ricomparire il settimanale \"Golos Trouda\". Con questo ed altri organi manifesta criticamente l'operato del bolscevismo, denunciando per esempio che lo slogan \u00abTutto il potere ai soviet\u00bb era stato in sostanza trasformato in \u00abTutto il potere ai dirigenti del partito\u00bb :\nViolentemente contrario al trattato di Brest-Litovsk, trascorre qualche tempo a Mosca, dove declina l'offerta dei bolscevichi di prendere la direzione nazionale dell'istruzione. Tornato in Ucraina, partecipa alla fondazione della Confederazione anarcosindacalista Nabat e del suo omonimo organo propagandistico.\nDal 12 al 18 novembre partecipa a Koursk alla prima conferenza che riuniva tutte le anime anarchiche d'Ucraina. Al convegno vi trova P\u00ebtr Ar\u0161inov, Aaron e Fanya Baron, Senya Fleshin, Mark Mratchnyi, Grigori Gorelik, Nikola\u00ef Dolenko, Efim Yartchouk e Olga Taratuta. \u00c8 proprio lui ad essere incaricato di redigere una sintesi anarchica, cio\u00e8 una dichiarazione comune che riunisse tutte le tendenze sindacaliste, collettive e individualiste in seno alla stessa organizzazione.\nDal 2 al 7 aprile 1919, a Elizabetgrad (attuale Kirovograd), partecipa al primo congresso della Nabat. Con l'accentuarsi della carica autoritaria bolscevica e la soppressione della libert\u00e0 di stampa, nel 1919 decide di aggregarsi al movimento libertario di Nestor Makhno, occupandosi dell'istruzione e della cultura, prima di venir nominato responsabile del consiglio militare insurrezionale.\nVittima del tifo si reca a Mosca per curarsi ma \u00e8 fermato e arrestato all'inizio del 1920. Liberato nell'ottobre 1920, \u00e8 poi nuovamente fermato il 24 dicembre (vigilia del congresso dello \"Nabat\"). Grazie ad uno sciopero della fame intrapreso da una decina di anarchici (tra cui Maximov e Flechine) e all'inatteso intervento dei delegati sindacali europei, ritrova la libert\u00e0 (dopo che era stato condannato a morte da Lev Trotskij).\nGermania e Francia: propagandista, traduttore ed editore.\nFuorilegge in Russia, raggiunge Berlino nel 1922, dove si aggrega ai sindacalisti della FAUD, fonda il giornale in lingua russa \u00abL'Operaio anarchico\u00bb (sottotitolato \u00abgiornale d'espressione anarco-sintetista\u00bb), traduce il libro di Petr Arshinov sul movimento makhnovista in Ucraina e scrive con Gorielik e Komoffdonne \"La repressione dell'anarchismo nella Russia sovietica\" (tradotto da Voline in francese nel 1923) che contiene una lista di 200 anarchici arrestati, fucilati, morti in prigione o deportati dal regime bolscevico.\nPubblica numerosi articoli sulla Russia nella \"Revue anarchiste\" di S\u00e9bastien Faure e su \"Le Libertaire\". I suoi rapporti con Nestor Makhno vengono messi in discussione dall'anarchica Ida Mett, che nel suo testo \"Souvenirs sur Nestor Makhno\" l'accusa di aver fatto sparire il diario biografico di Makhno subito dopo la sua morte.\nNel 1925 Voline si stabilisce in Francia e milita nel \"Gruppo di studi sociali\" (\"Groupe d'\u00e9tudes sociales\"). Nel luglio 1926 partecipa insieme a Nestor Makhno al congresso dell'\"Unione anarchica\".\nSintetismo e piattaformismo.\nI militanti anarchici russi e ucraini (tra cui Makhno, Mett, Arshinov, Goldsmith, Valesvsky e Linsky.) fuggiti a Parigi durante gli \"anni 20\" (del 1900) per scampare alla repressione bolscevica, riuniti intorno alla pubblicazione del mensile \u00abDielo Trouda\u00bb, svilupparono a met\u00e0 degli anni venti una teoria anarco-comunista denominata Piattaforma dei Comunisti Anarchici (1926).\nPubblicata a Parigi sulle pagine di \u00abDielo Trouda\u00bb nel mese di giugno del 1926, viene tradotta in francese durante l'inverno seguente proprio da Voline che, paradossalmente, sar\u00e0 poi il principale detrattore della \u201cPiattaforma\u201d con la sua \"Risposta alla Piattaforma\" pubblicata nell'aprile del 1927. Nel 1928, insieme a S\u00e9bastien Faure, elabora la teoria sintetista anarchica che mirava a superare le divisioni interne, sia teoriche che organizzative, del movimento anarchico:\nL'Unione sovietica come \"fascismo rosso\".\nNei suoi scritti prosegue la denuncia dei misfatti bolscevichi: nel novembre 1927, Voline redige per il Comitato Internazionale di Difesa Anarchica la brochure \"Comme au temps des tsars. L'exil et la prison, parfois la mort contre les meilleurs r\u00e9volutionnaires\" (\u00abCome ai tempi dello zar. L'esilio e la prigione, talvolta la morte contro i migliori rivoluzionari\u00bb).\nInsieme a Faure, nel 1930 entra a far parte del gruppo di redazione de \"L' Enciclopedia anarchiste\" (Enciclopedia anarchica).\nIl 7 febbraio 1931, per \"Le Libertaire\", pubblica un dossier, \"Sous la botte de Staline\" (\u00abSotto il tallone di Stalin\u00bb), in cui denuncia l'arresto dei militanti anarchici in URSS. Nel 1934, in \"Le fascisme rouge\" (\u00abIl fascismo rosso\u00bb), pubblicato sotto l'egida del solito Comitato di Difesa nella rivista \"Ce qu'il faut dire\" di Hem Day a Bruxelles, definisce questo nuovo concetto: \nIn un altro suo testo, \"La revolution inconnue\" (\u00abLa Rivoluzione sconosciuta\u00bb), dichiarer\u00e0: \"\u00abStalin non \u00e8 caduto dalla luna. Stalin e lo stalinismo non sono altro che la logica conseguenza di un'evoluzione preliminare e preparatoria, lo stesso risultato di un terribile errore, un'involuzione negativa della Rivoluzione. Sono stati Lenin e Trotsky - vale a dire, il loro sistema - che hanno preparato il terreno che ha generato Stalin. Avviso a tutti coloro che hanno sostenuto Lenin, Trotsky e altri, ed adesso inveiscono contro Stalin: oggi raccolgono quel che hanno seminato!\u00bb\". Nonostante le critiche a Trotsky, ci\u00f2 non gli impedir\u00e0 di manifestare il suo dissenso contro l'espulsione del comunista dalla Francia.\nVoline e la massoneria.\nIl 27 gennaio 1930 Voline entra nella massoneria e viene iniziato nella loggia \"Clart\u00e9\" del Grande Oriente di Francia a Parigi. Nel 1939 si affilia alla loggia \"La Parfaite Union\" a Marsiglia.\nNel 1931, la \"Revue Anarchiste\", pubblica su alcuni suoi numeri il dibattito sulla compatibilit\u00e0 o meno tra anarchismo e massoneria. Volin interviene nella discussione con queste parole: \nLa rivoluzione spagnola, la FA e la lotta al nazi-fascismo.\nDopo aver pronunziato l'orazione funebre al funerale di Nestor Makhno, a partire dal 1935 si rapporta frequentemente all'anarchico Andr\u00e9 Prudhommeaux, con cui condivide l'idea sintetista anarchica. Nel 1936 (15-16 agosto) partecipa alla creazione \" Federazione Anarchica Francese\" (FA), animando inoltre il gruppo \"Synth\u00e8se anarchiste\" (\u00abSintesi anarchica\u00bb) e collaborando ai giornali \"L'Espagne nouvelle\" e \"Terre libre\", dove critica la partecipazione degli anarchici al governo durante la rivoluzione spagnola che gli varr\u00e0 la dura condanna della CNT-FAI.\nNel 1938, inizia a scrivere la sua opera maggiore: \"La R\u00e9volution inconnue\". Nel 1939 si trasferisce a Marsiglia, dove vive in condizioni di estrema povert\u00e0 come testimoniato dal suo amico Victor Serge dopo una visita. Minacciato, dopo il 1940, dai nazi-fascisti sia come anarchico che come ebreo, nonostante le difficolt\u00e0 non rinuncia alla sua militanza libertaria. Frequenta Andr\u00e9 Arru, con cui costituisce, nel 1941, il \"Gruppo anarchico internazionale\" che pubblicava anche il giornale clandestino \"La Raison\", l'unica rivista anarchica sotto occupazione nazista. Il gruppo riuniva antifascisti francesi, tedeschi, italiani, spagnoli, un russo e un ceco (Joseph Sperck). Il 3 agosto 1943, sfugge all'arresto durante una retata che decima il suo gruppo (Andr\u00e9 Arru viene invece arrestato) \nLa morte.\nAmmalatosi di tubercolosi, nel marzo del 1945 viene ricoverato in ospedale. Il 25 maggio seguente \u00e8 dimesso ed ospitato a Marsiglia dai rifugiati spagnoli. In agosto ritorna a Parigi con suo figlio L\u00e9o per essere nuovamente ospedalizzato al Laennec.\nVoline muore il 18 settembre 1945. Cremato, le sue ceneri riposano non lontano dalla tomba di Nestor Makhno.\nNel 1947, Jacques Doubinsky e la neo-costituita \"Associazione degli amici di Voline\" pubblica postumo un manoscritto dell'anarchico col titolo di \"La R\u00e9volution inconnue\" (\u00abLa rivoluzione sconosciuta\u00bb). Nel 1986, La R\u00e9volution inconnue \u00e8 riedita, approfondita da nuove conclusioni ritrovate da suo figlio Leo Voline.\nNote.\nNOTA: Questo articolo riprende il testo di Anarcopedia, enciclopedia on-line pubblicata sotto licenza Creative commons."}
{"id": "5340678", "revid": "767487", "url": "https://it.wikipedia.org/wiki?curid=5340678", "title": "Piacenza Football Club 1977-1978", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 1977-1978.\nStagione.\nNella stagione 1977-1978 il Piacenza ha disputato il girone A del campionato di Serie C. Con 46 punti si \u00e8 piazzato in quarta posizione di classifica, il torneo \u00e8 stato vinto dall'Udinese con 58 punti che \u00e8 stato promosso in Serie B. Dopo aver chiuso in testa il girone di andata, la squadra piacentina ha avuto un crollo nella seconda parte del torneo. Miglior marcatore stagionale biancorosso \u00e8 stato Roberto Cesati con 11 reti, delle quali 10 in campionato ed 1 in Coppa Italia.\nIl quarto posto permette al Piacenza di disputare nella prossima stagione il nascente campionato di Serie C1, accedono al terzo livello calcistico dalla seconda alla dodicesima classificate. \nNella Coppa Italia il Piacenza disputa, prima del campionato, l'ottavo girone di qualificazione, vinto dal Parma, davanti a Piacenza e Mantova."}
{"id": "5340682", "revid": "1442080", "url": "https://it.wikipedia.org/wiki?curid=5340682", "title": "Coppa Latina 1963 (hockey su pista)", "text": "La Coppa Latina 1963 \u00e8 stata l'8\u00aa edizione del torneo europeo riservato alle squadre nazionali di Francia, Italia, Portogallo e Spagna.\nLa competizione, organizzata dal Comit\u00e9 Europ\u00e9en de Rink-Hockey, \u00e8 stata vinta dalla Spagna per la 2\u00aa volta nella sua storia."}
{"id": "5340683", "revid": "21880", "url": "https://it.wikipedia.org/wiki?curid=5340683", "title": "Xilofagia", "text": ""}
{"id": "5340684", "revid": "1632387", "url": "https://it.wikipedia.org/wiki?curid=5340684", "title": "R.I.B.", "text": "R.I.B. \u00e8 il sedicesimo album in studio della band thrash metal tedesca Tankard pubblicato dalla Nuclear Blast Records il 20 giugno 2014.\nCome si pu\u00f2 evincere dal titolo della title track, \"R.I.B.\" \u00e8 l'acronimo di \"Rest in Beer\", in assonanza con la nota espressione \"rest in peace\" (mentre \"beer\" significa birra)."}
{"id": "5340686", "revid": "110157", "url": "https://it.wikipedia.org/wiki?curid=5340686", "title": "AcegasApsAmga", "text": "AcegasApsAmga S.p.A. \u00e8 una societ\u00e0 italiana del Gruppo Hera che fornisce servizi di distribuzione gas ed energia elettrica, idrici (acquedotto, fognatura e depurazione), ambientali (raccolta e smaltimento rifiuti), illuminazione pubblica, servizi di riqualificazione energetica (ESCo), a circa 3,4 milioni di cittadini e imprese in 317 Comuni italiani, prevalentemente in Veneto, Friuli Venezia Giulia e nei Balcani (dati 2018). AcegasApsAmga S.p.A. \u00e8 una societ\u00e0 a socio unico, soggetta a direzione e coordinamento di Hera S.p.A.\nStoria.\nAcegasApsAmga \u00e8 una societ\u00e0 italiana nata il 1\u00ba luglio 2014 a seguito della fusione tra Acegas - Aps, multiutility di Padova e Trieste, che dal primo gennaio 2013 fa parte del Gruppo Hera, e Amga Azienda Multiservizi, controllata al 58,69% dal Comune di Udine. In pari data entrano Isontina Reti Gas ed Est Reti Elettriche entrambe di Gorizia.\nConsiglio d'Amministrazione.\nPresidente\nAmministratore Delegato\nConsiglieri\nCOLLEGIO SINDACALE\nPresidente\nSindaci effettivi\nTutti i predetti amministratori e sindaci resteranno in carica sino all'approvazione del bilancio di esercizio al 31 dicembre 2019."}
{"id": "5340687", "revid": "599013", "url": "https://it.wikipedia.org/wiki?curid=5340687", "title": "Stephanie Kelton", "text": " \nBiografia.\nStephanie Kelton \u00e8 professoressa associata presso l'Universit\u00e0 del Missouri-Kansas City ed \u00e8 ricercatrice sia presso il Centro per la Piena Occupazione e la Stabilit\u00e0 dei Prezzi nella stessa universit\u00e0, sia presso il Levy Economics Institute di New York.\nDopo la laurea in Economia presso l'Universit\u00e0 di Sacramento, ha conseguito un master in Economia presso l'Universit\u00e0 di Cambridge. In qualit\u00e0 di esperta di finanza pubblica e internazionale, ha fatto parte della commissione riunita nel 2011 dal senatore Bernie Sanders per la riforma della Federal Reserve, insieme ad altri economisti tra cui Randall Wray e il premio Nobel Joseph Stiglitz.\nHa pubblicato articoli in varie riviste di economia tra cui il Cambridge Journal of Economics. \u00c8 autrice del libro: \u201cThe State, the Market and the Euro: metallism versus chartalism in the theory of money\u201d. Nel 2012 ha partecipato al primo summit italiano sulla Teoria della Moneta Moderna. Gestisce il sito di divulgazione economica 'New economic perspectives'.\nNel 2020 ha pubblicato il saggio \"Il mito del deficit\", in cui ha sostenuto che per uno Stato a moneta sovrana la generalizzata focalizzazione politica sulla necessit\u00e0 di conseguire a tutti i costi il pareggio di bilancio o la presenza di eccessive preoccupazioni per il disavanzo pubblico di per s\u00e9 \u00e8 sono problemi secondari rispetto all'obiettivo principale, che la Kelton individua nella piena occupazione. Nel medesimo anno la Kelton \u00e8 stata consulente del candidato democratico alla nomination presidenziale Bernie Sanders, che aveva gi\u00e0 affiancato nel 2016 e, dopo la sua vittoria nella competizione delle primarie del partito, ha poi affiancato Joe Biden nella stesura del programma economico dell'ex vicepresidente di Barack Obama, risultato vincitore alle elezioni del 3 novembre contro il capo di Stato uscente Donald Trump."}
{"id": "5340716", "revid": "2131089", "url": "https://it.wikipedia.org/wiki?curid=5340716", "title": "Coppa Italia Dilettanti Marche", "text": "La Coppa Italia Dilettanti Marche \u00e8 il massimo torneo ad elezione diretta della regione Marche. Istituito nella stagione 1991-1992, consente al vincitore di partecipare alla fase nazionale della Coppa Italia Dilettanti.\nFormula.\nPartecipano tutte le 16 squadre della massima divisione regionale marchigiana (ovvero l'Eccellenza). L'attuale formula \u00e8 ad eliminazione diretta con ottavi di finale, quarti di finale, semifinale e infine la finale che di solito viene disputata a dicembre in campo neutro. Il regolamento \u00e8 cambiato varie volte nel corso degli anni, in precedenza erano previsti anche dei gironi triangolari sia al primo turno che in finale. Vi militavano anche le squadre di Promozione fino alla creazione dell'apposita coppa di categoria.\nCoppa Marche Promozione.\nLa Coppa Marche Promozione \u00e8 riservata alle 32 squadre partecipanti al secondo torneo regionale. La prima edizione si \u00e8 tenuta nel 2006 mentre prima le squadre di tale categoria giocavano nella Coppa Italia Dilettanti Marche.\nAlbo d'oro\nCoppa Marche Prima Categoria.\nLa Coppa Marche Prima Categoria \u00e8 riservata alle 64 squadre partecipanti al terzo torneo regionale.\nAlbo d'oro\nCoppa Marche Seconda Categoria.\nLa Coppa Marche Seconda Categoria \u00e8 riservata alle 128 squadre partecipanti il quarto torneo regionale.\nAlbo d'oro\nCoppa Marche Terza Categoria.\nLa Coppa Marche Terza Categoria \u00e8 riservata alle 5 squadre vincitrici la coppa provinciale. \u00c8 l'unica coppa regionale che prevede la promozione per la squadra vincente o nel caso questa abbia vinto il campionato la promozione per la finalista.\nAlbo d'oro\nCoppa Marche Pesaro-Urbino.\nRiservata alle squadre di Terza Categoria della provincia di Pesaro-Urbino.\nAlbo d'oro\nCoppa Marche Ancona.\nRiservata alle squadre di Terza Categoria della provincia di Ancona.\nAlbo d'oro\nCoppa Marche Macerata.\nRiservata alle squadre di Terza Categoria della provincia di Macerata.\nAlbo d'oro\nCoppa Marche Fermo.\nRiservata alle squadre di Terza Categoria della provincia di Fermo. La competizione \u00e8 la pi\u00f9 giovane del panorama calcistico regionale essendo nata nel 2009 all'istituzione del Comitato Provinciale di Fermo.\nAlbo d'oro\nCoppa Marche Ascoli Piceno.\nRiservata alle squadre di Terza Categoria della provincia di Ascoli Piceno.\nAlbo d'oro"}
{"id": "5340717", "revid": "291370", "url": "https://it.wikipedia.org/wiki?curid=5340717", "title": "Manuela Kustermann", "text": "Biografia.\nNata a Roma, nel 1963 debutta nella parte di Ofelia in \"Amleto\" di Carmelo Bene. Attiva fin da giovanissima nel teatro d'avanguardia e nella ricerca teatrale italiana, spesso in sodalizio con Giancarlo Nanni (con il quale fonder\u00e0 \"La fabbrica dell'attore\"), partecipa al circolo \"La Fede\" di via Portuense 78 (1968) con la compagnia \"Gruppo Space Re(v)action\".\nFa quindi parte a pieno titolo di quella \"scuola romana\" del teatro d'avanguardia che include, oltre a Giancarlo Nanni, Giuliano Vasilic\u00f2, Mem\u00e8 Perlini, Pippo Di Marca e Valentino Orfeo. Per questo nel 1991 ha ricevuto la Maschera con lauro d'oro dall'Istituto del Dramma Italiano.\nDal 1989 ha aperto con la compagnia \"La Fabbrica dell'Attore\", ristrutturando un vecchio cinema, il \"Teatro Vascello\" di Roma, punto poi di riferimento cittadino per il teatro contemporaneo e di ricerca, riconosciuto dal 2000 come \"Teatro stabile d'innovazione\". Dopo la morte di Giancarlo Nanni nel 2010 che era anche suo compagno nella vita, ne resta la sola direttrice.\nAltri registi con cui ha lavorato includono Arnoldo Fo\u00e0, Orazio Costa, Mario Missiroli, Roberto Guicciardini, Virgilio Sieni e Annalisa Bianco, Bruno Venturi e Francesco Tavassi, oltre che se stessa (a partire dal 2001)"}
{"id": "5340719", "revid": "181699", "url": "https://it.wikipedia.org/wiki?curid=5340719", "title": "Razzismo nella comunit\u00e0 LGBT", "text": "Quello del razzismo \u00e8 un problema che \u00e8 stato rilevato anche all'interno della comunit\u00e0 LGBT; questo pu\u00f2 essere rivolto contro membri di qualsiasi razza, etnia e nazionalit\u00e0 e pu\u00f2 includere la discriminazione e il fanatismo.\nNell'ambito della societ\u00e0 multietnica nordamericana e a pi\u00f9 forte multiculturalismo, ma non solo, individui LGBT appartenenti ad una qualche minoranza etnica possono venire a trovarsi in una condizione di doppia situazione discriminatoria, ove non sono n\u00e9 pienamente accettati n\u00e9 capiti dalla maggior parte dei membri della comunit\u00e0 LGBT composta prevalentemente da bianchi; questo oltre a non essere accettati come gay da proprio gruppo etnico di appartenenza.\nMolte persone hanno subito atti episodici di razzismo compiuti dai sottogruppi dominanti (nazionali, linguistici, religiosi etc.) del mondo omosessuale, dove gli stereotipi razziali possono facilmente fondersi con quelli di genere, in modo tale che ad esempio gli asiatici gay sono visti come pi\u00f9 passivi e/o effeminati laddove invece gli afroamericani gay vengono etichettai come maggiormente aggressivi e dotati di mascolinit\u00e0.\nVi sono a tal riguardo un certo numero di reti di sostegno culturale specifiche per gli individui LGBT attive negli Stati Uniti, un esempio tra i tanti \u00e8 quello costituito da \"\u00d4-M\u00f4i\" a favore delle lesbiche vietnamite americane.\nAntisemitismo.\nSecondo quanto Warren Hoffman ha scritto nel quotidiano The Huffington Post, l'antisemitismo pu\u00f2 essere vissuto dal popolo ebraico anche all'interno della comunit\u00e0 LGBT nella doppia motivazione razziale e religiosa, cos\u00ec come il razzismo contro le persone di colore, la misoginia e la transfobia.\nNazionalsocialismo.\nDurante la sua breve vita tra gli anni '70 e '80 del '900 la National Socialist League, presente soprattutto in California, \u00e8 stato un gruppo affiliato all'ideologia del Nazionalsocialismo la cui adesione era riservata ai maschi bianchi gay; anche l\"Order of the Jarls of Baelder\" negli anni '90-2000 \u00e8 stato un gruppo propugnatore del neopaganesimo nel Regno Unito che incoraggiava i maschi gay bianchi ad unirsi per la promozione dell'ideale e modello nazista di legame, collaborazione e amicizia tutta al maschile.\nIl documentario del regista omosessuale tedesco Rosa von Praunheim intitolato \"M\u00e4nner, Helden, schwule Nazis\" (Uomini eroi, gay e nazisti) nel 2005 ha affrontato il fenomeno dei gay neonazisti in Germania, soffermandosi in particolar modo sulle vicende riguardanti il tedesco Michael K\u00fchnen, ma anche il caso dell'inglese Nicky Crane, attivista neonazista e porno-attore omosessuale.\nSecondo l'\"Encyclopedia of Lesbian Histories and Cultures\" le organizzazioni del movimento lesbico femminista non contemplano l'antisemitismo quando discutono di opporsi e combattere contro l'oppressione sociale in quanto credono non esista pi\u00f9 o non sia importante tanto quanto il razzismo e l'omofobia. Ad alcune lesbiche femministe \u00e8 capitato di accusare gli ebrei di essere gli \"assassini della Dea\" poich\u00e9 essi credono fermamente che Dio sia esclusivamente maschio; l'ebraismo nella sua generalit\u00e0 \u00e8 spesso accusato di patriarcato.\nVari giochi di ruolo sessuali gay e lesbici, soprattutto in campo BDSM contengono feticci nazisti che rinviano a concetti di sadomasochismo antisemita; le lesbiche ebree sono molto spesso del tutto invisibili all'interno della stessa comunit\u00e0 lesbica. Infine alcune lesbiche statunitensi indossano svastiche sia durante che fuori della loro vita sessuale cercando di trasformarne il simbolo o di ignorare l'impatto che questo ha sulla comunit\u00e0 ebraica.\nNikolay Alexeyev.\nNikolay Alexeyev, uno dei pi\u00f9 importanti attivisti a favore dei Diritti LGBT in Russia, in pi\u00f9 occasioni ha espresso dichiarazioni fortemente antisemite attraverso i suoi \"account\" su Facebook e Twitter; egli ha chiamato il \"magazine\" di cultura omosessuale \"Out\" fondato e diretto da un giornalista ebreo gay statunitense una \"rivista di puttane ebree\", denominando inoltre Michael Lucas (attore cinematografico pornografico russo ma naturalizzato statunitense di origini ebraiche, oltre che attivista LGBT) con gli epiteti di \"maiale e scimmia ebrea\", frasi ripetute e riprese in molti dei suoi post.\nTra le sue affermazioni vi \u00e8 anche quella in cui sostiene che la vodka ebraica \u00e8 fatta con lo sperma ed ha persino minacciato Lucas di omicidio; inoltre la \"mafia ebraica\" starebbe cercando di conquistare il mondo e gli Stati Uniti d'America sarebbero governati interamente da luridi ebrei mafiosi. Alle accuse rivoltegli si \u00e8 difeso prontamente elencando nel dettaglio di aver vari amici di origini ebraiche ed aggiungendo che la matrigna della propria madre era ebrea e che anche molti dei suoi pi\u00f9 stretti collaboratori lo sono; in definitiva di essere stato frainteso e che le sue intenzioni erano volte solamente all'ironia e all'anti-bigottismo imperante.\nAntiziganismo.\nL'antiziganismo \u00e8 stato rinvenuto nel mondo omosessuale presente in Romania. Quando la cantante Madonna durante il suo Sticky &amp; Sweet Tour del 2008 ia l'omofobia sia l'antiziganismo molti omosessuali romeni hanno risposto su blog e siti web che era improprio accomunare la situazione delle persone LGBT nel paese alla condizione degli zingari in quanto i Rom sono notoriamente \"ladri e criminali, incompatibili con la societ\u00e0 civile\"\nRazzismo anti-arabo.\nIn Australia un rapporto intitolato \"We're Family\" ha studiato quegli uomini e donne omosessuali che si definiscono attratti dalla popolazione degli arabi; gli intervistati erano sia di religione cristiana che musulmana e molti all'interno della comunit\u00e0 araba gay ha parlato di stereotipi etnici forti e ben presenti.\nGli ebrei Mizrah\u00ec e arabi-ebrei si possono facilmente ritrovare in situazioni di esclusione, quando non di vera e propria discriminazione, da parte della maggioranza di Ashkenaziti della comunit\u00e0 LGBT dello stato di Israele. Alcuni ebrei gay di origini arabe hanno dichiarato che gli aspetti dell'attivismo LGBT presente nel territorio israeliano esprime un'egemonia Ashkenazita, mancando cos\u00ec di legittimare uno spazio culturale per gli omosessuali Mizrahi ed impedendogli in tal maniera di esprimere il proprio patrimonio socio-culturale arabo.\nRazzismo anti-asiatico.\nIn uno studio svolto dall'associazione no profit National Gay and Lesbian Task Force sugli asioamericani LGBT e sugli americani delle Isole del Pacifico, 82% dei partecipanti intervistati hanno fatto segnalazione di aver vissuto episodi di razzismo da parte dei membri bianchi della comunit\u00e0 LGBT.\nGli uomini omosessuali asiobritannici che vivono in Yorkshire e altrove nel nord dell'Inghilterra hanno segnalato l'aumento dei livelli di razzismo e abusi razziali da parte di uomini gay bianchi. Altre aree multiculturali, con maggiore indice di immigrazione, come Manchester e Londra ad esempio, sono risultati essere invece molto pi\u00f9 tolleranti.\nStereotipi sessuali.\nGli uomini asiatici sono spesso rappresentati nei media mainstream e LGBT come femminilizzati e desessualizzati. Gli uomini asiatici LGBT spesso riportano un \"razzismo sessuale\" da parte dei maschi bianchi LGBT. I'autore gay asiatico-canadese Richard Fung ha scritto che mentre gli uomini neri sono ritratti come ipersessualizzi, gli uomini asiatici gay sono ritratti invece come esattamente l'opposto. Fung ha anche scritto che le raffigurazioni di uomini asiatici nella pornografia gay molto spesso si concentra nella presentazione di uomini asiatici di gay passivamente sottomessi (bottom (BDSM)) al piacere degli uomini bianchi e come i gay asiatici tendono ad ignorare la discriminazione razziale esistente nei loro confronti, cos\u00ec come esiste nei confronti degli arabi e del popolo africano.\nI bianchi gay pi\u00f9 di altri gruppi razziali sono quelli che spesso dichiarano di non voler \"nessun asiatico\", quando sono alla ricerca di partner. Uomini asiatici gay sperimentano frequentemente il razzismo sui siti di incontri gay, dove \u00e8 comune per i profili di dichiarare una preferenza sessuale per gli uomini di alcune razze, come ad esempio scrivendo, \"No asiatici\" o \"senza grasso, niente effeminati, non asiatici.\" Alcuni uomini gay asiatici riferiscono anche di essere \"relegati al fondo dello spettro dell'attrattiva\" a causa di \"lookismo razziale\" (discriminazione basata sull'attrattiva fisica).\nRazzismo anti-indigeno.\nAborigeni canadesi.\nLe lesbiche della popolazione aborigena canadese riferiscono di sentirsi emarginate dalla maggior parte della cultura LGBT, cos\u00ec come anche dalla comunit\u00e0 aborigena di appartenenza e dalle altre comunit\u00e0 di colore.\nGli uomini aborigeni, molti dei quali si definiscono anche appartenenti ai Due Spiriti, spesso devono affrontare sia l'omofobia presente nella comunit\u00e0 di nascita sia il razzismo di buona parte del mondo LGBT.\nIndigeni australiani.\nI gay australiani aborigeni hanno segnalato la mancanza di inclusione e di rappresentanza all'interno della comunit\u00e0 LGBT dominata dai bianchi; quando li uomini aborigeni sono stati coinvolti in impegni organizzativi \u00e8 stato solamente per fare un gesto superficiale di prassi politica verso l'inclusione dei membri dei gruppi minoritari.\nMaori in Nuova Zelanda.\nL'identit\u00e0 Takat\u0101pui (letteralm. \"compagno devoto dello stesso sesso\") \u00e8 un modo per molte persone LGBT della popolazione M\u0101ori per esprimere la propria doppia identificazione sia come Maori sia come omosessuali; mentre il termine era caduto in disuso da molti anni, \u00e8 stato recentemente recuperato come espressione di orgoglio. Alcune persone Maori hanno poi messo in dubbio l'attenzione sul matrimonio omosessuale posta dalla comunit\u00e0 LGBT Pakeha (i neozelandesi che sono \"di origine europea\").\nNella cultura tradizionale Maori non era raro per le coppie sia etero o gay di mantenersi non-sposati ufficialmente. Le persone LGBT maori che criticano l'eccessiva enfasi data all'idea del matrimonio tra persone dello stesso sesso ritengono che concentrarsi in una maniera troppo restrittiva in materia di diritti coniugali \u00e8 dannoso e riduce la diversit\u00e0 della comunit\u00e0 LGBT; essi ritengono pertanto che l'attenzione sul matrimonio \u00e8 un prodotto dell'\"ideologia bianca\".\nNativi americani.\nLe lesbiche appartenenti ai Nativi americani spesso riportano atti di intolleranza razzista da parte delle lesbiche bianche. Alcune lesbiche native americane riferiscono di sentirsi discriminati dai bianchi, tra cui anche dalle altre lesbiche, e hanno stabilito comunit\u00e0 separatiste esclusivamente rivolte per le donne native americane o per le donne di colore. Esse si sono stabilite principalmente negli Stati Uniti medio occidentali e in Northern California, nel tentativo di ripudiare la cultura bianca, di rendersi autosufficienti come gruppo ed infine di tornare alle tradizioni dei loro antenati tribali.\nRazzismo anti-ispanico e anti-latino.\nGli uomini omosessuali ispanici e latinoamericani riferiscono di sperimentare il razzismo sia all'interno che all'esterno della comunit\u00e0 LGBT. I gay di origine sudamericana con il colore della pelle pi\u00f9 scura e caratteristiche indigene riportano il massimo livello di discriminazione, anche da parte della comunit\u00e0 dei gay bianchi; ma anche le lesbiche latinoamericane riportano esperienze di razzismo da parte della comunit\u00e0 LGBT bianca.\nI gay e le lesbiche di origini latinos si sono impegnati in organizzazione autonoma fin dal 1970 per promuovere attivamente la lotta al razzismo, al sessismo e all'omofobia La prima organizzazione lesbica latina \u00e8 stata fondata a Los Angeles nei primi anni '80 del XX secolo mentre la \"National Latino/a Lesbian &amp; Gay Organization (LLEG\u00d3)\" \u00e8 stata fondata nel 1987, con le persone LGBT latine che avevano scelto di organizzarsi separatamente sia per il razzismo interno nella comunit\u00e0 LGBT sia per contrastare l'omofobia nella comunit\u00e0 latina eterosessuale.\nNel 2006 gli omosessuali latinoamericani hanno inscenato una protesta a Castro (San Francisco) contro il razzismo anti-latino serpeggiante nella comunit\u00e0 LGBT.\nL'organizzazione \"La Casa\" presente ed operante nella zona di East Los Angeles esiste per servire la comunit\u00e0 LGBT latina e creare uno spazio sicuro libero da omofobia e da ogni forma di razzismo; i loro membri hanno espresso pi\u00f9 volte le esperienze di razzismo palese nei propri confronti da parte della comunit\u00e0 LGBT bianca, soprattutto quella di West Hollywood.\nRazzismo anti-italiano.\nAlcuni italoamericani LGBT riferiscono di aver subito duri sentimenti di antitalianismo all'interno della comunit\u00e0 LGBT statunitense, in particolare nei confronti di siculoamericani e altri meridionali, sperimentando in tal modo un rapporto di oggettivazione sessuale: gli uomini italiani sono altres\u00ec ritratti a volte come \"l'oggetto del desiderio dell'uomo bianco anglosassone\", oltre ad essere \"esotico e ben dotato, ipersessualizzato ed estremamente passionale.\" Tutti questi stereotipi sessuali degli uomini gay italiani e siciliani appaiono spesso anche nella pornografia gay, ma non sono esclusivi del mondo gay.\nRazzismo anti-afroamericano.\nMolte persone LGBT afroamericani si trovano costrette a vivere il razzismo presente in parte della comunit\u00e0 LGBT bianca i origini anglosassoni, portando alcuni neri a ripudiare la denominazione di gay e rifiutando qualsiasi collegamento con la cultura LGBT bianca. Il termine \"Same gender loving\" \u00e8 stato a questo proposito coniato dall'attivista Cleo Manago per descrivere le persone di origine africana nordamericane che si sentono attratte da appartenenti al proprio stesso sesso, al posto quindi dei termini gay/lesbian-bisexual-queer. Tale designazione \u00e8 destinata ad esprimere attivamente l'orgoglio della propria eredit\u00e0 razziale da parte degli omosessuali neri.\nAlcuni uomini gay neri riportano episodi di discriminazioni e molestie perpetrati da bianchi all'interno di club, locali e bar rivolti ad una clientela omosessuale. In passato vi sono stati alcuni bar gay che avrebbero persino esposto cartelli anti-neri al'ingresso.\nUomini gay neri della repubblica Sudafricana hanno segnalato di aver vissuto un razzismo grottesco ad opera dei bianchi gay durante l'epoca dell'apartheid\nStereotipi sessuali.\nAlcuni autori hanno scritto che gran parte del razzismo contro le persone LGBT nere \u00e8 radicato in un razzismo di tipo sessuale con il suo collegamento a stereotipi di ruolo sessuali associati a stereotipi razziali. Gli uomini neri che esprimono una preferenza sessuale per gli uomini bianchi sono stati accusati di essere affetti da \"un patrimonio insidioso costitutivo del razzismo bianco\" che causa il razzismo interiorizzato negli uomini neri. Alcuni uomini gay che seguono la visione ideologica dell'afrocentrismo si oppongono alle relazioni interrazziali, credendo che gli uomini neri gay che preferiscono i maschi bianchi non hanno radici forti nella comunit\u00e0 nera o sono del tutto ignari ed estranei al razzismo.\nGli afrocentristi anti-interrazziali credono che invece di \"odiare la propria pelle scura\" i gay neri dovrebbero solo restringere i propri rapporti sentimentali esclusivamente verso altri uomini neri gay. Uno slogan che promuove le relazioni omosessuali tra neri \u00e8 \"Black men loving black men\", che \u00e8 stato reso popolare dall'antologia dell'attivista gay afroamericano Joseph F. Beam intitolata \"In the Life\" e dal documentario \"Tongues Untied\" diretto dal poeta e regista Marlon Riggs.\nRazzismo anti-turco.\nPersone LGBT di origine turca residenti in Germania hanno spesso riferito di esser costretti a vivere una molteplice discriminazione; da una parte il razzismo e l'islamofobia proveniente dalla comunit\u00e0 tedesca, dall'altra l'omofobia degli eterosessuali sia tedeschi sia turchi: tuttavia, il livello di razzismo \u00e8 sensibilmente diminuito negli ultimi 20 anni. Murat Bahs\u00b8i, un ex membro del consiglio dell'organizzazione GLADT (gay e lesbiche di origine turca), ha dichiarato che il razzismo e gli stereotipi razziali da parte di uomini di etnia tedesca spesso hanno contribuito alla disgregazione dei rapporti omosessuali inter-etnici tra uomini turchi e tedeschi."}
{"id": "5340720", "revid": "287204", "url": "https://it.wikipedia.org/wiki?curid=5340720", "title": "The Fountain (film)", "text": ""}
{"id": "5340721", "revid": "838137", "url": "https://it.wikipedia.org/wiki?curid=5340721", "title": "David Kone\u010dn\u00fd", "text": "Gioca nel ruolo di schiacciatore e opposto nel Tours Volley-Ball.\nCarriera.\nLa carriera di David Kone\u010dn\u00fd inizia nel Volejbalov\u00fd Klub Ostrava, dove passa dalle giovanili alla prima squadra nella stagione 2000-01; con il club ceco vince un campionato ed esordisce nelle coppe europee, ottenendo come miglior risultato i play-off a 12 nella European Champions League 2006-07. A partire dal 2005 viene inoltre convocato stabilmente nella nazionale della Repubblica Ceca e prende parte con essa al campionato mondiale 2006.\nTerminata l'esperienza nel suo paese si trasferisce nel massimo campionato francese, quando nel campionato 2008-09 viene tesserato dal Tours Volley-Ball, ottenendo diversi successi fra cui cinque titoli di campione di Francia, sei Coppe di Francia, tre Supercoppe francesi e la Coppa CEV 2016-17, dove viene premiato come MVP."}
{"id": "5340722", "revid": "122246", "url": "https://it.wikipedia.org/wiki?curid=5340722", "title": "Pallavolo Modena", "text": ""}
{"id": "5340728", "revid": "695564", "url": "https://it.wikipedia.org/wiki?curid=5340728", "title": "Fun on Earth", "text": "Fun on Earth \u00e8 il quinto album in studio da solista del musicista inglese Roger Meddows-Taylor, noto come batterista dei Queen. Il disco \u00e8 stato pubblicato nel 2013 e raccoglie alcune tracce inedite e altre gi\u00e0 presentate al pubblico come solista nel corso degli anni o assieme a Queen + Paul Rodgers.\nDescrizione.\n\"Fun on Earth\" \u00e8 uscito a quindici anni di distanza dal precedente \"Electric Fire\". \u00c8 stato pubblicato in versione standard, deluxe con due tracce bonus nel cofanetto \"The Lot\" e in doppio vinile colorato comprensivo delle due bonus tracks (il vinile \u00e8 stato pubblicato solamente circa un anno dopo rispetto alla versione CD).\nIl titolo si contrappone a quello del disco d'esordio solista del batterista, intitolato \"Fun in Space\" e risalente al 1981.\nLa copertina consiste in un mosaico di Thea Kurun raffigurante il volto dell'artista. \nRispetto al precedente \"Electric Fire\", l'autore pone in risalto la sua vena intimista e cantautorale, come gi\u00e0 aveva fatto con \"Happiness?\", realizzando brani molto delicati e dall'atmosfera quasi soffusa, che si alternano invece ad altri di chiaro stampo rock o rock'n'roll.\nLa traccia di apertura \"One Night Stand\" venne presentata gi\u00e0 nel 1998, a seguito della pubblicazione di \"Electric Fire\", con la quale il batterista indisse un concorso: chi fosse stato in grado di indovinare le parole conclusive del brano avrebbe avuto la possibilit\u00e0 di scaricarlo via Internet. \n\"The Unblinkin' Eye\" \u00e8 stata pubblicata come singolo nel 2010 in versione estesa, dal titolo \"The Unblinkin'Eye (Everything Is Broken)\", accompagnata da un videoclip in cui si vede l'autore suonare tutti gli strumenti. \u00c8 un brano in cui l'autore si schiera in aperta opposizione del governo britannico che aveva inviato delle truppe militari in Afghanistan, oltre a toccare tematiche sociali come quella della privacy, che, a detta del batterista, \"non ha pi\u00f9 senso\" talmente siamo sottoposti a controlli. \nI brani \"Small\" e Say It's Not True (dedicato a Nelson Mandela) sono stati per la prima volta presentati al pubblico nel disco dei Queen + Paul Rodgers \"The Cosmos Rocks\" del 2008. Per \"Fun On Earth\" sono stati tuttavia re-incisi e riarrangiati. Inoltre nel secondo brano \u00e8 presente Jeff Beck come ospite alla chitarra.\nLa ballata \"Smile\" fu presentata alla Queen Fan Club convention del 2010 e racchiude un delizioso testo che \u00e8 un inno alle semplici gioie della vita. \n\"I am the Drummer (In a Rock'n'Roll Band)\" fu presentata per la prima volta a una convention del Queen Fan Club nel 2011. Nella canzone si definisce come \"the butt of a thousand jokes/from far less-talented blokes\" (il terminale di mille scherzi/da parte di tizi dotati di molto meno talento). \nPer quanto riguarda la bonus track \"Dear Mr. Murdoch (nude mix)\", si tratta di un mix dell'omonima canzone presente nel disco \"Happiness?\" (1994).\nIl brano \"Sunny Day\" fu presentato come singolo originariamente col titolo \"Woman You're So Beautiful (But Still a Pain in the Ass)\" a nome Felix And Arty, in cui Roger Taylor (Arty sono le sue iniziali), autore del brano, duettava con suo figlio Felix Luther. La versione originale presenta delle sonorit\u00e0 e degli arrangiamenti tipicamente reggae, mentre quella finita su \"Fun on Earth\" ha un taglio decisamente pi\u00f9 da ballata pop. \nLa bonus track \"Whole House Rockin' \"\u00e8 una cover del brano \"Cosmos Rockin' \"dei Queen + Paul Rodgers. Le principali differenze rispetto a quel brano consistono in lievi differenze riscontrabili nel testo, nell'arrangiamento oltre che nella voce del cantante."}
{"id": "5340733", "revid": "729019", "url": "https://it.wikipedia.org/wiki?curid=5340733", "title": "Agostino Setti", "text": "Soldato del 1\u00ba Reggimento della Brigata Granatieri di Sardegna del Regio Esercito, combatte durante la prima guerra mondiale, venendo decorato di Medaglia d'oro al valor militare alla memoria.\nBiografia.\nNacque a Robecco Pavese, un piccolo paese dell'Oltrep\u00f2 Pavese, il 19 dicembre 1894, figlio di Luigi di professione contadino, e Rachele Poletti. Rimasto orfano di padre in giovane et\u00e0, emigr\u00f2 in Argentina per contribuire al mantenimento della famiglia, stabilendosi a Buenos Aires, dove svolse il mestiere di falegname. Nei mesi che precedettero la dichiarazione di guerra all'Impero austro-ungarico, fu richiamato in servizio all'atto della mobilitazione generale. Rientrato immediatamente in Patria si present\u00f2 presso il distretto militare di Tortona, dove fu arruolato nel Regio Esercito, ed assegnato al 1\u00ba Reggimento della Brigata \"Granatieri di Sardegna\".\nNel corso del maggio del 1915, dopo la dichiarazione di guerra, oltrepass\u00f2 con il suo reggimento il confine con l'Austria-Ungheria per raggiungere il settore di Monfalcone. Venne ferito in combattimento, rientrando in servizio dopo una lunga convalescenza, assegnato al 4\u00ba Battaglione con l'incarico di ciclista porta-ordini. A partire dal 20 maggio e fino al 3 giugno del 1916 partecip\u00f2 ai combattimenti per la difesa dell'altopiano di Asiago, combattendo sul Monte Cengio, in Val Canaglia, a Cesuna e a Magnaboschi, percorrendo con la sua bicicletta le zone battute dall'artiglieria nemica per portare gli ordini tra i vari reparti. Nel mese di settembre prese parte all'occupazione dell'altura di San Grado di Merna, sul Carso.\nAlla fine del mese di agosto del 1917 prese parte, con il suo reggimento, alla conquista dell'altura di Stari Lovka, che cost\u00f2 la vita a 1.518 soldati italiani. Il 19 agosto fu mandato a consegnare un importante ordine che poteva cambiare il destino del suo battaglione, e per farlo dovette attraversare una zona scoperta, battuta dal tiro del nemico. Lanciatosi sul campo di battaglia venne ferito a morte, e stringendo la lettera tra i denti strisci\u00f2 fino al comando italiano dove si spense subito dopo. Alla sua memoria, il 16 agosto del 1918, venne decretata la concessione della Medaglia d'oro al valor militare.\nDopo la fine della guerra gli furono intitolate vie a Pavia e nella sua provincia, mentre nel comune di Santa Giuletta sorge un piccolo museo dei combattenti e reduci a lui intitolato."}
{"id": "5340740", "revid": "287204", "url": "https://it.wikipedia.org/wiki?curid=5340740", "title": "Andr\u00e9 Pirro", "text": "Biografia.\nInizi\u00f2 lo studio dell'organo con suo padre, Jean Pirro. Si trasfer\u00ec quindi a Parigi dove fu organista e maestro di cappella al \"Coll\u00e8ge Stanislas\". Successivamente si perfezion\u00f2 con C\u00e9sar Franck e Charles-Marie Widor ed entr\u00f2 presso la Schola Cantorum dove insegn\u00f2 storia della musica. \nFu organista al \"Cavaill\u00e9-Coll\" di \"Saint-Jean-Baptiste de Belleville\" dal 1900 al 1904.\nSi laure\u00f2 alla Sorbonne con la tesi: l\"'Esth\u00e9tique de Bach\", pubblicata a Parigi nel 1907, seguita, nello stesso anno, dalla tesi complementare: \"Descartes de la musique\" (compte-rendu in \"Le M\u00e9nestrel\", 1907). \nInizi\u00f2 ad insegnare alla Sorbonne nel 1912, fu conferenziere dal 1927 e quindi professore ordinario dal 1930. Succedette a Romain Rolland nella cattedra di storia della musica nel 1937, incarico che mantenne fino alla pensione.\nEbbe come allievi Yvonne Rokseth, Vladimir F\u00ebdorov, Dragan Plamenac, Armand Machabey, Genevi\u00e8ve Thibault, comtesse de Chambure, Marc Pincherle, Jacques Chailley, Eug\u00e9nie Droz.\nCon il suo lavoro sempre documentato, ha rinnovato molti argomenti legati alla musica del XV e XVI secolo, a quella di Bach e per organo. Il suo libro \"Le Clavecinistes\" ha consentito la riscoperta del clavicembalo e dei compositori che avevano composto opere per lo strumento."}
{"id": "5340778", "revid": "1305772", "url": "https://it.wikipedia.org/wiki?curid=5340778", "title": "Nuno Pinheiro", "text": "Gioca nel ruolo di palleggiatore nel Paris Volley.\nCarriera.\nCresciuto nelle giovanili dello Sporting Clube de Espinho, Nuno Pinheiro inizia la sua carriera ad alti livelli nel campionato portoghese con la maglia del Vit\u00f3ria Sport Clube, ottenendo anche le prime convocazioni nella sua nazionale. Dopo una stagione nel massimo campionato italiano con la Prisma Volley di Taranto, conclusa con la retrocessione in Serie A2, si trasferisce in Belgio, disputando quattro annate con il : qui ottiene i suoi primi successi, conquistando lo scudetto in due occasioni e vincendo tre coppe nazionali e tre Supercoppe.\nTerminata l'esperienza a Maaseik approda nella Ligue A francese, prima nel Beauvais Oise Universit\u00e9 Club e poi allo Stade Poitevin, dove si laurea campione di Francia al primo anno e vince la Coppa di Francia al secondo. Passa poi al Tours Volley-Ball, dove resta per tre annate, arricchendo il proprio palmar\u00e8s con altri tre titoli francesi, tre coppe nazionali e due Supercoppe.\nNella stagione 2015-16 si accasa al nella Liga A belga, mentre nella stagione successiva \u00e8 nuovamente nella Ligue A, questa volta con il Paris Volley."}
{"id": "5340785", "revid": "1342360", "url": "https://it.wikipedia.org/wiki?curid=5340785", "title": "Statistiche e record dell'Associazione Sportiva Dilettantistica Torres", "text": "Nella presente pagina sono riportate le statistiche nonch\u00e9 record riguardanti l'Associazione Sportiva Dilettantistica Torres, societ\u00e0 calcistica italiana con sede a Sassari.\nStatistiche di squadra.\nFonte:\nCoppa Italia.\nL'unica partecipazione della Torres in Coppa Italia risale alla stagione 1989-90, in cui usc\u00ec al primo turno eliminatorio perdendo per 4-0 a Bergamo contro l'Atalanta.\nIn Coppa Italia Lega Pro invece conta 29 partecipazioni senza essere mai riuscita ad arrivare in finale, mentre tra le coppe nazionali dilettantistiche ne conta 10 in Coppa Italia Dilettanti, una in Coppa Italia Serie D e 2 nello Scudetto Dilettanti.\nIn Coppa Italia Dilettanti la Torres ha disputato e perso per 3-2 la finale contro il Quinzano nel 1991-92, dopo aver vinto la Fase Interregionale, mentre nel 2011-12 vi ha avuto accesso dopo aver vinto la Coppa Eccellenza Sardegna. Ha partecipato infine allo Scudetto Dilettanti dopo aver vinto i gironi nelle stagioni 1992-93 e 2012-13, senza mai per\u00f2 imporsi vittoriosa."}
{"id": "5340790", "revid": "1924342", "url": "https://it.wikipedia.org/wiki?curid=5340790", "title": "Throwing Copper", "text": "Throwing Copper \u00e8 il secondo album in studio del gruppo musicale alternative rock statunitense Live, pubblicato nel 1994.\nL'album ha venduto 6 milioni di copie negli Stati Uniti.\nCopertina.\nLa copertina \u00e8 opera dell'artista scozzese Peter Howson e si intitola \"Sisters of Mercy\"."}
{"id": "5340807", "revid": "1444401", "url": "https://it.wikipedia.org/wiki?curid=5340807", "title": "Ana Mulvoy-Ten", "text": "Doppiatrici italiane.\nNelle versioni in italiano dei suoi film, Ana Mulvoy-Ten \u00e8 stata doppiata da:"}
{"id": "5340816", "revid": "767487", "url": "https://it.wikipedia.org/wiki?curid=5340816", "title": "Mental Jewelry", "text": "Mental Jewelry \u00e8 il primo album in studio del gruppo rock statunitense Live, pubblicato nel 1991. Il gruppo aveva esordito alcuni anni prima con \"The Death of a Dictionary\", pubblicato sotto il nome Public Affection."}
{"id": "5340819", "revid": "124123", "url": "https://it.wikipedia.org/wiki?curid=5340819", "title": "Auguste Boullier", "text": "Nato da una famiglia di proprietari terrieri si dedic\u00f2 allo studio della storia, delle lettere e dell'arte, e fu deputato del Dipartimento della Loira all'Assemblea nazionale, eletta l'8 febbraio 1871"}
{"id": "5340821", "revid": "376555", "url": "https://it.wikipedia.org/wiki?curid=5340821", "title": "Lu\u00eds Carlos Vinhas", "text": "Biografia.\nVinhas si avvicin\u00f2 allo studio del pianoforte all'et\u00e0 di quattro anni, e fino a otto si dedic\u00f2 alla musica classica. In seguito, nel 1957 si un\u00ec al gruppo di musicisti che diedero vita al fenomeno della bossa nova. L'anno dopo frequent\u00f2 assiduamente il Beco das Garrafas, la zona di Rio dove si trovavano i club musicali nei quali Vinhas prese a esibirsi, e nello stesso periodo incise il successo di Roberto Menescal e Ronaldo B\u00f4scoli \"O barquinho\". Successivamente form\u00f2 il gruppo Bossa Tr\u00eas insieme al bassista Ti\u00e3o Neto e al batterista Edison Machado, e con il trio and\u00f2 in tourn\u00e9e negli Stati Uniti dove fece anche un'apparizione all\u2019\"Ed Sullivan Show\". Dopo aver inciso tre album, nel 1964 fece ritorno in Brasile dove continu\u00f2 a suonare con il trio o, in altre circostanze, accompagnando al piano artisti di fama come Jorge Ben, il Quarteto em Cy, Wilson Simonal, Maysa ed Elis Regina. Risale a quell'anno l'incisione di \"O som\", con Meirelles e i Copa 5, e del suo disco solista d'esordio \"Novas estruturas\".\nNel 1966 la formazione dei Bossa Tr\u00eas and\u00f2 incontro a radicali cambiamenti: a Vinhas si affiancarono Ot\u00e1vio Baily al basso e Ronie Mesquita alla batteria in sostituzione dei componenti originari. Con il trio fiancheggiato dai \"vocalist\" Pery Ribeiro e Leny Andrade \u2013 quintetto che assunse il nome di Gemini V \u2013 Vinhas si port\u00f2 in Messico dove ebbe modo di realizzare incisioni e di effettuare tourn\u00e9e nel Paese. Tornato in Brasile nel 1968, registr\u00f2 \"O som psicod\u00e9lico de Luis Carlos Vinhas\". Fra il 1969 e il 1971, il pianista fu un richiesto \"sideman\" nei locali pi\u00f9 in vista di Rio de Janeiro e di San Paolo, chiamato ad accompagnare stelle della musica come Ella Fitzgerald, George Benson, Sarah Vaughan, Julio Iglesias, Barry White e Frank Sinatra.\nFu protagonista nel 1994 dello spettacolo \"Noites cariocas\", nel quale raccontava la storia della bossa nova alternando la narrazione a esecuzioni musicali al pianoforte. L\u2019esibizione ebbe repliche che durarono sei mesi costituendo un\u2019attrazione stimolante per i turisti, e dette luogo al CD \"Vinhas e bossa nova\". L\u2019anno seguente si rec\u00f2 in Italia per prendere parte a un ciclo di rappresentazioni, e vi rimase per un anno. Nel 1996 era fra i nomi della raccolta \"Tempo de bossa nova\", e l\u2019anno dopo venne pubblicato \"Piano na mangueira\", in cui Vinhas riprendeva motivi composti da autori per la Scuola di Samba.\nNel 2000 fu a fianco di Wanda S\u00e1; con la cantante e con Ti\u00e3o Neto al basso e Jo\u00e3o Cortez alle percussioni, incise \"Wanda S\u00e1 &amp; Bossa Tr\u00eas\". Il CD conteneva fra le altre composizioni \"Errinho \u00e0 toa\", di Roberto Menescal e Ronaldo B\u00f4scoli, \"Brisa do mar\" di Jo\u00e3o Donato e Abel Silva, \"Can\u00e7\u00e3o que morre no ar\" di Carlos Lyra e Ronaldo B\u00f4scoli e \"Zanga zangada\" di Edu Lobo e Ronaldo Bastos, oltre a \"In the moonlight\" di John Williams e Alan Bergman.\nLu\u00eds Carlos Vinhas \u00e8 morto il 22 agosto 2001 per una crisi cardiorespiratoria, dopo avere subito delle operazioni di chirurgia per intervenire su tre ernie cervicali. Il giorno dopo, il senato federale brasiliano ha voluto pubblicamente commemorare la scomparsa dell\u2019artista, ricordandone il talento e il carattere innovativo della sua musica."}
{"id": "5340823", "revid": "33751", "url": "https://it.wikipedia.org/wiki?curid=5340823", "title": "Accra Sports Stadium", "text": "L'Accra Sports Stadium, gi\u00e0 noto come Ohene Djan Stadium, \u00e8 un impianto sportivo polivalente situato ad Accra, in Ghana. Lo stadio ospita prevalentemente incontri di calcio e gare di atletica leggera. Inaugurato nel 1960, possiede una capacit\u00e0 approssimativa di spettatori.\nChiamato \"Accra Sports Stadium\" fino al 2004, cambi\u00f2 nome in \"Ohene Djan Stadium\", per poi tornare alla denominazione originaria nel 2011. Ospita le partite casalinghe del Great Olympics e dell'Hearts of Oak e talvolta della Nazionale di calcio del Ghana.\nStoria.\nLo stadio fu inaugurato nel 1960 con il nome di \"Accra Sports Stadium\". Nel 1978 fu scelto come sede di alcune partite della Coppa d'Africa. Nell'impianto si giocarono 9 incontri, tra cui la finale che incoron\u00f2 per la terza volta il Ghana campione d'Africa.\nIn occasione della Coppa delle Nazioni Africane 2000, edizione organizzata congiuntamente con la Nigeria, lo stadio ospit\u00f2 9 incontri, tra cui la partita inaugurale che vide i padroni di casa pareggiare con il Camerun (1-1).\nIl 9 maggio 2001 lo stadio fu teatro della pi\u00f9 grande tragedia sportiva della storia dell'Africa. Durante la sfida tra le due maggiori squadre del Ghana, Hearts of Oak e Asante Kotoko, 127 persone morirono soffocate negli scontri tra tifosi e forze dell'ordine.\nNel 2004 l'impianto fu intitolato a Ohene Djan, primo direttore sportivo del paese, scelta che fu abbastanza controversa e osteggiata da molti nella comunit\u00e0 di Accra.\nNel 2007, in occasione dell'edizione 2008 della Coppa d'Africa, l'impianto fu ricostruito e modernizzato per soddisfare gli standard della FIFA. I lavori terminarono nell'ottobre dello stesso anno e lo stadio fu inaugurato con un quadrangolare (Zenith Bank Cup) vinto dal Ghana. Scelto come una delle quattro sedi per la Coppa d'Africa, nel 2008 ospit\u00f2 9 incontri, tra cui la finale fra Camerun ed Egitto, terminata con la vittoria dei \"Faraoni\" per 1-0.\nLa controversie sul nome dello stadio continuarono negli anni, fino a quando, il 16 giugno 2011, l'insegna \"Ohene Djan Stadium\" sull'impianto fu sostituita con \"Accra Sports Stadium\", senza alcun annuncio ufficiale. L'indomani fu confermato il cambio di denominazione ufficiale in \"Accra Sports Stadium\"."}
{"id": "5340824", "revid": "729019", "url": "https://it.wikipedia.org/wiki?curid=5340824", "title": "Midland Railway Company", "text": "Midland Railway Company era una societ\u00e0 ferroviaria della Nuova Scozia fondata nel 1896 allo scopo di realizzare una ferrovia attraverso la Hants County per collegare Truro e Windsor.\nLa societ\u00e0 veniva autorizzata con atto legislativo delle autorit\u00e0 della Nuova Scozia nello stesso anno di fondazione, 1896. I lavori di costruzione della ferrovia ebbero inizio nel 1898; l'opera d'arte pi\u00f9 impegnativa fu la realizzazione di un viadotto sul fiume Shubenacadie denominato South Maitland Bridge. Il 7 settembre 1901 la Midland apri al traffico la sua linea. La ferrovia venne realizzata principalmente per il trasporto di merci di produzione locale, legname e gesso, di cui la contea era ricca.\nNel 1905, la Midland Railway venne acquistata dalla Dominion Atlantic Railway che la rinomin\u00f2 \"the Truro Subdivision\". La linea venne percorsa da un treno per l'ultima volta il 20 giugno 1983.\nLa ferrovia collegava Truro e Windsor attraversando i centri abitati di Clifton, Princeport, South Maitland, Kennetcook, Stanley e Scotch Village. Un tratto di linea raggiungeva il porto di Walton. La linea lunga circa 93\u00a0km, seguiva il corso dei fiumi St. Croix, Five Mile e Shubenacadie, il Black Rock, Clifton e infine seguendo il corso del fiume Salmon giungeva a Truro.\nLa linea venne percorsa da un treno per l'ultima volta il 20 giugno 1983.\nParco locomotive a vapore Midland Railway.\nL'esercizio ferroviario avveniva con trazione a vapore; la dotazione comprendeva 3 locomotive con rodiggio 2-2-0 acquistate usate e una locomotiva con rodiggio 1-3-0 acquistata nuova dalla Baldwin. Le locomotive passarono alla Dominion Atlantic nel 1905 ma solo due vennero mantenute in esercizio, la MRC 1 e la MRC 4."}
{"id": "5340830", "revid": "1924342", "url": "https://it.wikipedia.org/wiki?curid=5340830", "title": "Secret Samadhi", "text": "Secret Samadhi \u00e8 il terzo album in studio del gruppo rock statunitense Live, pubblicato nel 1997."}
{"id": "5340841", "revid": "1924342", "url": "https://it.wikipedia.org/wiki?curid=5340841", "title": "The Distance to Here", "text": "The Distance to Here \u00e8 il quarto album in studio del gruppo rock statunitense Live, pubblicato nel 1999."}
{"id": "5340847", "revid": "125019", "url": "https://it.wikipedia.org/wiki?curid=5340847", "title": "Alain Parguez", "text": "Biografia.\nAutore di centinaia di articoli e decine di saggi sulla politica monetaria, sulla politica economica e sulla genesi della crisi, e di decine di libri di teoria economica, di storia e di filosofia, \u00e8 stato consigliere economico del presidente Fran\u00e7ois Mitterrand ed \u00e8 considerato uno dei massimi insider dissidenti del processo di creazione dell'eurozona. Dal 1984 al 1996 \u00e8 stato direttore del periodico \u201cMonnaie et Production\u201d e nel 2012 ha partecipato ai primi summit italiani sulla teoria della moneta moderna. \u00c8 fra gli ideatori e tra i massimi sviluppatori della teoria del circuito monetario, di ispirazione post-keynesiana, a cui ha dedicato buona parte della propria carriera. Attualmente sta scrivendo un libro sulla teoria generale del circuito monetario e le sue implicazioni di politica economica.\nProfilo accademico.\nAlain Parguez ha conseguito il dottorato (Ph.D.) in scienze economiche presso l'Universit\u00e0 Paris 1 Panth\u00e9on-Sorbonne nel 1973 ed \u00e8 membro della \u201cEastern Economic Association\u201d (USA). Le sue principali materie d'insegnamento sono: principi di macroeconomia; teoria della politica economica, economia finanziaria; relazioni economiche internazionali; teoria della distribuzione."}
{"id": "5340855", "revid": "125422713", "url": "https://it.wikipedia.org/wiki?curid=5340855", "title": "Epicloridrina", "text": "Epicloridrina \u00e8 il nome comune del clorometilossirano, composto organico clorurato derivato dell'ossido di propilene. Nonostante il nome epicloridrina, non \u00e8 una aloidrina.\nL'epicloridrina \u00e8 un liquido incolore con un odore pungente simile al cloroformio, poco solubile in acqua, ma solubile nella maggior parte dei solventi organici polari. \u00c8 una molecola chirale e il composto \u00e8 in genere utilizzato come miscela racemica dei due enantiomeri.\nIl composto \u00e8 molto reattivo e viene utilizzato per produrre glicerolo, materie plastiche, collanti e resine epossidiche, elastomeri.\nStoria.\nIl termine epicloridrina fu coniato da Marcellin Berthelot che descrisse il composto per la prima volta nel 1854, dopo averlo isolato in seguito a studi sulle reazioni tra glicerolo e acido cloridrico gassoso.\nProduzione.\nLa maggior parte dell'epicloridrina \u00e8 prodotta a partire dal cloruro di allile. La sintesi prevede due passaggi; nel primo si aggiunge acido ipocloroso, ottenendo una miscela di due alcoli:\nNel secondo passaggio questa miscela \u00e8 trattata con una base per ottenere l'epossido:\nPer questa via nel 1997 sono state prodotte pi\u00f9 di 800 000 tonnellate di epicloridrina.\nUn'altra via per produrre epicloridrina utilizza il glicerolo, che \u00e8 un sottoprodotto nella produzione del biodiesel. Il glicerolo viene prima trattato con acido cloridrico gassoso ad alta temperatura ottenendo una miscela di 1,3-dicloro-propan-2-olo e 2,3-dicloro-propan-1-olo. In seguito la miscela \u00e8 trattata con NaOH e si ottiene epicloridrina.\nPropriet\u00e0.\nL'epicloridrina reagisce rapidamente con nucleofili composti, ad esempio come le ammine, con apertura dell'anello epossidico. In condizioni di reazione adatte, reagisce con eliminazione del cloro e formazione di un nuovo epossido.\nApplicazioni.\nNell'industria viene utilizzata principalmente per introdurre il gruppo epossido in altri composti, per ottenere materiali di partenza per resine epossidiche (derivati del bisfenolo A) ed elastomeri. Fino a pochi anni fa l'epicloridrina era utilizzata anche per produrre glicerolo sintetico:\nTuttavia, lo sviluppo della produzione del biodiesel, dove il glicerolo \u00e8 un sottoprodotto di scarto, ha portato ad un eccesso di glicerolo sul mercato. La produzione di glicerolo sintetico \u00e8 ora limitata ad applicazioni farmaceutiche, tecniche e per la cura personale, dove sono richiesti standard di qualit\u00e0 molto elevati.\nTossicit\u00e0 / Indicazioni di sicurezza.\nL'epicloridrina \u00e8 infiammabile e per contatto provoca gravi lesioni alle mucose e agli occhi. \u00c8 tossica per ingestione, inalazione o contatto cutaneo. \u00c8 considerata un possibile agente cancerogeno."}
{"id": "5340857", "revid": "767487", "url": "https://it.wikipedia.org/wiki?curid=5340857", "title": "Dodge 440", "text": "La 440 \u00e8 un'autovettura full-size prodotta dalla Dodge dal 1962 al 1964. Nel 1962 fu una sottoserie della Dodge Dart: l'anno successivo divenne un modello a s\u00e9 stante, ruolo che conserv\u00f2 fino alla fine della produzione. Nei tre anni in cui fu in commercio, la 440 fu in diretta concorrenza con la Chevrolet Bel Air.\nStoria.\nLa Dart 440: 1962.\nQuando fu lanciata sui mercati nel 1962, il modello era una sottoserie pi\u00f9 lussuosa della Dart. Per tale motivo, il nome completo della vettura era Dart 440. La Dart 440 possedeva quindi accenti relativamente lussuosi e un equipaggiamento superiore rispetto a quello della Dart. La Dart 440 era disponibile in versione berlina quattro porte, cabriolet due porte, familiare quattro porte, hardtop due e quattro porte. I sedili regolabili elettricamente erano offerti a 96 dollari.\nIl motore offerto di serie era un sei cilindri in linea da 3,7 L di cilindrata che erogava 145 CV di potenza. Erano opzionali dei V8 da 5,2 L, 5,9 L, 6,3 L e 7 L.\nLa 440: 1963-1964.\nNel 1963 la vettura divent\u00f2 un modello a s\u00e9 stante e prese il nome di 440. Il passo crebbe da 2.900 mm a 3.000 mm. Le carrozzerie offerte erano berlina due e quattro porte, hardtop due porte e familiare quattro porte. La 440 usc\u00ec di produzione nel 1965 venendo sostituita dalla Polara. Quest'ultima, rispetto alla 440, era meglio equipaggiata ed aveva un allestimento pi\u00f9 lussuoso. Il nome \"440\" fu mantenuto per un allestimento della Dodge Coronet."}
{"id": "5340859", "revid": "354397", "url": "https://it.wikipedia.org/wiki?curid=5340859", "title": "Clorometilossirano", "text": ""}
{"id": "5340860", "revid": "767487", "url": "https://it.wikipedia.org/wiki?curid=5340860", "title": "To the Extreme", "text": "To the Extreme \u00e8 il primo album in studio per una major del rapper statunitense Vanilla Ice, pubblicato il 3 settembre 1990.\nL'album \u00e8 stato inizialmente pubblicato nel 1989 dall'etichetta discografica indipendente Ichiban Records con il titolo \"Hooked\". Successivamente Vanilla Ice firm\u00f2 per la SBK Records, che ristamp\u00f2 l'album sotto il suo titolo attuale. L'album contiene i singoli di maggior successo del rapper: \"Ice Ice Baby\" e \"Play That Funky Music\".\n\"To the Extreme\" trascorse 16 settimane al top delle classifiche ed \u00e8 attualmente l'album hip hop pi\u00f9 venduto al mondo con 17 milioni di copie vendute."}
{"id": "5340862", "revid": "599013", "url": "https://it.wikipedia.org/wiki?curid=5340862", "title": "Randall Wray", "text": "Biografia.\n\u00c8 professore di Economia presso l'Universit\u00e0 del Missouri-Kansas City a Kansas City dal mese di agosto 1999 e prima di insegnarvi \u00e8 stato visiting professor presso l'Universit\u00e0 di Roma \"La Sapienza\" (Italia), presso l'Universit\u00e0 di Parigi (Francia) e presso l'UNAM di Citt\u00e0 del Messico. \u00c8 Senior Scholar al Levy Economics Institute del Bard College ed \u00e8 stato studente di Hyman Minsky. I suoi studi economici sono incentrati su macroeconomia, instabilit\u00e0 finanziaria, politica per l'occupazione ed \u00e8 autore di diversi libri tra cui \"The Key to Full Employment and Price Stability\", \"Money and Credit in Capitalist Economies\" e \"Modern Money Theory: A Primer on Macroeconomics for Sovereign Monetary Systems\".\nIl testo \"La Teoria della Moneta Moderna: Introduzione alla Macroeconomia dei Sistemi Monetari Sovrani\u201c \u00e8 stato redatto inizialmente sotto forma di serie di blog sul sito statunitense New Economic Perspectives tra il 6 giugno 2011 e il 27 giugno 2012."}
{"id": "5340863", "revid": "599013", "url": "https://it.wikipedia.org/wiki?curid=5340863", "title": "Fa\u00e7onnable", "text": "Faconnable \u00e8 una societ\u00e0 di pr\u00eat-\u00e0-porter uomo e donna , fondata nel 1950 a Nizza (Francia).\nLe sue collezioni sono distribuite attraverso propri negozi e multimarca.\nStoria.\nFaconnable nasce nel 1950, quando il sarto Jean Goldberg creo' una sartoria a Nizza in rue Paradis. Nel 1961, suo figlio Albert Goldberg, eredita la societ\u00e0.\nNel 1975, insieme a Loro Piana, Albert Golderg crea \u00ab Fa\u00e7oRain \u00bb, un processo di fabbricazione di lane o cashmere impermeabili all'acqua e al vento.\nNel 1987, Faconnable lancia una collezione di occhiali da sole e da vista.\nNel 1990 Faconnable lancia una collezione di orologi.\nNell'ottobre del 1993, Faconnable apre il suo primo punto vendita americano sulla V strada di New York, nel punto vendita che fu di Gucci al Rockfeller Center.\nNel 1995 negli Stati Uniti, Faconnable lancia una collezione donna .\nNel 2013 apre un punto vendita a Shangai."}
{"id": "5340878", "revid": "126257", "url": "https://it.wikipedia.org/wiki?curid=5340878", "title": "Dodge Dart 440", "text": ""}
{"id": "5340885", "revid": "400694", "url": "https://it.wikipedia.org/wiki?curid=5340885", "title": "The Very Best... and Beyond", "text": "The Very Best... and Beyond \u00e8 una raccolta del gruppo anglo-statunitense Foreigner, pubblicata nel settembre del 1992 dalla Atlantic Records.\nLa raccolta presenta alcuni dei maggiori successi registrati dalla band tra il 1977 e il 1987, con l'aggiunta di tre tracce inedite registrate nel 1992. Non viene preso in considerazione il breve periodo in cui il cantante Lou Gramm abbandon\u00f2 la band, per cui non compare alcun brano proveniente dall'album \"Unusual Heat\" pubblicato nel 1991."}
{"id": "5340887", "revid": "125566084", "url": "https://it.wikipedia.org/wiki?curid=5340887", "title": "Partito Comunista Algerino", "text": "Il Partito Comunista Algerino (in francese \"Part\u00ec Communiste Algerien\") \u00e8 stato un partito comunista in Algeria. Il PCA \u00e8 stato fondato nel 1920 come estensione del Partito Comunista Francese, ed \u00e8 diventato un partito separato nel 1936.\nIl PCA, sotto l'influenza del PCF si \u00e8 opposto al Fronte di Liberazione Nazionale, il PCF considerava pi\u00f9 importante l'indipendenza nazionale dell'Algeria.\nIl segretario generale del PCA era Bachir Hadj Ali.\nNel 1955 il partito \u00e8 stato vietato dalle autorit\u00e0 francesi, il partito allora si e orientato verso il movimento di liberazione nazionale.\nIl PCA \u00e8 stato reso legale nel 1962, ma \u00e8 stato nuovamente vietato e si \u00e8 sciolto nel 1964.\nSuccessivamente i comunisti algerini si sono raggruppati nel Partito Algerino per la Democrazia e il Socialismo."}
{"id": "5340896", "revid": "287204", "url": "https://it.wikipedia.org/wiki?curid=5340896", "title": "Unione Sportiva Casertana 1972-1973", "text": "Questa pagina raccoglie le informazioni riguardanti l'Unione Sportiva Casertana nelle competizioni ufficiali della stagione 1972-1973.\nRosa.\n "}
{"id": "5340901", "revid": "71112058", "url": "https://it.wikipedia.org/wiki?curid=5340901", "title": "Missione Ibis 2", "text": ""}
{"id": "5340902", "revid": "287204", "url": "https://it.wikipedia.org/wiki?curid=5340902", "title": "Coppa del Belgio (pallavolo maschile)", "text": "La Coppa del Belgio \u00e8 una competizione pallavolistica maschile per squadre di club belghe, organizzata annualmente dalla Federazione pallavolistica del Belgio."}
{"id": "5340906", "revid": "1201880", "url": "https://it.wikipedia.org/wiki?curid=5340906", "title": "Coppa Italia Dilettanti Trentino-Alto Adige", "text": "La Coppa Italia Dilettanti Trentino-Alto Adige \u00e8 il massimo torneo di coppa della regione Trentino-Alto Adige, la prima edizione venne svolta nella stagione 1991-92, la squadra vincitrice ha diritto a partecipare alla fase nazionale della Coppa Italia Dilettanti. Prevede la partecipazione delle 16 squadre di Eccellenza e delle 32 di Promozione ovvero le squadre di 1\u00ba e 2\u00ba livello regionale.\nFormula.\nFino alla stagione 2011-12 le 48 squadre venivano divise in 16 triangolari su base geografica. Le vincitrici entravano nella fase ad eliminazione diretta (ottavi, quarti, semifinali e finale). Ottavi e quarti erano a gara unica in casa della squadra designata dal sorteggio, le semifinali ad andata e ritorno, la finale in gara unica in campo neutro (solitamente ad inizio dicembre, la coppa del Trentino-Alto Adige era la prima a concludersi fra le 19 coppe regionali). La vincente approdava alla fase nazionale.\nDalla stagione 2012-13 la Coppa Italia Eccellenza/Promozione del Trentino Alto Adige ha cambiato formula. I due Comitati Provinciali fanno due tornei separati (con formule decise anno per anno in base al numero di squadre) e le 2 squadre vincitrici (a condizione che militino in Eccellenza) disputano la finale regionale. La vincente di questa finale approda alla fase nazionale.\nLa stagione 2020-2021 \u00e8 stata annullata a causa del COVID-19, mentre la stagione successiva risente delle decisioni post-COVID, di portare le squadre di Eccellenza da 16 a 18 e di dividere le squadre di Eccellenza e di Promozione in due coppe di categoria."}
{"id": "5340914", "revid": "466539", "url": "https://it.wikipedia.org/wiki?curid=5340914", "title": "Giulio Bonnard", "text": "Biografia.\nFratello maggiore del regista Mario Bonnard, compose le colonne sonore di una quarantina di pellicole dal 1932 al 1961, talvolta con gli pseudonimi Jules Daccar o Jules Dakar, quasi tutte dirette dal fratello ma anche per Malasomma, Mattoli e Bragaglia. \u00c8 morto all'et\u00e0 di 86 anni."}
{"id": "5340915", "revid": "107833718", "url": "https://it.wikipedia.org/wiki?curid=5340915", "title": "Nazionale di roller derby maschile della Svezia", "text": "La nazionale di roller derby maschile della Svezia \u00e8 la selezione maggiore maschile di roller derby, il cui nickname \u00e8 Team Sweden, che rappresenta la Svezia nelle varie competizioni ufficiali o amichevoli riservate a squadre nazionali. Si \u00e8 classificata quattordicesima nel campionato mondiale di roller derby maschile 2014.\nConfronti con le altre Nazionali.\nQuesti sono i saldi della Svezia nei confronti delle Nazionali incontrate."}
{"id": "5340916", "revid": "122649660", "url": "https://it.wikipedia.org/wiki?curid=5340916", "title": "Societ\u00e0 Sportiva Chieti 1972-1973", "text": "Questa voce raccoglie le informazioni riguardanti la Societ\u00e0 Sportiva Chieti nelle competizioni ufficiali della stagione 1972-1973."}
{"id": "5340936", "revid": "729019", "url": "https://it.wikipedia.org/wiki?curid=5340936", "title": "Grammatica irlandese", "text": "L'irlandese fa parte delle Lingue celtiche , precisamente delle Lingue celtiche insulari .\nSintassi.\nLa sintassi della lingua irlandese si basa, come le altre lingue gaeliche, sulla forma VSO (Verbo-soggetto-oggetto).\nUn aspetto distintivo della sintassi irlandese \u00e8 l'uso della copula , ( \"an chopail\" in irlandese). La copula \"is\" viene usata per descrivere l'identit\u00e0 permanente o la caratteristica di persona o cosa opponendosi, pertanto, agli aspetti temporanei di una data caratteristica, descritta con la copula \"t\u00e0\" ; la differenza tra l'utilizzo di una copula, per una descrizione permanente, e il mancato utilizzo di tale elemento grammaticale, \u00e8 stato paragonato, nonostante il paragone non sia perfettamente esatto, alla differenza tra i verbi \"ser\" e \"estar\" in spagnolo e portoghese ed \"essere\" e \"stare\" in italiano.\nEsempi sono:\nSostantivi.\nL'irlandese \u00e8 una lingua flessiva, che ha, nella sua forma standard, i seguenti casi: comune (ovvero i casi nominativo e accusativo), vocativo, genitivo e dativo. I sostantivi sono, inoltre, divisi in due generi: maschili e femminili.\nGenere.\nI nomi in irlandese sono divisi in due generi, maschile e femminile. Bench\u00e9 il genere sia consigliato impararlo parola per parola, esistono certe regole che permettono di differenziare il genere: in generale, infatti, i lemmi terminanti con una consonante \"stretta\" sono femminili, quelli terminanti con una vocale \"larga\" sono maschili.\nEsistono, tuttavia, delle eccezioni, essenzialmente concernenti specifiche terminazioni e suffissi; per esempio, le parole terminanti in \"-\u00f3ir\"/\"-eoir\" e \"-\u00edn\" (con una \"stretta\" e rispettivamente) sono maschili, mentre le parole terminanti in \"-\u00f3g\"/\"-eog\" (con una \"larga\" ) sono femminili. Questo porta ad assegnamenti di generi bizzarri, come per la parola \"cail\u00edn\", che significa \"ragazza\" ma \u00e8 un termine maschile, e per \"gas\u00f3g\", che significa \"boy scout\" ma \u00e8 femminile.\nCasi.\nL'irlandese ha quattro casi: comune (generalmente chiamato nominativo, ma svolge anche il ruolo di accusativo - corrispondendo ai casi diretti e detto ainmneach in irlandese), vocativo (gairmeach in irlandese), genitivo ( ginideach in irlandese) e dativo (tabharthach in irlandese) .\nComune.\nIl caso comune (o nominativo) \u00e8 usato nelle seguenti funzioni:\nVocativo.\nIl caso vocativo \u00e8 usato in discorsi diretti ed \u00e8 sempre preceduto dalla particella \"a\", che causa una lenizione (nell'irlandese parlato questa particella \u00e8 spesso omessa, specialmente prima di un suono vocalico). La prima declinazione \u00e8 la sola declinazione in cui il vocativo \u00e8 diverso dal nominativo.\nGenitivo.\nIl genitivo viene usato per esprimere una specificazione, pi\u00f9 precisamente un possesso, o il materiale di composizione:\nAnche l'oggetto del nome verbale richiede l'uso del genitivo:\nL'oggetto di una preposizione composta \u00e8 in caso genitivo. Formalmente, queste preposizioni sono attualmente delle locuzioni prepositive:\nDativo.\nIl caso dativo \u00e8 usato come oggetto di molte locuzioni prepositive semplici (ad eccezione di \"gan\" e \"go dt\u00ed\" per le quali si usa il caso comune).\nNella lingua irlandese standard, il caso dativo di un sostantivo \u00e8 identico al nominativo, ma in alcuni dialetti, come quello di Munster, hanno forme distinte per il dativo della seconda e della quinta declinazione.\nCiononostante, anche nella lingua standard, \"\u00c9ire\" (\"Irlanda\") ha una forma distinta per il dativo: \"\u00c9irinn\".\nDeclinazione.\nEsistono cinque declinazioni in irlandese. La composizione delle declinazioni dipendono da tre fattori:\nLa seguente tabella descrive le caratteristiche di ogni classe di declinazione:\nArticoli.\nL'articolo determinativo ha due forme in irlandese: \"an\" e \"na\".\nIl loro uso dipende dal numero del sostantivo a cui si riferisce, dal caso del nome e dalla lettera iniziale del sostantivo che l'articolo in questione precede.\nLa tabelle seguente d\u00e0 un esempio di un nome che inizia per consonante e di uno che inizia vocale in ogni caso e genere.\nDativo \u00e8 usato con tutte le preposizioni nella parlata dell'Ulster; altrove \u00e8 usato sono con \"den\" (\"dal\"), \"don\" (\"al\") e \"sa(n)\" (\"nel\"). Dativo \u00e8 usato solo fuori dall'Ulster con tutte le preposizioni.\nL'articolo non lenisce mai una \"t\" o \"d\" che segue, e la \"s\" \u00e8 lenita in \"ts\" (), anzich\u00e9 nell'usuale \"sh\".\nNon esiste l'articolo indeterminativo in irlandese, quindi la sua presenza dipende solamente dal contesto: \"cat\", per esempio, pu\u00f2 significare \"gatto\" o \"un gatto\". Dunque, \"t\u00e1 peann agam\" significa \"ho una penna\" e \n\"t\u00e1 madra sa seomra\" significa \"c'\u00e8 un cane nella stanza\".\nAggettivi.\nGli aggettivi irlandesi seguono sempre il nome. L'aggettivo \u00e8 influenzato dal caso, dal numero e dal genere del sostantivo che lo precede.\nGli aggettivi in irlandese hanno due gradi morfologici di comparazione: il positivo, ad es. \"il ragazzo \u00e8 amichevole\", e il comparativo, ad es. \"la ragazza \u00e8 pi\u00f9 carina del ragazzo\". Un senso superlativo \u00e8 reso dal comparativo in una proposizione relativa, ad es. \"Se\u00e1n \u00e8 il pi\u00f9 simpatico dei tre\".\nAggettivi numerali.\nNumeri cardinali.\nEsistono tre tipologie di numeri cardinali in irlandese: i numeri disgiuntivi, i numeri congiuntivi non-umani e numeri congiuntivi umani.\nQuesti numeri sono usati, per esempio, in aritmetica, nel dire l'orario, nei numeri di telefono e dopo taluni sostantivi nelle forme come \"bus a tr\u00ed d\u00e9ag\" (\"autobus n\u00b0 13\") o \"seomra a d\u00f3\" (\"stanza n\u00b0 2\").\nQuesti numeri vengono usati per contare sostantivi che non si riferiscono a persone. Nell'esempio seguente verranno contati \"capall\" (\"cavalli\"):\nQuesti numeri vengono usati per contare sostantivi che si riferiscono a persone. Nell'esempio seguente verranno contati \"p\u00e1ist\u00ed\" (\"bambini\"):\nA partire dal numero 13, i numeri congiuntivi umani si formano come i corrispettivi numeri non-umani:\nVerbi.\nCi sono due coniugazioni e 11 verbi irregolari. Tempi o stati d'animo si formano flettendo la radice, e nel passato e nell'abituale tempo passato e il modo condizionale anche lenindo qualsiasi consonante iniziale. Le forme flesse del tempo e del modo sono: presente indicativo, presente indicativo abituale (differisce dal presente solo nel verbo \"essere\"), futuro, indicativo passato, indicativo passato abituale, condizionale, imperativo, congiuntivo presente e congiuntivo passato. I verbi hanno anche un nome verbale e un passato participio, e costruzioni progressivo simili a quelle che utilizzano il participio presente inglese possono essere formati dal sostantivo verbale e da un tempo appropriato di . Esempi di coniugazioni tese: (tutte le forme di terza persona senza pronome soggetto):\nOltre alla voce passiva, c'\u00e8 illa forma impersonale del verbo, chiamato o \"verbo autonomo\", che svolge una funzione simile (la traduzione pi\u00f9 letterale \u00e8 \"Tu/Uno/Loro...[es. dire, sono, fare]\").\nI verbi possono essere coniugati sia sinteticamente (con il pronome personale incluso nella flessione del verbo) o analitico (con il verbo flesso solo per il tempo e un soggetto separato) . Tuttavia, lo standard ufficiale generalmente prescrive la forma analitica nella maggior parte delle combinazioni di tempo personale e quella sintetica solo in alcuni casi, come la prima persona plurale. Le forme analitiche sono generalmente preferite anche nei dialetti occidentali e settentrionali, tranne in risposta a quelle che in inglese sarebbero domande \"s\u00ec/no\", mentre l' Irlandese del Munster preferisce le forme sintetiche. Ad esempio, le seguenti sono la forma standard, la forma sintetica e la forma analitica del passato di \"correre\":\nFonologia.\nUna caratteristica notevole della fonologia irlandese \u00e8 che le consonanti (eccetto ) sono a coppie, una \"larga\" (velarized, pronunciata con il dorso della lingua tirato indietro verso il morbido palato) e uno \"snello\" (palatalizzato, pronunciato con il centro della lingua spinto in alto verso il palato duro).\nDittonghi: , , , ."}
{"id": "5340939", "revid": "57342", "url": "https://it.wikipedia.org/wiki?curid=5340939", "title": "Schola Cantorum de Paris", "text": "La Schola Cantorum de Paris \u00e8 una scuola privata di ordine superiore di musica, arte drammatica e danza, sita a Parigi. Si trova nell'edificio dell'antico monastero dei benedettini inglesi, al 269 rue Saint-Jacques. Il suo direttore attuale \u00e8 Michel Denis.\nStoria.\nInizi.\nTre personaggi, Charles Bordes, Alexandre Guilmant e Vincent d'Indy, furono i mandanti di un movimento che si proponeva di promuovere la musica liturgica cattolica chiamata canto gregoriano e quella polifonica di origine cristiana, soprattutto quella \"palestriniana\", dal nome del maestro romano del XVI secolo Giovanni Pierluigi da Palestrina, rappresentativa della riforma tridentina, le cui idee musicali erano ancora una volta onorate in quel momento in Vaticano. Dalla tribuna di questo movimento della Chiesa di Saint-Gervais dove Bordes era maestro di cappella, la storia della Schola si fonde con quella dei \"Cantori di Saint-Gervais\" che diffondevano in Francia il vecchio repertorio religioso tra cui le Cantate di Bach. Bordes cre\u00f2 la sua casa editrice e pubblic\u00f2 un\u2019\"Anthologie des ma\u00eetres religieux\" che divenne una guida riconosciuta.\nIl 6 giugno 1894, Bordes, Guilmant e d'Indy, riuniti nella sala del Maestro di Saint-Gervais, con il canonico di Bussy, l'abate Noyer primo vicario, l'abate Chappuy, vicario di San Francesco Saverio, l'abate Perruchot allora maestro di cappella della Madonna del Bianco Mantello, fondarono la \"Soci\u00e9t\u00e9 de propagande pour la divulgation des chefs-d'\u0153uvre religieux\". Ma il titolo era troppo lungo e Charles Bordes propose quello di \"Schola Cantorum\", subito adottato. Venne deciso anche di pubblicare una rivista mensile \"La Tribune de Saint-Gervais\", che pubblicava articoli che ponevano la nuova scuola come estensione diretta della scuola di musica religiosa di Alexandre-\u00c9tienne Choron, della societ\u00e0 di musica vocale religiosa e classica del principe della Moskowa e in competizione con la \u00c9cole Niedermeyer, per:\nLa scuola venne aperta il 15 ottobre 1896, senza risorse finanziarie, in rue Stanislas, all'angolo con il boulevard Montparnasse.\nIl suo scopo era quello di fornire corsi base gratuiti, pagare i corsi superiori e i corsi serali o popolari. Essi erano affidati all'abate Vigourel per gli studi gregoriani, a M. Shilling per il canto gregoriano, ad Alexandre Guilmant per l'organo e ad Andr\u00e9 Pirro per il pianoforte. I corsi teorici erano tenuti da G. Boisjardin (solfeggio) Fernand de La Tombelle (armonia), e Vincent d'Indy (contrappunto e composizione).\nIl primo anno ci sono furono 21 iscrizioni, comprese quelle di D\u00e9odat S\u00e9verac e Ren\u00e9 de Castera. Gli inizi furono difficili. Occorse creare pi\u00f9 classi: organo con Abel Decaux e pianoforte superiore con \u00c9douard Risler.\nAl fine di ampliare l'insegnamento, vennero invitati i docenti Marie Bobillier J. Combarieu, Pierre Aubry, Dom Parisot, abate benedettino dell'abbazia di Saint-Pierre de Solesmes, Andr\u00e9 Hallays e Guy Ropartz.\nAll'inizio del XX secolo.\nNel 1900, due avvenimenti importanti decisero le sorti della scuola:\nIl regolamento della scuola stabil\u00ec le seguenti regole:\nNel 1905, la scuola contava 300 allievi; 400 nel 1912, 500 nel 1924. Alla morte di Bordes, avvenuta a Tolone l'8 novembre 1909 e quella di Guilmant il 29 marzo 1911 a Meudon, Vincent d'Indy inizi\u00f2 ad insegnare composizione e a dirigere le prove dell'orchestra.\n1931, lo sbando.\nAlla morte di Vincent d'Indy nel 1931, il consiglio di amministrazione della Schola and\u00f2 allo sbando. \nCos\u00ec comment\u00f2 Joseph Canteloube nel suo libro \"Vincent d'Indy\": \nEpoca contemporanea.\nDal 1980, la Schola Cantorum di Parigi ha lo statuto di \"scuola privata di insegnamento superiore\".\nFunzionamento.\nFormazione.\nL'insegnamento alla Schola Cantorum \u00e8 strutturato su tre cicli, di tre anni ciascuno:\nDiscipline.\nLa scuola fornisce l'istruzione per molte discipline strumentali e vocali (per solisti e ensemble) e corsi di formazione musicale (scrittura musicale, analisi, teoria, composizione, orchestrazione, teatro e danza.\nEssa rilascia, inoltre, un diploma di danza terapia, dopo due anni di formazione."}
{"id": "5340941", "revid": "1305772", "url": "https://it.wikipedia.org/wiki?curid=5340941", "title": "The Very Best of Sheryl Crow", "text": "The Very Best of Sheryl Crow \u00e8 un album discografico di greatest hits della cantautrice statunitense Sheryl Crow, pubblicato nel 2003."}
{"id": "5340942", "revid": "71112916", "url": "https://it.wikipedia.org/wiki?curid=5340942", "title": "Bonnard", "text": ""}
{"id": "5340945", "revid": "729019", "url": "https://it.wikipedia.org/wiki?curid=5340945", "title": "San Francisco 49ers 2015", "text": "La stagione dei San Francisco 49ers \u00e8 stata la 66\u00aa della franchigia nella National Football League, la prima con Jim Tomsula come capo-allenatore. Per la seconda stagione consecutiva la squadra non raggiunse i playoff, terminando con 5 vittorie e 11 sconfitte all'ultimo posto della division. A fine anno, Tomsula fu licenziato.\nCalendario.\nIl calendario della stagione \u00e8 stato annunciato ad aprile 2015."}
{"id": "5340951", "revid": "729019", "url": "https://it.wikipedia.org/wiki?curid=5340951", "title": "Vicente Bacallar", "text": "Biografia.\nNacque in una famiglia aristocratica sarda di origine valenzana quando il regno di Sardegna faceva ancora parte della corona spagnola. Da giovane si rec\u00f2 in Spagna, dove ottenne una formazione militare e politica. Venne nominato da Carlo II di Spagna governatore del Capo di Cagliari e di Gallura e governatore militare della Sardegna. Durante la guerra di successione spagnola, quando l'aristocrazia sarda si divise tra Filippo d'Angi\u00f2 (della casa di Borbone) e Carlo VI d'Asburgo, Bacallar rimase fedele a l'erede designato da Carlo II, Filippo d'Angi\u00f2, che divenne re come Filippo V. Per via della sua lealt\u00e0, il re lo premi\u00f2 assegnandoli i titoli di Marchese di San Filippo (Marqu\u00e9s de San Felipe, in spagnolo, non un titolo feudale, ma dato in omaggio al santo patrono del re) e visconte di Fuentehermosa (Fuente Hermosa de Miranda, feudo del regno di Navarra).\nQuando la Sardegna si arrese all'arciduca Carlo d'Austria, dovette rifugiarsi in Spagna, senza rinunciare per\u00f2 alla speranza di riconquistare l'Isola. Ci tent\u00f2, ma inutilmente nel tentativo di riconquista della Sardegna condotto lui e dal duca di Uzeda per conto di Filippo V. Durante le trattative che portarono al trattato di Utrecht (1714), il quale decise che la Sardegna dovesse entrare a far parte dei domini degli Asburgo d'Austria, fece parte della delegazione spagnola. Nel 1713 collabora con Louis d'Albert, inviato a Madrid del principe elettore di Baviera Massimiliano II Emanuele, ad un piano per conquistare militarmente la Sardegna con l'obiettivo di incoronare re di Sardegna il principe elettore bavarese (\"Projet sur la Sardaigne\"), piano che tuttavia non verr\u00e0 effettuato a causa della rinuncia di Luigi XIV ad appoggiare il principe elettore bavarese nel suo tentativo per il possesso della Sardegna. Successivamente venne nominato inviato plenipotenziario alla Repubblica di Genova, da dove sostenne il tentativo spagnolo guidato dal cardinale Alberoni di riconquistare la Sardegna. L'isola fu effettivamente riconquistata nel 1717, ma a causa della sconfitta della Spagna nella Guerra della Quadruplice Alleanza fu assegnata ai Savoia.\nNel frattempo Vicente Bacallar si era dedicato ad una incessante attivit\u00e0 intellettuale: nel 1713 fond\u00f2, con altri intellettuali, la Real Academia Espa\u00f1ola e collabor\u00f2 al primo dizionario dell'Academia, pubblicato nel 1726. Scrisse il poemetto \"Las Tobias\" (1709), il poema \"El Palacio de Momo\" (1714), il trattato \"Monarchia Hebrea\" (1719) e alcune opere storiografiche, come \"La Sardaigne Paranymphe de la Paix\" (1714).\nRiguardo alla guerra di successione spagnola scrisse i \"Commentarios de la guerra de Espa\u00f1a y historia de su Rey Phelipe V el Animoso desde el principio de su regnado hasta la paz generale del a\u00f1o 1725\" (1726). In questo lavoro, richiesto dal suo monarca, il marchese volle narrare con oggettivit\u00e0 i fatti accaduti all'interno e all'esterno della Spagna durante il conflitto. La sua obiettivit\u00e0 \u00e8 dimostrata dal rispetto per entrambe le parti. Il suo lavoro non venne tuttavia apprezzato dal pubblico e la sua prima edizione, pubblicata a Genova, fu ritirata dal mercato.\nNel 1724 fu nominato ambasciatore nella Repubblica delle Sette Province Unite (gli attuali Paesi Bassi) con l'obiettivo di convincere la nazione a rimanere neutrale. Mor\u00ec due anni dopo a causa di un ictus. Ha lasciato una biblioteca di circa sedicimila volumi."}
{"id": "5340952", "revid": "2052878", "url": "https://it.wikipedia.org/wiki?curid=5340952", "title": "Who's Greatest Hits", "text": "Who's Greatest Hits \u00e8 una compilation del gruppo musicale The Who, pubblicata nel 1983."}
{"id": "5340953", "revid": "446353", "url": "https://it.wikipedia.org/wiki?curid=5340953", "title": "Seconda guerra civile in Libia", "text": "La seconda guerra civile in Libia \u00e8 un conflitto armato scoppiato in Libia nel 2014 tra due coalizioni e due governi rivali: da una parte il governo basato nella citt\u00e0 orientale di Tobruch e sostenuto dalla Camera dei rappresentanti e dall'operazione Dignit\u00e0 del generale Haftar; dall'altra parte il governo internazionalmente riconosciuto basato nella capitale Tripoli e sostenuto dal Nuovo Congresso nazionale generale e dalla coalizione di Alba Libica. Entrambe le coalizioni riunivano diversi gruppi armati debolmente alleati tra loro. Dopo ottobre 2014 una terza forza, i militanti affiliati allo Stato Islamico (ISIS), ha fatto ingresso nella guerra, prendendo il controllo prima della citt\u00e0 di Derna e poi di Sirte. A partire da marzo 2016, un accordo di pace negoziato sotto l'egida dell'ONU ha portato all'insediamento a Tripoli di un nuovo Governo di Accordo Nazionale internazionalmente riconosciuto, che ha la lealt\u00e0 delle autorit\u00e0 e delle milizie dell'ovest del paese ma non ha ancora ottenuto l'appoggio della Camera dei rappresentanti di Tobruch e del generale Haftar.\nSin dalle prime fasi della guerra, l'Egitto e gli Emirati Arabi Uniti hanno sostenuto il generale Haftar, intervenendo anche con attacchi aerei contro Alba Libica e contro l'ISIS. Il Qatar e la Turchia hanno aiutato Alba Libica. Dal 2016, un crescente coinvolgimento delle potenze occidentali ha visto lo schieramento di forze speciali e bombardamenti statunitensi contro l'ISIS a Sirte. Nel 2020 la Turchia ha inviato un vasto contingente di uomini e mezzi a supporto del Governo di accordo nazionale. Il 23 ottobre 2020 la \"Commissione Militare Libica Congiunta 5+5\" che rappresenta i due governi rivali ha raggiunto un \"accordo per un cessate il fuoco permanente su tutte le aree della Libia\", entrato in vigore immediatamente, che prevedeva il ritiro di tutte le truppe straniere dalla Libia in tre mesi, e lo stabilimento di una forza di polizia congiunta per il pattugliamento delle aree contese; a partire da quello stesso giorno sono ripresi anche i voli commerciali tra Tripoli e Bengasi. Il 10 marzo 2021 \u00e8 stato formato un governo di unit\u00e0 nazionale ad interim, nelle more delle elezioni generali libiche previste per il dicembre 2021.\nAntefatti.\nLe conseguenze della prima guerra civile libica sono state caratterizzate da un marcato cambiamento dell'ordine politico e sociale dopo il rovesciamento e l'uccisione di Mu\u02bfammar Gheddafi il 20 ottobre 2011. Il Paese \u00e8 stato soggetto a perdurante proliferazione delle armi, violenza settaria e caos politico, con ricadute sui Paesi circostanti tra cui il Mali, dove l'afflusso di armi e combattenti provenienti dalla Libia ha provocato lo scoppio di una guerra civile nel 2012. Dalla sconfitta delle forze gheddafiane, la Libia \u00e8 stata lacerata tra numerose milizie armate rivali di ex ribelli affiliate a regioni, citt\u00e0 e trib\u00f9, mentre il governo centrale \u00e8 stato debole e incapace di stabilire la sua autorit\u00e0 sul Paese. In assenza di un esercito organizzato, le milizie armate degli ex ribelli hanno continuato ad affermare il loro ruolo di \u201cguardiani della rivoluzione\u201d, e un conflitto a bassa intensit\u00e0 tra milizie rivali \u00e8 continuato nel 2012 e nel 2013 con circa 500 morti all'anno.\nIl 7 luglio 2012, i Libici votarono nella loro prima elezione parlamentare dalla fine del precedente regime. L'8 agosto 2012, il Consiglio Nazionale di Transizione cedette ufficialmente il potere all'interamente eletto Congresso nazionale generale (GNC), cui fu affidato l'incarico di formare un governo ad interim e di stendere una nuova Costituzione da approvare in un referendum generale.\nL'11 settembre 2012, militanti di Ansar al-Shari'a (Libia) attaccarono il consolato statunitense a Bengasi, uccidendo l'ambasciatore americano in Libia Christopher Stevens e altre tre persone. L'incidente suscit\u00f2 sdegno negli Stati Uniti e in Libia.\nIl 14 ottobre 2012, il Congresso nazionale generale elesse l'ex membro del GNC e avvocato per i diritti umani Ali Zeidan come Primo ministro. L'11 marzo 2014, essendo stato sfiduciato dal GNC per non essere riuscito a fermare una nave carica di petrolio non autorizzata a salpare, Zeidan si dimise, e fu rimpiazzato dal Primo ministro Abdullah al-Thani.\nCronologia degli eventi.\nLa formazione di due governi rivali (maggio \u2013 ottobre 2014).\nAll'inizio del 2014, la Libia era governata dal Congresso nazionale generale (GNC), eletto con un mandato di 18 mesi nel luglio 2012. Da allora, i partiti islamisti avevano preso il controllo dell'assemblea, prevalendo sulla maggioranza centrista e liberale, ed eleggendo Nuri Busahmein come presidente del GNC nel giugno 2013. Nel dicembre 2013, il GNC vota per applicare una variante della Sharia e decide di estendere il suo mandato per un anno fino al dicembre 2014.\nIl 14 febbraio 2014, il generale Khalifa Haftar, che aveva servito sotto il precedente regime di Mu\u02bfammar Gheddafi, richiede la dissoluzione del GNC e la formazione di un governo ad interim che presieda a nuove elezioni, minacciando un colpo di Stato.\nIl 16 maggio 2014, le forze leali al generale Haftar lanciano unilateralmente un'offensiva terrestre e aerea su larga scala chiamata operazione Dignit\u00e0 (; \"Amaliya al-Karamah\") contro i gruppi armati islamisti (tra cui Ansar al-Shari'a) a Bengasi, promettendo di liberare il Paese dalla violenza delle milizie islamiste. Il primo ministro al-Thani sconfessa l'operazione, condannandola come illegale e come un tentato colpo di Stato. Due giorni dopo, le milizie di Zintan alleate con Haftar attaccano la sede del parlamento a Tripoli per ottenerne la dissoluzione.\nIl Congresso nazionale generale \u00e8 quindi costretto a indire nuove elezioni per un nuovo parlamento di 200 membri, la Camera dei rappresentanti. Le elezioni si tengono il 26 giugno, in collegi in cui, a differenza delle precedenti elezioni del 2012, non possono presentarsi liste elettorali di partito, ma solo candidati indipendenti. 12 membri non possono essere eletti poich\u00e9 alcuni seggi rimangono chiusi a causa delle violenze, e in tutto il Paese solo il 18% dell'elettorato (circa 630.000 persone) si reca a votare. I risultati elettorali, annunciati il 21 luglio, vedono una decisiva sconfitta degli islamisti predominanti nel precedente parlamento e un'affermazione dei candidati liberali e federalisti. In base alle regole elettorali, il nuovo parlamento dovrebbe riunirsi nella citt\u00e0 di Bengasi anzich\u00e9 nella capitale Tripoli, come segno di avvicinamento delle istituzioni alla met\u00e0 orientale del Paese; tuttavia, la maggior parte dei parlamentari, ritenendo Bengasi troppo pericolosa a causa dei combattimenti in corso tra Haftar e le milizie islamiste, preferisce riunirsi a Tobruch, sotto il controllo del generale Haftar. Trenta deputati ostili alla nuova maggioranza, tra cui islamisti e misuratini, decidono quindi di boicottare il nuovo parlamento, alla cui inaugurazione a Tobruch, avvenuta il 4 agosto, si presentano solo 153 membri su 188 eletti.\nPrecedentemente, il 13 luglio 2014, temendo i risultati elettorali, alcune milizie islamiste di Tripoli (in particolare la Camera Operativa dei Rivoluzionari Libici) e le milizie di Misurata avevano lanciato l'operazione Alba Libica per sottrarre il controllo dell'aeroporto internazionale di Tripoli alle milizie di Zintan (alleate con il generale Haftar), che lo controllavano dalla fine del 2011. Il 23 agosto, nonostante l'intervento militare degli Emirati Arabi Uniti, che bombardano le posizioni di Alba Libica, le milizie di Zintan sono costrette a ritirarsi dall'aeroporto e da Tripoli. Due giorni dopo, il 25 agosto, su richiesta di Alba Libica, 94 membri del vecchio Congresso nazionale generale, tra cui coloro che avevano boicottato la Camera dei rappresentanti di Tobruch a inizio agosto, si riuniscono nuovamente come Nuovo Congresso nazionale generale e si proclamano parlamento legittimo al posto della Camera dei rappresentanti recentemente eletta, con Tripoli come loro capitale politica, Nuri Busahmein presidente e Omar al-Hasi primo ministro.\nAnche il governo sostenuto dalla Camera dei rappresentanti di Tobruch, presieduto dal riconfermato al-Thani, \u00e8 quindi costretto a trasferirsi da Tripoli all'est del Paese agli inizi di settembre. La Camera dei rappresentanti e il governo di al-Thani si allineano progressivamente alle forze precedentemente autonome di Haftar, appoggiando ufficialmente l'operazione Dignit\u00e0 in ottobre, e nominando infine Haftar capo del ricostitutendo esercito libico nel marzo 2015.\nIl paese risulta cos\u00ec diviso tra due governi rivali, con Tripoli e Misurata controllate da forze leali ad Alba Libica e al nuovo GNC di Tripoli, mentre la comunit\u00e0 internazionale riconosce il governo di Abdullah al-Thani e il suo parlamento a Tobruch. Bengasi rimane contesa tra le forze filo-Haftar e gli islamisti radicali di \"An\u1e63\u0101r al-Shar\u012b\u02bfa\". In settembre, il Rappresentante speciale dell'ONU Bernardino Le\u00f3n avvia un nuovo processo di dialogo politico in Libia, per ottenere una soluzione diplomatica e non militare al conflitto e favorire la creazione di un governo di unit\u00e0 nazionale. Il 6 novembre, la corte suprema di Tripoli ordina lo scioglimento della Camera dei rappresentanti, dichiarandola illegittima. La Camera dei rappresentanti rifiuta la sentenza, sostenendo che sia stata emessa \"sotto minaccia\", e la comunit\u00e0 internazionale continua a riconoscere come legittimi il parlamento e il governo di Tobruch.\nLa lotta per il petrolio e la comparsa dell'ISIS (ottobre 2014 - aprile 2015).\nIl 3 ottobre, a Derna, una formazione islamista radicale, il Consiglio consultivo dei giovani islamici (\"Majlis Shura Shabab al-Islam\"), attivo a Derna da aprile, dichiara la propria affiliazione al cosiddetto Stato Islamico (ISIS) di Abu Bakr al-Baghdadi, proclamando il territorio sotto il suo controllo nella citt\u00e0 come parte del \u201ccaliffato\u201d proclamato da al-Baghdadi a Mosul nel giugno 2014. Un altro gruppo ribelle islamista di Derna, la brigata dei martiri di Abu Salim, prende le distanze dal proclama del Consiglio, dichiarando che non si sarebbe affiliato ad alcun gruppo al di fuori della Libia.\nIn novembre, milizie Tuareg sostenute dal governo di Tripoli e da milizie di Misurata strappano ai Tebu il controllo del grande campo petrolifero di Sharara, nel sud-ovest della Libia; per rappresaglia, le milizie di Zintan, alleate coi Tebu, chiudono l'oleodotto che trasporta il petrolio di Sharara ai terminal del nord, causando l'interruzione della produzione di 300.000 barili di petrolio al giorno.\nIl 27 dicembre, le milizie di Misurata lanciano un'offensiva per strappare il controllo dei porti di Sidra e Ras Lanuf, tra i pi\u00f9 importanti in Libia per l'esportazione del petrolio, alla Guardia degli impianti petroliferi (PFG) del leader federalista Ibrahim Jadran, alleata con il governo di Tobruch. L'offensiva non ha successo e le forze di Misurata si ritirano da Sidra a fine marzo 2015, ma la distruzione delle infrastrutture attorno a Sidra ferma la produzione nei campi petroliferi che riforniscono il terminal.\nIl 27 gennaio, i miliziani fedeli all\u2019ISIS rivendicano un attentato all'hotel Corinthia di Tripoli, in cui muoiono cinque libici e cinque stranieri. L\u20198 febbraio, con l\u2019aiuto di membri di \"An\u1e63\u0101r al-Shar\u012b\u02bfa\", i jihadisti dell\u2019ISIS prendono il controllo di Nofaliya, a est di Sirte, e il 13 febbraio entrano a Sirte, impadronendosi di una tv e di due radio locali. Il 14 febbraio l'ambasciata italiana a Tripoli, l'ultima rappresentanza occidentale ancora attiva, viene evacuata. In risposta all'avanzata dell'ISIS, i ministri degli Esteri e della Difesa italiani, Gentiloni e Pinotti, prospettano un possibile intervento militare italiano, la cui imminenza viene per\u00f2 smentita dal Presidente del Consiglio, Matteo Renzi.\nIl 15 febbraio, i miliziani dell\u2019ISIS in Libia pubblicano un video raffigurante la decapitazione di ventuno cristiani copti egiziani che il gruppo aveva precedentemente rapito a Sirte. Il giorno seguente, in risposta alle uccisioni, l'Egitto, che fino a quel momento aveva fornito supporto indiretto al generale Haftar, interviene direttamente nel conflitto, eseguendo degli attacchi aerei contro obiettivi dello Stato Islamico a Derna, in coordinazione col governo di Tobruch. Il Consiglio di Sicurezza dell'ONU respinge per\u00f2 una bozza di risoluzione dell'Egitto, tesa a legittimare l'appoggio militare al governo di Tobruch nel conflitto libico e la rimozione, limitatamente al governo di Tobruch stesso, dell'embargo sulle armi, in vigore dal 2011. Gli Stati occidentali, in particolare, reiterano il loro sostegno al processo di pace per la formazione di un governo di unit\u00e0 nazionale, di contro al sostegno unilaterale dell\u2019Egitto al governo di Tobruch. Per rappresaglia contro gli attacchi egiziani, il 20 febbraio l'ISIS esegue degli attentati suicidi nella citt\u00e0 orientale di Gubba, tra Tobruch e Beida, uccidendo almeno 40 persone.\nA fine marzo 2015, le milizie di Misurata si ritirano da Ben Giauad, dove avevano stabilito una base nell'offensiva contro il terminal petrolifero di Sidra. Il ritiro \u00e8 motivato dall'esigenza di concentrare lo sforzo bellico contro le milizie dell'ISIS a Sirte.\nIl 18 aprile 2015, un barcone carico di migranti si rovescia in prossimit\u00e0 della costa libica, provocando oltre 700 morti in una delle pi\u00f9 grandi stragi di migranti nel Mediterraneo. In reazione, l'Unione Europea lancia, tra l'altro, l'Operazione Sophia, un'operazione militare nel Mediterraneo centrale finalizzata a contrastare i trafficanti di migranti; l'operazione avviene in acque internazionali, ma viene previsto che la sua fase finale possa comportare anche interventi contro i trafficanti di migranti nelle acque e sul suolo della Libia, previo consenso dell'ONU e del governo libico.\nL'espulsione dell'ISIS da Derna e il suo consolidamento a Sirte (maggio - novembre 2015).\nTra fine maggio e inizio giugno, le forze affiliate allo Stato Islamico a Sirte lanciano una nuova offensiva contro le forze di Misurata a ovest e sud di Sirte, conquistando l'aeroporto civile e militare di al-Gardabiya a sud di Sirte e attaccando un posto di blocco alla periferia di Misurata. A inizio giugno, l'ISIS conquista il villaggio di Harawa, a est di Sirte. Il radicamento dell'ISIS a Sirte, citt\u00e0 natale di Gheddafi, \u00e8 favorito da defezioni dall'ala locale di Ansar al-Sharia, attiva a Sirte dal giugno 2013, e dal sostegno di ex lealisti gheddafiani, emarginati in seguito alla guerra civile del 2011, in modo simile agli ex-baathisti in Iraq.\nL'avanzata dell'ISIS nell'area di Sirte \u00e8 controbilanciata dall'espulsione delle forze dell'ISIS da buona parte di Derna, loro prima roccaforte in Libia, il 14 giugno 2015, dopo cinque giorni di violenti scontri con il Consiglio consultivo dei mujahideen di Derna, una coalizione di gruppi armati jihadisti non affiliati allo Stato Islamico, tra cui la Brigata dei martiri di Abu Salim. Si manifesta cos\u00ec anche in Libia il fenomeno, gi\u00e0 osservato nella guerra civile siriana sin dal gennaio del 2014, dello scontro tra gruppi jihadisti diversi per ideologia e strategia, in particolare tra l'ISIS e i gruppi vicini ad al-Qaida.\nOltre ad intensificare le loro offensive in Libia, i militanti libici dell'ISIS sono sospettati di essere coinvolti negli attacchi nella confinante Tunisia, colpita dall'attentato al museo nazionale del Bardo a marzo e dall'attentato di Susa a giugno, eseguiti da attentatori sospettati di essersi addestrati in un campo di addestramento dell'ISIS a Sabrata, vicino al confine con la Tunisia.\nNella notte tra il 14 e il 15 giugno, un attacco aereo degli Stati Uniti nei pressi di Agedabia, coordinato con il governo libico di Tobruch e diretto contro il terrorista algerino Mokhtar Belmokhtar, porta all'uccisione di sette militanti legati ad al-Qaida ed Ansar al-Sharia, tra cui, secondo fonti del governo di Tobruch smentite dagli jihadisti, lo stesso Belmokhtar.\nNella seconda met\u00e0 del 2015, i militanti dell'ISIS consolidano la propria presenza a Sirte, reprimendo violentemente una rivolta di matrice salafita scoppiata in agosto e mantenendo stretti contatti con la leadership dell'ISIS in Iraq e Siria, la quale, sotto la pressione dell'intervento militare internazionale in Mesopotamia, vede nelle province libiche un territorio in cui potersi ritirare in caso di ulteriori sconfitte. Il 13 novembre, gli Stati Uniti effettuano un attacco aereo nei pressi di Derna diretto contro Abu Nabil al Anbari, emissario iracheno di al- Baghdadi in Libia, nel loro primo attacco contro l'ISIS in Libia. Al Anbari viene ucciso nell'attacco.\nIl rilancio del processo di pace e le ipotesi di intervento militare occidentale (dicembre 2015 - febbraio 2016).\nNel corso del 2015, i colloqui di pace tra i due parlamenti rivali tenuti sotto l'egida dell'ONU procedono a rilento, a causa della presenza di gruppi oltranzisti in entrambi gli schieramenti. Il 5 ottobre, la Camera dei Rappresentanti di Tobruch, eletta nel giugno 2014, vota per estendere il proprio mandato oltre la scadenza del 20 ottobre. L'8 ottobre, l'inviato speciale dell'ONU Bernardino Le\u00f3n annuncia che Fayez al-Sarraj sar\u00e0 nominato primo ministro di un nuovo governo di unit\u00e0 nazionale che dovrebbe ricevere il voto favorevole dei due parlamenti. Il 17 novembre, il diplomatico tedesco Martin Kobler sostituisce lo spagnolo Le\u00f3n come inviato speciale dell'ONU, dopo uno scandalo scoppiato a causa della decisione di Le\u00f3n di accettare un incarico dagli Emirati Arabi Uniti, sostenitori del governo di Tobruch nel conflitto libico. Pochi giorni dopo un'ampia conferenza di pace svoltasi a Roma il 13 dicembre, cui partecipano rappresentanti di numerosi Stati e una delegazione dei due parlamenti libici, l'accordo di pace (detto LPA, \"Libyan Political Agreement\") per la formazione di un governo di unit\u00e0 nazionale negoziato sotto l'egida dell'ONU viene firmato a Skhirat (Marocco) il 17 dicembre da numerosi membri dei due parlamenti libici, senza per\u00f2 un voto favorevole da parte dei parlamenti stessi, a causa dell'opposizione dei due presidenti Nuri Busahmein e Aguila Saleh Issa. Fayez al-Sarraj viene quindi posto a capo di un \"Consiglio presidenziale\" (PC) di nove membri, facente funzione di Capo di Stato, e viene incaricato di formare entro 30 giorni un nuovo governo, riconosciuto dalla comunit\u00e0 internazionale, che ottenga la fiducia della Camera dei rappresentanti e si insedi nuovamente a Tripoli. Il 23 dicembre, il Consiglio di Sicurezza dell'ONU riconosce all'unanimit\u00e0 il futuro governo di unit\u00e0 nazionale come solo governo legittimo della Libia e invita gli Stati membri a rispondere a eventuali richieste di assistenza del nuovo governo per stabilizzare la Libia.\nTra il 4 e il 5 gennaio 2016, l'ISIS lancia un'offensiva a est di Nofaliya per catturare i porti petroliferi di Sidra e Ras Lanuf, ancora controllati dal PFG di Jadran e chiusi da oltre un anno, a causa dei precedenti combattimenti tra il PFG e le forze di Alba Libica. L'offensiva dell'ISIS viene respinta, ma l'ISIS si impadronisce della cittadina di Ben Giauad, a ovest di Sidra. Il 7 gennaio, un attacco suicida contro un'accademia delle forze di polizia a Zliten (tra Tripoli e Misurata, sotto il controllo del GNC) uccide 65 persone. Della responsabilit\u00e0 dell'attentato, uno dei pi\u00f9 gravi nella storia recente della Libia, viene sospettato l'ISIS.\nLe nuove offensive dell'ISIS in Libia rendono sempre pi\u00f9 insistenti le voci di un imminente intervento militare occidentale contro l'ISIS da parte di Stati Uniti, Francia, Italia e Regno Unito, su richiesta del futuro governo di unit\u00e0 nazionale o anche unilateralmente; gi\u00e0 da tempo vengono segnalati voli di ricognizione e la presenza di forze speciali occidentali sul terreno per condurre operazioni di sorveglianza e prendere contatti con le milizie locali.\nIl 19 gennaio, a Tunisi, al-Sarraj annuncia la formazione di un governo di 32 membri, detto Governo di Accordo Nazionale (GNA), che deve ricevere l'approvazione della Camera dei rappresentanti di Tobruch per poi insediarsi a Tripoli. Il 25 gennaio, la Camera dei rappresentanti nega la fiducia al governo, dando mandato a al-Sarraj di formarne uno nuovo con un numero inferiore di membri. Vota invece a favore dell'accordo di pace (LPA), rifiutando per\u00f2 l'articolo che conferisce al Consiglio presidenziale il potere di rimuovere i vertici militari, tra cui Haftar. Il 14 febbraio, da Skhirat, al-Sarraj propone una nuova lista di 18 ministri.\nIl 19 febbraio, un attacco aereo statunitense colpisce un campo di addestramento dell'ISIS nei pressi di Sabrata, uccidendo 41 persone, in maggioranza tunisini, tra cui, probabilmente, un militante tunisino legato agli attentati al museo nazionale del Bardo e a Susa in Tunisia l'anno precedente. Il 21 febbraio, l'esercito nazionale libico (LNA) annuncia di aver liberato la citt\u00e0 di Agedabia dagli jihadisti e di aver ripreso il controllo di diverse aree di Bengasi a lungo contese con \"An\u1e63\u0101r al-Shar\u012b\u02bfa\" e ISIS. Fonti libiche sostengono che forze speciali francesi da due mesi aiutino l'esercito nazionale libico a Bengasi; ci\u00f2 potrebbe spiegare il successo dell'offensiva del LNA dopo quasi due anni dall'inizio della campagna del generale Haftar.\nL'insediamento del Governo di Accordo Nazionale (marzo - aprile 2016).\nIl 12 marzo, il Consiglio Presidenziale, ancora basato a Tunisi, chiede alla comunit\u00e0 internazionale di interrompere i rapporti con il governo di Tobruch e di riconoscere il governo di Serraj come il solo legittimo, sulla base del sostegno espresso da un centinaio di deputati della Camera dei rappresentanti, nonostante la mancanza di un voto formale di fiducia da parte del parlamento. Il 14 marzo, il Consiglio di Sicurezza dell'ONU invita gli Stati Membri a cessare il sostegno e i contatti ufficiali con i due governi libici paralleli al governo di accordo nazionale. Il 30 marzo, i membri del governo di unit\u00e0 nazionale arrivano finalmente dalla Tunisia a Tripoli in nave, insediandosi in una base navale vicino al porto, nonostante l'opposizione del primo ministro del governo islamista di Tripoli, Khalifa Ghwell.\nIl 1\u00ba aprile, il Consiglio dell'Unione europea approva sanzioni contro Aguila Saleh Issa (presidente della Camera dei rappresentanti di Tobruch), Khalifa Ghwell (primo ministro di Tripoli) e Nuri Busahmein (presidente del nuovo GNC di Tripoli), a causa della loro continua opposizione all'implementazione dell'accordo di pace del 17 dicembre 2015 e alla formazione del governo di unit\u00e0 nazionale. Il 5 aprile, il governo islamista di Tripoli annuncia il suo scioglimento (nonostante la smentita, due giorni dopo, da parte di Khalifa Ghwell), e circa 70 membri del Nuovo Congresso nazionale generale (GNC) votano per adottare l'accordo di pace del 17 dicembre (LPA) e formare, conformemente ad esso, il Consiglio di Stato, previsto dall'LPA come camera alta del nuovo parlamento libico, composta dagli ex membri del GNC. Presidente del Consiglio di Stato viene eletto il misuratino Abdurrahman Sewehli. Nel corso di aprile, mentre le vecchie autorit\u00e0 e i gruppi armati di Tripoli e della Libia occidentale, che precedentemente sostenevano il Congresso nazionale generale, lentamente cedono il potere e dichiarano il loro appoggio al governo di accordo nazionale, la Camera dei Rappresentanti di Tobruch, prevista dall'LPA come camera bassa del nuovo parlamento libico, continua a rimandare l'approvazione del voto di fiducia al governo di accordo nazionale. La frattura tra ovest ed est del Paese minaccia quindi di non ricomporsi, dal momento che le autorit\u00e0 dell'est del Paese (l'esercito nazionale libico di Haftar e il governo di Tobruch) si pongono in competizione con il governo di accordo nazionale di Tripoli per l'esportazione del petrolio libico e per una nuova offensiva contro l'ISIS a Sirte.\nL'offensiva contro l'ISIS (maggio - agosto 2016).\nIl 21 aprile, i combattenti dell'ISIS ancora presenti nei dintorni di Derna dopo essere stati espulsi dalla citt\u00e0 nel giugno 2015 vengono definitivamente sconfitti e costretti a ritirarsi verso Sirte; i combattimenti a Derna per\u00f2 proseguono tra il Consiglio consultivo dei mujahideen, in controllo della citt\u00e0, e le forze leali al generale Haftar. A ovest di Sirte, l'ISIS continua i suoi attacchi contro le milizie di Misurata (che hanno dichiarato il loro appoggio al governo di unit\u00e0 nazionale), conquistando la citt\u00e0 di Abu Grain, a sud di Misurata, il 5 maggio, ma perdendone nuovamente il controllo dopo due settimane. A fine maggio, la Guardia delle installazioni petrolifere (che ha anch'essa dichiarato il suo sostegno al governo di unit\u00e0 nazionale, distaccandosi dal governo di Tobruch, nonostante fosse stata precedentemente in conflitto con le milizie di Misurata) lancia un'offensiva contro l'ISIS a est di Sirte, riconquistando le citt\u00e0 di Ben Giauad e di Nofaliya (prese dall'ISIS a gennaio 2016 e febbraio 2015, rispettivamente). Contemporaneamente, anche le milizie di Misurata, da ovest, passano al contrattacco contro l'ISIS e riescono ad avanzare in profondit\u00e0 verso Sirte, arrivando a soli 15\u00a0km dalla citt\u00e0 il 29 maggio. Il 4 giugno, viene riconquistato l'aeroporto di al-Ghardabiya a sud di Sirte, preso dall'ISIS a maggio 2015. Il 9 giugno, il PFG riconquista Harawa (presa dall'ISIS un anno prima), mentre le forze di Misurata entrano a Sirte, dando inizio a un lungo assedio delle rimanenti forze dell'ISIS asserragliate nel centro della citt\u00e0. Il repentino successo dell'offensiva contro l'ISIS, che in tre settimane perde quasi tutti i territori libici sotto il suo controllo dopo essere stato all'offensiva fino alla met\u00e0 di maggio, sorprende gli osservatori internazionali, che elencano una serie di fattori alla base del successo: tra questi, la sopravvalutazione della consistenza numerica, del radicamento territoriale e della solidit\u00e0 finanziaria dell'ISIS in Libia; l'efficace coordinazione tra forze di Misurata e PFG sotto l'egida del Governo di Accordo Nazionale; e l'aiuto di forze speciali occidentali (statunitensi e britanniche).\nIl 18 giugno, scoppiano nuovamente scontri tra l'LNA di Haftar e un nuovo gruppo armato islamista (chiamato Brigate di Difesa di Bengasi, BDB) nei pressi di Agedabia. Il 17 luglio, le Brigate di Difesa di Bengasi rivendicano l'abbattimento di un elicottero vicino a Bengasi: nello schianto muoiono tre soldati francesi, nella prima conferma ufficiale della presenza di forze speciali francesi a fianco di Haftar a Bengasi. In reazione, la Francia bombarda le posizioni delle milizie islamiste nei pressi di Bengasi, mentre il Governo di Accordo Nazionale critica la presenza di truppe francesi in sostegno di Haftar, denunciandola come violazione della sovranit\u00e0 libica.\nIl 1\u00ba agosto, su richiesta del Governo di Accordo Nazionale, gli Stati Uniti iniziano attacchi aerei contro le posizioni dell'ISIS a Sirte, per aiutare le milizie che sostengono il governo a rompere lo stallo nell'assedio alla citt\u00e0. Si tratta della prima campagna aerea prolungata degli USA contro l'ISIS in Libia, precedentemente colpito da attacchi statunitensi isolati a Derna nel novembre 2015 e a Sabrata nel febbraio 2016. Il 10 agosto, le milizie libiche riconquistano il centro congressi Ouagadougou di Sirte, usato dall'ISIS come suo quartier generale; l'ISIS mantiene tuttavia il controllo di alcuni quartieri residenziali nella citt\u00e0, dove continua a resistere nei mesi seguenti. Il 13 settembre, l'Italia annuncia l'apertura di un ospitale militare a Misurata, con lo schieramento di 300 uomini, tra cui 65 medici e 100 militari di protezione, per fornire assistenza sanitaria alle forze impegnate nella battaglia contro l'ISIS a Sirte. Si tratta del primo schieramento ufficiale di truppe occidentali (escluse le forze speciali) in Libia dall'inizio della seconda guerra civile.\nIl 6 dicembre, le forze leali al GNA annunciano di aver completato la riconquista di Sirte, dopo aver sconfitto gli ultimi combattenti dell'ISIS. Di conseguenza, l'ISIS non controlla pi\u00f9 alcun territorio in Libia, sebbene numerosi combattenti, abbandonata Sirte, rimangano attivi nel Paese: il 19 gennaio 2017, gli USA bombardano nuovamente un campo dell'ISIS nei pressi di Sirte.\nLa debolezza del Governo di Accordo Nazionale (settembre 2016 - febbraio 2017).\nNonostante i successi ottenuti nell'offensiva contro l'ISIS a Sirte, il Governo di Accordo Nazionale di Sarraj non riesce a rafforzare la propria autorit\u00e0, a causa della perdurante crisi economica e del mancato appoggio al suo governo da parte del generale Haftar. Il 22 agosto 2016, la Camera dei Rappresentanti a Tobruch nega la fiducia al Governo di Accordo Nazionale, per la seconda volta dopo il voto del gennaio precedente.\nL'11 settembre, l'Esercito Nazionale Libico (LNA) di Haftar lancia un attacco improvviso contro quattro porti della mezzaluna petrolifera (Sidra, Ras Lanuf, Brega e Zueitina), sottraendone il controllo alla Guardia degli impianti petroliferi (PFG) di Jadran, che si ritira opponendo scarsa resistenza. Si tratta del primo scontro su larga scala tra Haftar e le forze allineate al Governo di Accordo Nazionale (con cui la PFG aveva stipulato in luglio un accordo per riaprire i porti cos\u00ec da permettere al GNA di riprendere le esportazioni di petrolio). Tuttavia, nonostante il rischio di escalation, nelle settimane seguenti alla presa dei porti Haftar stringe a sua volta un accordo con la National Oil Corporation di Tripoli per riprendere le esportazioni di petrolio, e il 21 settembre le esportazioni di petrolio da Ras Lanuf riprendono per la prima volta dal novembre 2014, con la partenza di una petroliera verso l'Italia. Haftar approfitta del momento a lui favorevole per spingersi verso ovest: il 18 settembre la PFG lancia un contrattacco per riprendere i porti di Sidra e Ras Lanuf, ma viene respinta dall'LNA, che sfrutta l'occasione per catturare anche Ben Giauad; il 21 settembre, l'LNA occupa anche Harawa.\nOltre che dallo schieramento di Tobruch a est, il Governo di Accordo Nazionale \u00e8 insidiato anche a Tripoli dall'ex premier tripolino Khalifa Ghwell, che il 14 ottobre tenta un golpe occupando con alcune milizie l'hotel usato dall'Alto Consiglio di Stato.\nLa Russia, gi\u00e0 impegnata a sostenere Assad nella guerra civile siriana, segnala un crescente interesse ad appoggiare Haftar in Libia, ed il 29 novembre Haftar incontra le autorit\u00e0 russe a Mosca per chiedere sostegno militare. L'Italia continua a sostenere il governo di Sarraj, riaprendo per prima tra i Paesi occidentali la propria ambasciata a Tripoli il 10 gennaio, dopo due anni dalla chiusura, mentre l'11 gennaio 2017 Haftar viene invitato sulla portaerei russa Admiral Kuznetsov nel Mediterraneo.\nIl 7 dicembre, l'LNA di Haftar respinge una nuova offensiva contro la mezzaluna petrolifera da parte di milizie islamiste (il \"Consiglio consultivo dei rivoluzionari di Bengasi\" e le \"Brigate di Difesa di Bengasi\") e forze leali a Jadran e al Ministro della Difesa del GNA Barghathi (nonostante il GNA stesso prenda le distanze dall'offensiva). L'LNA compie ripetuti bombardamenti contro la citt\u00e0 di Bengasi, nei quartieri costieri di Suq Al-Hut ed al-Sabri, costringendo il gruppo terroristico Wilayat Barqa, insediatovisi nel 2014 come ramo libico dell'ISIS, a lasciare la citt\u00e0.\nIl 12 gennaio 2017, le milizie leali al GNS di Khalifa Ghwell, composto dai membri islamisti dell'ex Congresso nazionale generale eletto nel 2012, tentano di occupare la sede del Ministero della Difesa a Tripoli. Il 21 gennaio un'autobomba esplode vicino all'ambasciata italiana appena riaperta. La \"Forza Speciale di Deterrenza (RADA)\", milizia di Tripoli leale al GNA, accusa l'LNA di Haftar di essere responsabile.\nIl 9 febbraio 2017, per contrapporsi alla Guardia Presidenziale del GNA, le milizie leali al GNS di Khalifa Ghwell si riuniscono a Tripoli nella \"Guardia Nazionale Libica\" (LNG), sotto il comando del colonnello Mahmud al-Zigal. Il GNA dichiara illegale tale formazione, composta principalmente da milizie di Misurata che avevano fatto parte gi\u00e0 della coalizione \"Alba libica\" (come la \"Brigata al-Marsa\" comandata da Salah Badi, e la \"Brigata Sherikhan\"), nonch\u00e9 da milizie berbere delle citt\u00e0 di Khoms, Zliten, Msallata, Sabrata, Surman, Ubari, Jumayl, Zauiya e Garian. La LNG si stabilisce nel quartiere meridionale Salahadin, mentre la milizia \"Salah al-Burki\" nel limitrofo Abu Salim. L'11 febbraio la milizia leale al GNA \"Battaglione dei Rivoluzionari di Tripoli\" comandata da Haithem Tajuri si scontra con la milizia della LNG \"Brigata Sherikhan\" nel quartiere Salahadin; il 24 febbraio si scontra con la milizia \"Salah al-Burki\" nel quartiere Abu Salim.\nIl 16 febbraio Khalifa Ghwell presiede, assieme a deputati del Nuovo Congresso nazionale generale legati ai Fratelli Musulmani, la cerimonia di riapertura dell'Aeroporto di Tripoli, distrutto nel 2014 da Alba libica, venendo scortato dalla LNG del colonnello Zigal, composta anche da coloro che avevano partecipato alla sua distruzione. Il 20 febbraio, Fayez al-Sarraj e Abdurrahman Sewehli sopravvivono a un attentato nella loro automobile.\nIl consolidamento del Governo di Tobruch in Cirenaica (marzo - aprile 2017).\nIl 3 marzo 2017 le \"Brigate di difesa di Bengasi\" e la Guardia degli impianti petroliferi (PFG) di Ibrahim Jadhran riprendono il controllo dei porti di Sidra e Ras Lanuf, nel golfo di Sirte, avanzando verso Giofra e mettendo l'LNA in ritirata a El Agheila. La ribellione sarebbe sostenuta da Turchia e Qatar, a seguito di ripetuti rifiuti del generale Haftar di riconoscere il governo di Fayez al-Sarraj. Giunge sul campo anche la coalizione del GNA \"al-Bunyan al-Marsus\", assieme a milizie di Misurata, milizie Tebu e della trib\u00f9 Warshefana. Secondo alcune fonti, il Ministro della Difesa di Tripoli, Mahdi al-Barghati, si sarebbe coordinato con i ribelli, e due membri del Consiglio Presidenziale, Abdulsalam Kajman e Mohamed al-Amari, avrebbero elogiato le milizie ribelli di Bengasi. Il Consiglio Presidenziale emana tuttavia un comunicato ufficiale di condanna dell'attacco e nega ogni relazione con i ribelli.\nIl 7 marzo, il generale Haftar, coordinandosi dal Cairo con il presidente egiziano al-S\u012bs\u012b, fa bombardare Ras Lanuf, Sidra, Ben Giauad e Naufaliya, e invia sul campo rinforzi pari a 5.000 soldati provenienti da Brega.\nIl Consiglio Presidenziale del GNA invia a Ras Lanuf e Brega la propria Guardia delle installazioni petrolifere, comandata da Idris Abu Khamada (nominato dal premier Ali Zeidan nel 2013), con il compito di proteggere gli impianti e assicurare la continuit\u00e0 della produzione di petrolio. Sembra che Abu Khamada si coordini con Ibrahim Jadhran e con le \"Milizie di difesa di Bengasi\", che gli consentono di operare a Ras Lanuf.\nLa Camera dei Rappresentanti di Tobruch, condannando la collaborazione tra il GNA e le \"Milizie di difesa di Bengasi\", ritenute legate ad al-Qaeda, delibera, con 38 voti a favore su 56, di ritirare il proprio riconoscimento al Consiglio Presidenziale e di porre fine ai negoziati di pace. Tuttavia 75 suoi deputati esprimono una dichiarazione a sostegno del GNA, e 30 di essi si riuniscono ad esso nell'hotel Bab al-Bahr di Tripoli. Ibrahim Jadhran viene arrestato a Nalut, di ritorno dalla Turchia, mentre cerca di tornare al comando delle proprie milizie.\nNonostante il governo di Tripoli abbia tentato di porre una no-fly zone sugli impianti, proseguono i bombardamenti dell'LNA, che con una successiva operazione di terra riprende il controllo di Sidra e Ras Lanuf il 14 marzo. La situazione sul campo torna quella precedente l'attacco dei ribelli, ma con le relazioni politiche tra i due governi rivali gravemente deteriorate.\nLa vittoria del governo di Tobruch nel golfo di Sirte ha ripercussioni anche a Tripoli, dove gli scontri tra milizie si propagano dai quartieri meridionali prossimi all'aeroporto anche nel resto della citt\u00e0. Il 14 marzo le milizie leali al GNA, cio\u00e8 la \"Brigata dei Rivoluzionari di Tripoli\" comandata da Haithem Tajuri, la \"Forza di sicurezza di Abu Salim\" comandata da Abdel Ghani Kikli, e la \"Forza Speciale di Deterrenza (RADA)\" comandata da Abdel Rauf Kara, si scontrano con la milizia berbera \"Forze Mobili\" nel quartiere occidentale Hay al-Andalus e con la LNG leale a Ghwell nel quartiere centrale Bab Ben Gashir. Il giorno seguente, il Consiglio Presidenziale del GNA ordina alle proprie milizie di proseguire l'offensiva cacciando le milizie ribelli dalla citt\u00e0, ma esse si rifiutano di farlo per \"garantire la sicurezza dei cittadini di Tripoli\". Il 17 marzo un'ampia manifestazione popolare nella Piazza dei Martiri di Tripoli chiede l'intervento dell'LNA e l'espulsione da Tripoli di tutte le milizie, ma viene dispersa da miliziani armati. Il fatto viene condannato da Consiglio Presidenziale, ma i deputati di Misurata, favorevoli alle milizie, sospndono i rapporti con esso. Il 20 marzo Salah Badi a capo del gruppo armato \"Rivoluzionari di Misurata\", tenta di prendere il controllo della capitale. Il 23 marzo il colonnello Ibrahim Ben Rajab, ponendosi a capo di un \"Consiglio militare di Misurata\", tenta di sciogliere il Consiglio municipale.\nNel frattempo il 18 marzo l'LNA libera il quartiere Ganfuda di Bengasi dagli ultimi miliziani del Consiglio della Shura, che fuggono per\u00f2 a nord asserragliandosi nel quartiere as-Sabri. Durante l'attacco, sono documentati abusi sui prigionieri e le loro famiglie, suscitando la condanna dell'inviato dell'ONU Martin Kobler, a cui l'LNA assicura di avviare un'indagine. A Tripoli anche Fayez al-Sarraj accusa l'LNA di \"crimini di guerra\", ma alcuni miliziani della brigata al-Buni, del quartiere del Suq al-Juma, protestano contro di lui sostenendo apertamente l'LNA.\nLa crescita del consenso verso il governo di Tobruch (maggio - luglio 2017).\nA partire dal vertice di Abu Dhabi del 2 maggio 2017, cresce il consenso internazionale a favore di un ruolo istituzionale del generale Haftar nella risoluzione della crisi, accanto al debole Governo di Accordo Nazionale di al-Sarraj.\nL'11 maggio il Ministro degli Esteri del GNA, Mohamed Tayer Siala, dichiara di voler riconoscere un ruolo ufficiale all'LNA del generale Haftar, ruolo che gi\u00e0 gli viene riconosciuto dalla Camera dei rappresentanti di Tobruch; ma la sua dichiarazione suscita proteste nell'Alto Consiglio di Stato di Tripoli. Il giorno seguente, le milizie di Misurata \"Brigata al-Marsa\" di Salah Badi e \"Brigata Sherikhan\", le milizie islamiste \"Salah al-Burki\", di Khalif al-Sherif e di Abu Obeida al-Zawi, la milizia berbera \"Forze Mobili\" di Janzur e la milizia di Tarhuna Brigata al-Kani danno vita a un'altra formazione militare indipendente, detta \"Fakhr Libya\" (Orgoglio libico), che riprende il controllo dei quartieri meridionali di Tripoli Khala-Furjan e Salahadin e dell'Aeroporto Internazionale.\nIl 21 maggio il \"Consiglio militare di Misurata\", contrapponendosi al Consiglio municipale, dichiara al canale televisivo Tanaseh, del Gran Mufti Sadiq al-Ghariani, il proprio appoggio al GNS di Khalifa Ghwell ed al Nuovo Congresso nazionale generale, accusando il GNA di tradimento e di servire interessi stranieri.\nIl 26 maggio vi sono scontri nei quartieri Abu Salim, Hadba e Hay Dimashq di Tripoli tra la \"Brigata al-Marsa\" di Salah Badi, leale al GNS, che tenta di occupare la sede del GNA nell'Hotel Rixos al-Nasr, e le milizie leali al GNA, che respingono l'attacco. Il 27 maggio la milizia di Tajuri, leale al GNA, riconquista ai ribelli i quartieri Salahadin e al-Hadba, lasciando sul campo 50 morti. Il 28 maggio le milizie ribelli sono costrette a lasciare la capitale, ritirandosi a Garian, Sabrata e Tarhuna.\nMentre in Tripolitania il GNA lotta per il controllo della capitale, in Cirenaica l'LNA riconquista gli ultimi quartieri di Bengasi ancora in mano agli islamisti, Suq al-Hut e as-Sabri, disperdendo gli islamisti del Consiglio della Shura, affiliato ad Ansar as-Sharia, ed entrando in giugno nella storica piazza Tahrir, da cui \u00e8 partita la rivoluzione del 17 febbraio. Il 5 luglio il maresciallo Haftar, in un discorso televisivo in uniforme bianca e dorata che rimanda a quella del colonnello Gheddafi, annuncia all'esercito e alla citt\u00e0 la vittoria sugli islamisti, anche se gli ultimi combattenti asserragliati in Sidi Akribesh resistono fino a dicembre.\nLa liberazione di Bengasi rafforza il peso del maresciallo Haftar nella risoluzione del conflitto in Libia, anche a confronto delle difficolt\u00e0 di al-Sarraj in Tripolitania. Anche la crisi che interessa la comunit\u00e0 musulmana internazionale, opponendo il Consiglio di cooperazione del Golfo al Qatar, accusato di finanziare gruppi terroristici, contribuisce a rafforzare la posizione del generale Haftar, visto come argine all'islamismo. La Camera dei Rappresentanti di Tobruch pubblica una lista di 75 persone indicate come destinatarie dei finanziamenti qatarini al terrorismo, alcune delle quali legate al governo di Tripoli, come Mohamed Sowan, segretario del Partito della Giustizia e dello Sviluppo (affiliato ai Fratelli Musulmani), e Abdurrahman Sewehli, presidente dell'Alto Consiglio di Stato.\nIl 30 giugno il Ministro degli Esteri francese, Jean-Yves Le Drian, definisce la Libia \"uno Stato fallito\" e dichiara che il maresciallo Haftar \u00e8 \"parte necessaria della soluzione\". Il 25 luglio 2017 il Presidente francese Emmanuel Macron ospita un vertice al castello di La Celle, presso Parigi, con la presenza dell'ONU, invitando accanto al capo del Governo di Accordo Nazionale riconosciuto dall'ONU, Fayez Al-Sarraj, anche il Generale Khalifa Haftar, in qualit\u00e0 di comandante delle Forze Armate riconosciuto dalla Camera dei rappresentanti di Tobruch, parificando le due fazioni, che giungono a un accordo comune su un cessate il fuoco e prendono l'impegno allo svolgersi di nuove elezioni presidenziali e parlamentari entro l'anno. Il 31 luglio 2017, un'assemblea riunita a Beida, in Cirenaica, approva un progetto di Costituzione.\nI preparativi per nuove elezioni (agosto 2017 - settembre 2018).\nNel settembre 2017 scoppiano scontri tra la milizia di Sabrata \"Battaglione 48\", comandata da Ahmed Dabbashi, che gestisce la maggior parte del traffico dei migranti verso l'Europa, ed un'altra milizia della citt\u00e0, che riceve il sostegno anche della Guardia Presidenziale del GNA. Il 6 ottobre, mentre gli scontri sono ancora in atto, la milizia salafita \"Al-Wadi\" di stanza ad al-Watiyah, a 60\u00a0km a sud-est di Sabrata, grazie anche al sostegno dell'LNA, entra nella citt\u00e0 e ne prende possesso, a seguito di scontri che causano 39 morti e 300 feriti. Secondo giornali francesi, le violenze sarebbero state innescate dalla rivalit\u00e0 tra le milizie nell'accaparrarsi i finanziamenti suppostamente stanziati dal governo italiano per trattenere i migranti in Libia, nell'ambito del memorandum italo-libico. Secondo l'UNHCR, sono stati trovati 6.000 migranti ancora nelle mani dei trafficanti ed altri 14.500 in attesa di partire.\nIl 17 dicembre, a due anni dagli accordi di Skhirat, il generale Haftar li dichiara superati e concluso il mandato del premier Sarraj. Lo stesso giorno il sindaco di Misurata, Mohamad Eshtewi, di ritorno dalla Turchia, viene prelevato all'uscita dall'aeroporto e ucciso da ignoti, secondo alcuni analisti per il suo sostegno a un piano dell'ONU per il rientro dei profughi di Tawarga, patria di molti dei soldati che hanno assediato Misurata durante la prima guerra civile libica.\nIl 23 dicembre, Imad al-Sayeh, a capo della Commissione elettorale, conferma il piano d'azione dell'ONU per la tenuta delle elezioni entro il 30 settembre 2018.\nNel gennaio 2018, la Camera dei rappresentanti di Tobruch apre un'inchiesta parlamentare contro il deputato di Tawarga Jaballah al-Shibani, reo di aver elogiato Gheddafi e criticato la rivoluzione del 17 febbraio. Il rientro dei profughi di Tawarga, che \u00e8 stato approvato dal defunto sindaco di Misurata Eshtewi, non viene pi\u00f9 consentito dalle milizie di Misurata. Le registrazioni dei cittadini in vista delle elezioni non sono ancora terminate.\nIl 6 febbraio 2018 Mahmud al-Werfalli, un ex-comandante dell'LNA ricercato dalla Corte penale internazionale per violazioni dei diritti umani, si arrende alle forze dell'LNA, che lo rilasciano il giorno seguente.\nIn vista delle elezioni, il GNA cerca di incrementare la propria presenza, anche militare, nel Fezzan, da cui le milizie di Misurata si sono ritirate dalla met\u00e0 dell'anno precedente. L'Italia invia una propria missione a Ghat, in sostegno del GNA, per il controllo delle frontiere del Fezzan, regione interessata dai traffici di migranti diretti alle proprie coste, nonch\u00e9 sede di importanti giacimenti di idrocarburi. Il GNA stringe accordi con la trib\u00f9 araba degli Uled Suleymani, che il 22 febbraio si scontrano a Sebha con i Tebu, partigiani invece di Haftar.\nIl 28 marzo, le milizie di Misurata e di Zintan firmano un accordo di riconciliazione..\nIl 29 maggio le diverse fazioni, riunite a Parigi, annunciano la data delle elezioni presidenziali e legislative per il giorno 10 dicembre 2018.\nA giugno scoppiano nuovi combattimenti nel golfo di Sirte tra la Guardia delle installazioni petrolifere e l'Esercito Nazionale Libico.\nIl 29 giugno il generale Haftar annuncia la liberazione di Derna, ultima citt\u00e0 della Cirenaica ancora in mano agli islamisti.\nL'attivit\u00e0 italiana nel Fezzan a fianco del GNA suscita la contrariet\u00e0 del governo di Tobruch ad un'eventuale base militare italiana a Ghat. L'ambasciatore italiano a Tripoli, in un'intervista del 13 agosto, esprime perplessit\u00e0 circa il termine delle elezioni, ritenendolo troppo ravvicinato per creare le condizioni adatte al voto, suscitando gravi proteste di piazza e l'accusa di ingerenza nella sovranit\u00e0 libica da parte del governo di Tobruch, che lo dichiara \"persona non gradita\", inducendolo a fare ritorno in Italia.\nIl 27 agosto la milizia della citt\u00e0 di Tarhuna, a sud di Tripoli, denominata \"VII Brigata\" e comandata da Abdel Rahim Al-Kani, rompendo una precedente tregua col GNA, invade la capitale, attaccando le milizie cittadine leali al governo e cercando di prendere il potere nella capitale, causando 26 morti e 75 feriti. I combattimenti proseguono nei giorni seguenti ed il 2 settembre il GNA annuncia lo stato di emergenza. Il 4 settembre si arriva al cessate il fuoco, con un bilancio di 61 morti e 159 feriti, ma si combatte ancora il 10 settembre per il controllo della sede locale della compagnia petrolifera \"NOC\", e la notte successiva per l'aeroporto \"Mitiga\"; e ancora il 17 settembre. Secondo alcuni analisti, gli scontri sarebbero collegati alla decisione del governo di Tobruch, appoggiato dalla Francia, di accelerare il processo elettorale. Il Ministro degli Esteri italiano Moavero Milanesi dichiara che \"l'ambasciata italiana a Tripoli resta aperta e operativa, resta sul posto personale sufficiente\", ma trattiene ancora l'ambasciatore per motivi di \"sicurezza e incolumit\u00e0 personale\".\nIl 13 settembre, la Camera dei rappresentanti di Tobruch approva la legge elettorale, nel tentativo di mantenere la road map per le elezioni.\nNei mesi seguenti l'Italia non invia alcun aiuto ai Tuareg del Fezzan, mentre intavola trattative per una conferenza per la Libia a Palermo il 12-13 novembre, che tuttavia non conducono a un accordo sull\u2019unificazione delle Forze armate libiche, per il rifiuto del generale Haftar sulla futura sottomissione dell'esercito all'esecutivo civile.\nIl 9 novembre, l'inviato dell'ONU per la Libia, Ghassan Salam\u00e9, annuncia un aggiornamento della road map, prevedendo lo slittamento delle elezioni al 2019, a causa del permanere di instabilit\u00e0 a Tripoli, e in vista di esse un piano per la formazione di una forza di sicurezza istituzionale a Tripoli, che sostituisca progressivamente le milizie nel controllo del territorio, e la convocazione di una conferenza nazionale di tutte le realt\u00e0 politiche della Libia, incluse le trib\u00f9 del sud.\nL'offensiva di Haftar nel Fezzan (dicembre 2018 - marzo 2019).\nIl sud della Libia era in mano a gruppi indipendenti, che in maggioranza avevano dichiarato lealt\u00e0 al generale Haftar. In dicembre, il GNA estende il proprio controllo del territorio nel Fezzan grazie all'alleanza con Ali Kanna, un ex gheddafiano a capo della milizia Tuareg denominata \"Esercito del Fezzan\", che controllava gli impianti petroliferi di Sharara e l'afflusso del petrolio da essi estratto verso la costa tripolina. \nContemporaneamente il governo di Tobruch dava il via a una campagna militare volta a consolidare il controllo sulla frontiera meridionale col Ciad, che negli anni di guerra era finita sotto il controllo di milizie Tebu, in parte indipendenti, in parte collegate con gruppi armati Tebu operanti nel nord del Ciad, e considerati terroristici dal governo ciadiano. Tali milizie sono state anche ritenute responsabili dei traffici di armi e di migranti subsahariani verso la Libia, in particolare verso Sebha, capitale del Fezzan, divenuta negli anni di guerra il crocevia dei traffici di armi e delle rotte migratorie verso l'Europa, e controllata da una milizia formalmente alleata di quelle che proteggono Tripoli.\nL'assedio a Sebha dura dalla met\u00e0 di gennaio all'inizio di febbraio, quando le forze locali si arrendono, senza aver ricevuto alcun aiuto militare dal governo di Tripoli. \nDopo Sebha la campagna dell'LNA prosegue verso ovest alla volta di Ubari, e verso il confine meridionale col Ciad. Qui l'operazione militare \u00e8 condotta da Tobruch in coordinamento con il governo del Ciad e con la Francia: a gennaio, l'aviazione francese di stanza in Ciad ha ripetutamente bombardato colonne di Tebu in fuga verso il Ciad, nel deserto dell'Ennedi, distruggendo una ventina di veicoli pick-up e consentendo all'esercito ciadiano l'arresto di 250 miliziani Tebu, definiti dal governo ciadiano \"terroristi\" del gruppo \"Unione delle forze della resistenza\", contrario al presidente del Ciad Deby.\nL'operazione militare nell'Ennedi contro i Tebu \u00e8 denunciata dai Tebu libici come \"epurazione etnica\" ai danni della loro etnia, evidenziando il tentativo di respingere tale popolo nomade subsahariano verso il confinante Ciad. Anche i deputati Tebu presenti alla Camera dei Rappresentanti protestano contro l'operazione militare, mentre il governo di Tripoli accusa Haftar di \"crimini contro l'umanit\u00e0\" nell'operazione dell'Ennedi e di \"crimini di guerra\" nella precedente conquista di Sebha, minacciando di intervenire militarmente.\nNei giorni seguenti l'LNA avanza anche nel Fezzan, conquistando il 6 febbraio il campo petrolifero di Sharara, e il campo petrolifero di El Feel il 22 febbraio, mentre proseguono anche gli scontri con le milizie Tebu alla frontiera meridionale per la conquista della citt\u00e0 di Murzuch.\nNell'incontro di Abu Dhabi del 28 febbraio, i due governi rivali sancivano ancora un accordo in vista delle rinviate elezioni generali, ma l'offensiva nel Fezzan si riveler\u00e0 parte di una strategia dell'LNA, guidata da Mosca, volta a impadronirsi della capitale libica in forma violenta, allontanando definitivamente la prospettiva delle elezioni.\nL'assedio di Tripoli (aprile - dicembre 2019).\nMuovendo dai territori conquistati nel sud, il 4 aprile 2019 l'LNA si dirige a nord in direzione di Tripoli, conquistando la citt\u00e0 di Garian, a 100\u00a0km dalla capitale, ed avanzando fino alla periferia sud della citt\u00e0 dove ha sede l'aeroporto internazionale, a 34 km a sud del centro cittadino. Il GNA ha arrestato l'avanzata nemica con bombardamenti aerei, mentre l'ONU ha richiesto il cessate il fuoco di entrambe le parti.\nL'operazione militare, secondo alcuni analisti voluta da Haftar per poter partecipare da una posizione pi\u00f9 vantaggiosa alla conferenza nazionale (prevista per il 14 aprile), non ha per\u00f2 ottenuto un successo immediato, aprendo una fase di stallo definita da molti come l'inizio di una nuova guerra civile, mentre la conferenza nazionale voluta dall'ONU per l'unificazione del Paese \u00e8 stata rinviata \"sine die\".\nL'esercito di Haftar avanza fino a conquistare la citt\u00e0 di El-Azizia, a 50\u00a0km a sud di Tripoli; mentre i bombardamenti costringono alla chiusura temporanea anche l'aeroporto militare Mitiga, a 5 km da Tripoli, a partire dal 20 aprile. Il bilancio a un mese dall'inizio dell'operazione \u00e8 di oltre 400 morti.\nA partire dal 12 maggio, l'LNA avanza anche da ovest, conquistando Zawiya, a 50\u00a0km da Tripoli, mentre ad est il confine \u00e8 oltre Sirte, a 450\u00a0km da Tripoli, dove il GNA ha dispiegato ingenti difese per impedire l'avanzata nemica.\nEntrambi i leader libici rivali prendono parte a incontri diplomatici internazionali per la risoluzione della crisi: la Francia, che il 10 aprile aveva bloccato una risoluzione dell'UE di condanna dell'attacco dell'LNA, sostiene le parti del governo di Tobruch, verso il quale sembrano convergere in seguito anche le diplomazie italiana e statunitense, in precedenza sostenitrici del GNA.\nIl 16 maggio il generale Haftar riprende i bombardamenti dell'aeroporto internazionale, seguiti, a partire dal 25 maggio, da un'avanzata via terra dell'LNA volta alla sua conquista; tuttavia l'esercito del GNA riesce a respingere l'assalto e, il 26 giugno, ad arretrare la linea del fronte oltre Garian, principale sede dell'LNA a sud di Tripoli. L'LNA si sposta allora a Tarhuna, a 60\u00a0km a sud-est di Tripoli, da dove si organizza la nuova \"battaglia definitiva\" per Tripoli. Riprendono anche i bombardamenti dell'aviazione di Tobruch contro l'aeroporto Mitiga, unico operativo a Tripoli e punto di partenza dei droni del GNA, che viene nuovamente chiuso. Secondo un proclama di Tobruch, il GNA sarebbe rifornito di armi e droni dalla Turchia, per via marittima ed aerea, in violazione dell'embargo.\nL'esercito di Tobruch riprende il 22 luglio l'avanzata verso Tripoli, venendo per\u00f2 respinto. I droni dell'LNA bombardano anche la citt\u00e0 di Misurata, colpendone l'Accademia militare e, il 29 luglio, un ospedale di campagna ritenuto \"una copertura utilizzata dai terroristi\". Il 10-13 agosto viene concordata una tregua per l'Eid al-Adha, ma i bombardamenti all'aeroporto Mitiga non vengono interrotti, per impedire i rifornimenti di armi dalla Turchia. Allo scadere della tregua, i droni dell'LNA bombardano anche l'aeroporto di Zuara, a 120 km ad ovest di Tripoli, un altro punto di partenza dei droni del GNA, di provenienza turca.\nIl 21 agosto il GNA recupera il controllo di una fascia estesa 40\u00a0km a sud di Tripoli. I persistenti bombardamenti costringono nuovamente l'aeroporto Mitiga alla chiusura nel mese di settembre. Nei mesi successivi la linea del fronte si assesta e i combattimenti scemano di intensit\u00e0, mentre proseguono i bombardamenti dei droni, di cui la Libia \u00e8 il maggiore teatro di guerra al mondo, secondo l'inviato dell'ONU Ghassan Salam\u00e9.\nIl coinvolgimento di attori esterni (settembre 2019 - luglio 2020).\nA settembre un raid aereo del GNA contro militari di Tobruch presso Tripoli porta all'uccisione di 35 soldati russi del \"Gruppo Wagner\", gi\u00e0 impiegati dalla Russia in Siria. Il GNA protesta contro l'ingerenza russa a fianco dei ribelli e chiede un intervento militare a sostegno del proprio governo, rivolto in particolare alla Turchia. Il 27 novembre il governo di Tripoli firma con la Turchia un accordo militare e marittimo, in cui sono riconosciuti alla Turchia diritti di sfruttamento esclusivo di aree di Mediterraneo al largo di Cipro e Creta (in acque cipriote, greche o internazionali), suscitando la preoccupazione dell'UE e della Francia.\nIntanto, il 12 dicembre 2019 il generale Haftar lancia un nuovo assalto alla capitale, dichiarato come la \"battaglia finale\" per il controllo di Tripoli, mentre il GNA si dichiara pronto a respingere l'ennesimo tentativo di Putsch. Gli scontri si concentrano a sud della capitale, dapprima nei distretti Yarmouk, Hamza e Toghar, e nelle settimane seguenti anche nei distretti di Salaheddin e Khallatat.\nIl 20 dicembre, il GNA chiede formalmente di \"attivare gli accordi di cooperazione in materia di sicurezza\" a cinque Paesi alleati: Turchia, USA, Regno Unito, Italia e Algeria. La Turchia ha iniziato prontamente l'iter parlamentare per autorizzare l'invio dell'esercito in Libia, inviando gi\u00e0 a dicembre mercenari turchi, gi\u00e0 utilizzati a sostegno dei ribelli siriani nella provincia di Idlib, e il 2 gennaio 2020, l'Assemblea nazionale turca autorizza l'impiego dell'esercito in Libia. A seguito di ci\u00f2, il parlamento di Bengasi rompe le relazioni con la Turchia, e il generale Haftar proclama il Jih\u0101d contro la Turchia. L'intervento turco in Libia viene condannato anche da USA, Egitto, EAU, Arabia saudita, Israele, Francia, Grecia e Cipro.\nIl 4 gennaio 2020 l'LNA sferra un attacco a sorpresa contro la citt\u00e0 di Sirte, conquistando dapprima l'aeroporto di Ghardabiya a sud della citt\u00e0 e quindi assaltando la citt\u00e0 da cinque varchi, sconfiggendo le brigate di Misurata che la presidiavano e prendendo il controllo dell'intera citt\u00e0 e del suo porto dopo tre ore di combattimenti. Le truppe dell'LNA sono accolte dagli abitanti con immagini di Gheddafi e bandiere verdi della Jamahirriya. Nelle stesse ore della presa di Sirte, un bombardamento aereo distrugge una scuola militare nel quartiere Al-Hadba Al-Khadra di Tripoli causando oltre 30 morti.\nA partire dal 5 gennaio sbarcano in Libia decine di militari turchi, con funzioni di addestramento di soldati libici. L'8 gennaio, intanto, a Istanbul la diplomazia russo-turca si esprime in una dichiarazione comune per il cessate il fuoco, dapprima rifiutata dal generale Haftar, infine accolta l'11 gennaio da entrambi i leader, che il 13 gennaio sono a Mosca per nuove trattative; ma il 14 gennaio Haftar abbandona i colloqui senza che si sia raggiunto un accordo. Il 19 gennaio si tiene a Berlino una conferenza di pace sotto l'egida dell'ONU, alla presenza dei due leader libici e di un gran numero di capi di Stato e rappresentanti di organizzazioni internazionali, che si conclude con un appello al mantenimento del cessate il fuoco ed al rafforzamento dell'embargo sulle armi, pur senza alcun impegno formale delle parti.\nIl 26 gennaio l'LNA rompe il cessate il fuoco lanciando una nuova offensiva verso Abu Grein, a ovest di Sirte, conquistando i villaggi di Qaddaheya e Wedi Zamzam in direzione di Misurata. A febbraio \u00e8 realizzata una Commissione militare congiunta per vigilare sul rispetto del cessate il fuoco bilaterale, composta di 5 membri militari scelti dal GNA ed altrettanti scelti dall'LNA, mentre l'ONU stabilisce il rafforzamento dell'embargo sulle armi, il cui rispetto \u00e8 affidato a una missione dell'UE, superando la resistenza del ministro italiano Luigi Di Maio. Tuttavia, Haftar continua a ricevere rifornimenti militari, consistenti in artiglieria pesante, armi e munizioni, provenienti dagli EAU utilizzando come base di appoggio il regime dittatoriale vigente in Eritrea, e ad inizio marzo l'inviato dell'ONU Ghassam Salam\u00e8 rassegna le dimissioni in polemica col supporto della Francia di Emmanuel Macron verso Haftar.\nIl 13 aprile l'esercito del GNA avanza verso occidente conquistando le citt\u00e0 di Sabrata e di Sorman, a ovest di Tripoli, giovandosi dei rifornimenti provenienti dalla Turchia attraverso il porto di Genova, per i quali la nuova inviata dell'ONU per la Libia Stephanie Williams ha parlato di \"embargo all'italiana\"; nei giorni seguenti, il GNA avanza anche nell'entroterra, guadagnando diversi villaggi in direzione di Tarhuna. Il GNA riprende il controllo delle citt\u00e0 della costa occidentale, fino alla frontiera con la Tunisia, e il 19 maggio conquista la base aerea nemica di al-Watiya, a 130 km a ovest della capitale; nei giorni seguenti avanza ancora nell'entroterra di Tripoli, conquistando il villaggio di Asaba in direzione di Tarhuna.\nA seguito dell'interessamento internazionale per una de-escalation del conflitto, i mercenari russi si ritirano a Bani Walid, per essere ricollocati nella base aerea di Al Jufra, sotto controllo russo, consolidando lo stato di fatto con due sfere di influenza, russa in Cirenaica, e turca in Tripolitania.\nIl 4 giugno, il GNA riprende il controllo di Tarhuna, centro dell'offensiva nemica a sud di Tripoli, ottenendo dopo 14 mesi la fine dell'assedio di Tripoli. Il GNA avanza verso est, riconquistando Abu Grein e minacciando Sirte. Il presidente egiziano al-S\u012bs\u012b ha per\u00f2 dichiarato che l'assedio di Sirte rappresenterebbe una linea rossa per un proprio intervento militare a sostegno del governo di Tobruk, ed il 20 luglio ha ottenuto dal Parlamento egiziano l'autorizzazione all'intervento armato in Libia.\nIl processo di pace (agosto 2020 - dicembre 2021).\nIl processo di pace segna un avanzamento con la dichiarazione congiunta, il 21 agosto, del presidente del governo di Tripoli, Fayez al-Sarraj, e del presidente del parlamento di Tobruk, Aguila Saleh, per un immediato cessate il fuoco, facendo un appello al ritiro delle truppe mercenarie dal territorio libico, e alla riunione in Sirte del Comitato militare congiunto, che guidi il processo verso nuove elezioni generali nel 2021 e la formazione di un nuovo Consiglio presidenziale di quattro membri che sostituisca i due attuali governi, di Tobruk e Tripoli; a tal fine, i rispettivi premier Abdullah al-Thani e Fayez al-Sarraj hanno presentato le proprie dimissioni il 13 e il 17 settembre. Il 23 ottobre il Comitato militare congiunto firma un cessate il fuoco permanente, stabilendo il ritiro delle truppe straniere impiegate su entrambi i fronti, come il gruppo Wagner per conto della Russia. A seguito del cessate il fuoco, sono ripartiti anche i voli civili tra le due parti della Libia. Il 30 ottobre al-Sarraj ha ritirato le proprie dimissioni, che avrebbero dovuto avere effetto alla fine di ottobre, restando in carica fino all'elezione del nuovo Consiglio presidenziale. Il Comitato congiunto si \u00e8 quindi riunito il 10 novembre a Sirte per pianificare il percorso per le prossime elezioni nel 2022.\nIl 5 gennaio 2021 vengono eletti nella sede dell'ONU di Ginevra, dopo un accordo fra le fazioni combattenti nella guerra civile, il Presidente ed il Primo Ministro di transizione della Libia con l\u2019obiettivo di portare il paese a nuove elezioni.\nIl 10 marzo 2021 si \u00e8 costituito il governo ad interim di unit\u00e0 nazionale, guidato da Abdul Hamid Dbeibah, che dovr\u00e0 guidare il Paese verso le elezioni del 2022. Il governo si \u00e8 insediato il giorno 13 marzo, sostituendo sia il premier di Tripoli Fayez al-Sarraj che quello di Tobruk Abdullah al-Thani. Il 23 giugno 2021 si \u00e8 tenuta a Berlino una seconda conferenza sul futuro della Libia, che ha disposto il progressivo ritiro delle truppe straniere prima delle elezioni programmate per il 24 dicembre 2021. Il 13 novembre si tiene a Parigi una conferenza, con la partecipazione del Primo Ministro libico Abdul Hamid Mohammed Dbeibeh, del Capo del Consiglio presidenziale della Libia, Mohamed al-Menfi, del Presidente della Repubblica Francese Emmanuel Macron, del Presidente del Consiglio dei Ministri delle Repubblica Italiana Mario Draghi e della Cancelliera Federale della Germania Angela Merkel, con il fine di garantire il regolare svolgimento delle elezioni e l\u2019impegno di stabilizzare il paese.\nSchieramenti.\nLa guerra vede contrapposte molteplici forze, raggruppate in due grandi schieramenti, le coalizioni di Operazione Dignit\u00e0 e di Alba Libica, cui si aggiungono gruppi jihadisti, in primo luogo lo Stato Islamico, ostili a entrambe le coalizioni. Operazione Dignit\u00e0 e Alba Libica sono coalizioni di gruppi armati in alleanza tra loro, spesso su basi di convenienza e non di stretta collaborazione. Entrambe le coalizioni fanno riferimento a governi e parlamenti rivali, ma ad avere reale potere sul campo non sono i politici, bens\u00ec i gruppi armati. Le rivalit\u00e0 che hanno portato alla polarizzazione del conflitto in due campi sono molteplici, di carattere sia politico (rivalit\u00e0 tra islamisti e anti-islamisti; tra ex-gheddafiani e anti-gheddafiani), sia regionale (rivalit\u00e0 tra Misurata e Zintan; tra Cirenaica e Tripolitania), sia etnico (rivalit\u00e0 tra Imazighen e arabi; tra Tuareg e Tebu). Le due coalizioni si contendono inoltre le risorse economiche del Paese, sia quelle petrolifere della compagnia petrolifera nazionale (National Oil Corporation), sia le riserve della Banca Centrale Libica, che \u00e8 rimasta neutrale nel conflitto e continua a pagare stipendi a entrambe le parti.\nOperazione dignit\u00e0.\nIl governo internazionalmente riconosciuto fino a marzo 2016, guidato da Abdullah al-Thani, si riunisce tra Beida e Tobruch, nell'est del Paese, dal settembre del 2014. \u00c8 sostenuto da ci\u00f2 che resta della Camera dei rappresentanti eletta nel giugno 2014: solo 188 dei 200 membri dell'assemblea, presieduta da Aguila Saleh Issa, sono stati effettivamente eletti, e 30 hanno boicottato il parlamento da quando \u00e8 stato inaugurato a Tobruch il 4 agosto. La Camera dei rappresentanti \u00e8 stata inoltre dichiarata illegittima dalla Corte Costituzionale libica nel novembre 2014, anche se ha rifiutato la sentenza, sostenendo che fosse stata emessa da una corte sotto il controllo del governo rivale di Tripoli. Uno dei blocchi pi\u00f9 importanti della Camera dei rappresentanti \u00e8 l'Alleanza delle Forze Nazionali dell'ex Primo ministro Mahmud Gibril, arrivato primo nelle elezioni del 2012.\nIl governo estende la sua autorit\u00e0 sulla maggior parte della Libia orientale (Cirenaica) oltre che sulla regione del Gebel Nefusa nell'ovest, sotto il controllo delle alleate milizie di Zintan che fino all'agosto 2014 controllavano anche l'aeroporto internazionale di Tripoli. In Cirenaica, fino al giugno 2018 non controllava la citt\u00e0 di Derna, dominata da gruppi jihadisti, mentre fino al giugno 2017 ha combattuto contro le milizie di Ansar al-Shari'a (Libia) per prendere Bengasi\nIl governo \u00e8 alleato con le forze di Khalifa Belqasim Haftar, un ex generale gheddafiano caduto in disgrazia nel 1987 durante la guerra libico-ciadiana, divenuto alleato degli Stati Uniti, dove visse tra il 1990 e il 2011, e tornato in Libia per combattere dalla parte dei ribelli nel 2011. Gi\u00e0 nel febbraio e poi nel maggio 2014, Haftar aveva cercato di sciogliere il Congresso nazionale generale di Tripoli con un'iniziativa personale presa contro i governi di Ali Zeidan e di Abdullah al-Thani stesso. In quell'occasione, al-Thani defin\u00ec le forze di Haftar \u201cfuorilegge\u201d e accus\u00f2 il generale di tentare un colpo di Stato. Ciononostante, dopo la presa di Tripoli da parte di Alba Libica a fine agosto 2014, il governo di al-Thani trasferitosi a Tobruch si \u00e8 allineato con le forze di Haftar e l'ha infine nominato capo del ricostituendo esercito libico nel marzo 2015. \nL\u2019esercito di Haftar (detto \"Libyan National Army\", LNA) \u00e8 composto principalmente da soldati dell\u2019ex esercito gheddafiano e da federalisti che vogliono maggiore autonomia per la regione orientale della Cirenaica. Tra le forze federaliste (o secessioniste) che hanno sostenuto Operazione Dignit\u00e0 vi \u00e8 la Guardia degli impianti petroliferi (PFG) del leader autonomista Ibrahim Jadran, che nel 2013 ha preso il controllo dei porti petroliferi orientali (Sidra, Ras Lanuf) e ha tentato di vendere il petrolio indipendentemente dal governo centrale, provocando cos\u00ec la caduta del governo di \u02bfAl\u012b Zeid\u0101n nel marzo 2014. Tuttavia, i rapporti tra Jadran e Haftar si sono deteriorati nel gennaio 2016, cosicch\u00e9 la PFG ha cambiato alleanze, allineandosi con il governo di Tripoli e poi con il Governo di Accordo Nazionale da marzo 2016.\nNel Fezzan, sono alleate di Operazione Dignit\u00e0 alcune milizie appartenenti alla minoranza etnica Tebu.\nHaftar legittima la sua campagna militare contro tutti gli islamisti senza distinzione, tanto i moderati del governo rivale di Tripoli, legati alla Fratellanza Musulmana, quanto gli estremisti di Ans\u0101r al-Shar\u012b'a e dello Stato Islamico, sostenendo che si tratti di una campagna contro il terrorismo, in modo affine a quanto fatto in Egitto dal suo sostenitore al-Sisi, responsabile di una violenta repressione della Fratellanza Musulmana dopo il rovesciamento di Morsi e in lotta contro gruppi affiliati allo Stato Islamico nel Sinai.\nL'Egitto e gli Emirati Arabi Uniti forniscono aiuti militari a Operazione Dignit\u00e0, e sono anche intervenuti direttamente nella guerra con attacchi aerei degli EAU contro Alba Libica nell'agosto 2014 e dell'Egitto contro le forze affiliate all'ISIS nel febbraio 2015.\nAlba della Libia.\nIl governo che ha controllato Tripoli da settembre 2014 a marzo 2016 \u00e8 stato inizialmente guidato da Omar al-Hasi, sfiduciato il 31 marzo 2015 per critiche alla sua gestione dell'economia e sostituito dal suo vice Khalifa Ghwell. Il governo era espressione dei deputati islamisti che, dopo la presa di Tripoli da parte di Alba Libica a fine agosto 2014, si sono riconvocati e proclamati continuazione del precedente parlamento, assumendo il nome di Nuovo Congresso nazionale generale (GNC) e confermando Nuri Busahmein nella carica di presidente dell'assemblea. Il pi\u00f9 importante partito islamista moderato \u00e8 il Partito della Giustizia e della Costruzione, branca libica della Fratellanza musulmana.\nIl governo estendeva il suo controllo sulla parte occidentale e pi\u00f9 popolosa della Libia, che include la capitale Tripoli e la citt\u00e0 di Misurata, oltre al distretto della Sirte, dove le milizie di Misurata nel corso del 2015 hanno progressivamente perso terreno di fronte all'avanzata dei militanti affiliati allo Stato Islamico. Non controllava invece l\u2019enclave montuosa di Zintan.\nLa coalizione che sosteneva il governo di Tripoli, \"Alba Libica\", era un\u2019alleanza tra le brigate di Misurata, diverse milizie islamiste, in particolare a Tripoli e Bengasi, e gruppi della minoranza Amazigh, lungo la costa nord-occidentale. Le milizie pi\u00f9 forti, composte da circa 40.000 combattenti, sono quelle di Misurata (terza citt\u00e0 del Paese, orientata al commercio marittimo), integrate dal 2012 nel Ministero dell\u2019Interno con il nome di \u201cScudo Libico\u201d e per la maggior parte non categorizzabili come islamiste. Tra le principali forze islamiste si segnalano invece le milizie della Camera Operativa dei Rivoluzionari Libici (LROR), creata a Tripoli dal presidente del GNC Nuri Busahmein e guidata dallo jihadista Abu Obeida Zawi; la brigata di Tripoli, legata al partito conservatore al-Watan (\u201cpatria\u201d), presieduto da Abdelhakim Belhadj, ex combattente del Gruppo dei combattenti islamici libici (LIFG) (un tempo legato ad al Qaeda), divenuto Comandante Militare di Tripoli nell'agosto 2011; e la Brigata dei Martiri del 17 febbraio, basata a Bengasi. A Bengasi, Alba Libica era in alleanza di convenienza anche con gruppi islamisti estremisti come Ansar al-Sharia.\nNel Fezzan, \u00e8 sostenuta da gruppi della minoranza Tuareg, situati nella Libia sud-occidentale.\n\u201cAlba Libica\u201d si legittimava come unica forza erede della rivoluzione del 2011, contro il ritorno degli uomini dell\u2019ex regime di Gheddafi facenti parte dell\u2019esercito di Haftar. Era sostenuta da Qatar e Turchia, che appoggiavano la Fratellanza Musulmana in Medio Oriente e Nordafrica.\nA partire da marzo 2016, con l'arrivo a Tripoli del Governo di Accordo Nazionale (GNA) guidato da Fayez al-Sarraj, il governo di Khalifa Ghwell ha perso il controllo su qualsiasi istituzione di rilievo: la maggioranza dei componenti del nuovo GNC ha formato l'Alto Consiglio di Stato, camera alta del nuovo parlamento a sostegno del GNA, e le milizie di Misurata, le pi\u00f9 forti milizie di Alba Libica, sono passate ad appoggiare il GNA. Anche a Tripoli il GNA ha trovato milizie disposte a sostenerlo, in particolare la Forza Speciale di Deterrenza (Rada) di Abdel Rauf Kara. Il GNA si \u00e8 quindi di fatto largamente sostituito al governo di Tripoli nel controllo sulla parte occidentale del Paese.\nI gruppi jihadisti.\nI gruppi jihadisti in Libia sono diversi, e comprendono anche veterani della guerra anti-sovietica in Afghanistan e della guerra anti-americana in Iraq, che facevano gi\u00e0 parte di organizzazioni jihadiste libiche come il Gruppo dei combattenti islamici libici (LIFG) e che hanno partecipato alla rivolta contro Gheddafi nel 2011.\nI gruppi pi\u00f9 noti sono \"An\u1e63\u0101r al-Shar\u012b\u02bfa\", con una forte presenza a Bengasi, e i gruppi affiliati allo Stato Islamico, che hanno proclamato la creazione in Libia di tre \u201cprovince\u201d (\"wilayat\") dello Stato Islamico corrispondenti alle tre principali regioni del Paese: Barqa (Cirenaica) nell'est, Tripoli nell'ovest e Fezzan nel sud.\n\"An\u1e63\u0101r al-Shar\u012b\u02bfa\" in Libia (abbreviato ASL, lett. \u201cPartigiani della Shari'a\u201d, nome comune ad altre organizzazioni jihadiste nel mondo arabo), si \u00e8 ufficialmente formata nel giugno 2012 ed \u00e8 venuta a dominare il panorama jihadista libico in seguito all'uccisione del diplomatico statunitense Christopher Stevens a Bengasi l'11 settembre 2012. \u00c8 composta da ex-ribelli provenienti da numerose milizie basate in Cirenaica, e si stima che abbia almeno 10.000 membri e simpatizzanti, ma solo un migliaio di combattenti. Ha cercato di ottenere il sostegno locale a Bengasi fornendo servizi sociali alla popolazione. Nel giugno 2014, \"An\u1e63\u0101r al-Shar\u012b\u02bfa\" ha formato a Bengasi un\u2019alleanza anti-Haftar con altri gruppi islamisti (tra cui la Brigata dei martiri del 17 febbraio), chiamata Consiglio consultivo dei rivoluzionari di Bengasi. Il 31 luglio, \"An\u1e63\u0101r al-Shar\u012b\u02bfa\" ha proclamato la creazione di un emirato islamico a Bengasi, seconda citt\u00e0 della Libia. Nel gennaio 2015, il leader di Ansar al-Sharia Mohamed al-Zahawi \u00e8 morto a causa delle ferite riportate in battaglia. \"An\u1e63\u0101r al-Shar\u012b\u02bfa\" ha anche un ramo a Derna, capeggiato dall'ex detenuto di Guantanamo Sufian bin Qumu.\nL'autoproclamato Stato Islamico (ISIS) ha approfittato del caos libico per instaurarvi una propria presenza territoriale nella seconda met\u00e0 del 2014, attratto dalla posizione strategica della Libia nel Nordafrica. La sua espansione in Libia viene tuttavia giudicata pi\u00f9 difficile che in Siria e Iraq, a causa dell'estrema frammentazione dei centri di potere in Libia e della mancanza di una polarizzazione settaria tra sunniti e sciiti (quasi tutti i Libici sono sunniti). Nel settembre 2014, Abu Bakr al-Baghdadi ha inviato a Derna un proprio emissario, Abu Nabil al Anbari (poi ucciso da un raid statunitense nel novembre 2015), e in ottobre un gruppo jihadista locale parzialmente in controllo di Derna, il Consiglio dei Giovani Musulmani, ha proclamato la propria fedelt\u00e0 al califfato, facendo di Derna il primo nucleo della Provincia di Barqa dello Stato Islamico. La citt\u00e0 di Derna, che ha circa 100.000 abitanti, era gi\u00e0 nota come culla jihadista per aver mandato a combattere in Iraq negli anni Duemila un numero di combattenti pro capite pi\u00f9 alto di ogni altra citt\u00e0 al mondo, e perch\u00e9 sin dall'inizio della rivolta del 2011 il governo di Gheddafi aveva accusato combattenti di Derna legati ad al-Qa'ida (tra cui Abdul-Hakim al-Hasadi e Sufian bin Qumu) di avervi proclamato un emirato islamico.\nTra gennaio e febbraio 2015, i militanti affiliati all'ISIS in Libia hanno attirato l'attenzione internazionale con una serie di azioni quali un attacco terroristico ad un importante hotel nella capitale Tripoli il 27 gennaio, l'espansione del loro controllo territoriale a Nofaliya nel distretto della Sirte e a Sirte stessa tra il 9 e il 13 febbraio, e la pubblicazione di un video raffigurante la decapitazione di 21 egiziani copti il 15 febbraio, con la conseguente reazione militare dell'Egitto, che ha effettuato attacchi aerei contro obiettivi dell'ISIS a Derna. Lo Stato Islamico ha inoltre instaurato basi operative nella regione di confine della Libia sud-occidentale, da cui traffica armi e militanti nei Paesi circostanti del Maghreb e del Sahel.\nUn rapporto dell'ONU pubblicato nel novembre 2015 ha stimato il numero dei combattenti dell'ISIS in 2.000-3.000 unit\u00e0: a Derna sono aumentati da un numero iniziale di 800 nel novembre 2014 a 1.100 nel momento di massima influenza, prima di essere espulsi da buona parte della citt\u00e0 nel giugno 2015; da allora molti si sono trasferiti a Sirte, dove sono passati da 200-400 unit\u00e0 nel marzo 2015 a 1.500 nel settembre 2015. I militanti affiliati all'ISIS appartengono a tre gruppi: molti erano membri di organizzazioni radicali gi\u00e0 presenti sul territorio (tra cui \"An\u1e63\u0101r al-Shar\u012b\u02bfa\"), i quali hanno deciso di dichiarare la loro affiliazione al \"califfato\" di al-Baghdadi nella seconda met\u00e0 del 2014 per ottenere maggiore visibilit\u00e0 e legittimit\u00e0; in parte si tratta di combattenti libici che hanno fatto ritorno in Libia dopo aver combattuto nei territori del \"califfato\" in Siria e in Iraq (tra questi, la brigata al-Battar, composta da 300 jihadisti libici ritornati a Derna da Deir ez-Zor (Siria) e Mosul (Iraq) nell'aprile 2014); infine, vi sono combattenti stranieri, provenienti soprattutto dal Maghreb.\nEffetti della guerra.\nSecondo \"Libya Body Count\", un'organizzazione non governativa che tiene il conto delle morti violente in Libia registrate dalla stampa, 2.825 persone, tra combattenti e civili, sono morte in Libia a causa dei combattimenti nel 2014, 1.523 nel 2015 e 1.523 nel 2016; secondo ACLED (\"Armed Conflict Location and Event Data Project\"), che segue la stessa metodologia, i morti sono stati 2.650 nel 2014, 2.705 nel 2015 e 2.865 nel 2016. Secondo l'ONU, \u201cdiffuse violazioni del diritto internazionale dei diritti umani e del diritto internazionale umanitario, e abusi dei diritti umani, sono state commesse da tutte le parti in conflitto in Libia nel 2014 e nel 2015\u201d; le violazioni includono uccisioni illegali, attacchi contro i civili, detenzioni arbitrarie, torture e violenze contro le donne. Il numero di sfollati all'interno del Paese \u00e8 passato da 80.000 nel maggio 2014 a 435.000 nel maggio 2015, secondo l'UNHCR. Una nuova ondata di rifugiati di nazionalit\u00e0 libica \u00e8 inoltre arrivata in Tunisia, portando, secondo alcune stime, il numero di libici espatriati in Tunisia dall\u2019inizio della guerra civile nel 2011 a 1,8 milioni, circa un terzo della popolazione libica. L'instabilit\u00e0 e la guerra, abbinate a un contemporaneo aumento del numero di rifugiati nella regione (prevalentemente siriani, a causa della guerra civile siriana), hanno reso le partenze dalle coste libiche verso l'Italia di rifugiati e migranti provenienti da Paesi africani e asiatici pi\u00f9 facili e numerose, a causa della mancanza di un'autorit\u00e0 centrale in grado di controllare i porti libici e collaborare con i Paesi europei nel contrasto alle reti in espansione del traffico di migranti. La guerra ha anche costretto alla partenza molti immigrati africani residenti in Libia, essa stessa storicamente un Paese non solo di transito, ma anche di destinazione per i migranti economici africani. Dal 2014 si \u00e8 cos\u00ec verificata un'impennata nel numero di sbarchi in Italia, principalmente dalla Libia, proseguita nel 2015 nella pi\u00f9 ampia crisi europea dei rifugiati: gli sbarchi in Italia sono stati 170.100 nel 2014, prevalentemente di siriani (42.323) ed eritrei (34.329), e 153.842 nel 2015, prevalentemente di eritrei (38.612), nigeriani (21.886) e somali (12.176).\nI danni causati dalla guerra all'economia libica sono considerevoli. Ci sono frequenti blackout elettrici e ridotta attivit\u00e0 economica. La produzione di petrolio, pilastro dell'economia libica, \u00e8 crollata da un massimo di 1,4 milioni di barili al giorno nell'aprile 2013 (un valore simile a quello pre-2011) a un minimo di 200.000 barili al giorno nell'aprile 2014; \u00e8 poi ripresa in parte nella seconda met\u00e0 del 2014, ma \u00e8 nuovamente scesa intorno ai 400.000 barili al giorno nel corso del 2015. Nel gennaio 2016, la Compagnia petrolifera nazionale (NOC) ha stimato in 68 miliardi di dollari la perdita di ricavi dal petrolio dal 2013 a causa della diminuita produzione. Le perdite sono state aggravate dal contemporaneo crollo mondiale dei prezzi del petrolio a partire dalla seconda met\u00e0 del 2014. L'unica compagnia petrolifera straniera che ha continuato ad estrarre gas e petrolio nel Paese \u00e8 stata l'italiana ENI, che gestisce, in particolare, il gasdotto Greenstream. Secondo la Banca Mondiale, il PIL nominale libico si \u00e8 dimezzato tra il 2012 (82 miliardi di dollari) e il 2014 (41,2 miliardi di dollari). Il deficit pubblico della Libia \u00e8 stato pari al 44% del PIL nel 2014 e al 54% del PIL nel 2015, uno dei pi\u00f9 alti al mondo."}
{"id": "5340956", "revid": "1494169", "url": "https://it.wikipedia.org/wiki?curid=5340956", "title": "Sons of Liberty (disambigua)", "text": ""}
{"id": "5340981", "revid": "71112928", "url": "https://it.wikipedia.org/wiki?curid=5340981", "title": "\u010cesk\u00e1 n\u00e1rodn\u00ed banka", "text": ""}
{"id": "5340987", "revid": "71112955", "url": "https://it.wikipedia.org/wiki?curid=5340987", "title": "Eesti Pank", "text": ""}
{"id": "5340988", "revid": "339392", "url": "https://it.wikipedia.org/wiki?curid=5340988", "title": "Teoria monetaria moderna", "text": ""}
{"id": "5340991", "revid": "71112979", "url": "https://it.wikipedia.org/wiki?curid=5340991", "title": "Danmarks Nationalbank", "text": ""}
{"id": "5340995", "revid": "71113041", "url": "https://it.wikipedia.org/wiki?curid=5340995", "title": "Bank of Finland", "text": ""}
{"id": "5340996", "revid": "71113066", "url": "https://it.wikipedia.org/wiki?curid=5340996", "title": "Bank of Greece", "text": ""}
{"id": "5340997", "revid": "123387266", "url": "https://it.wikipedia.org/wiki?curid=5340997", "title": "Chiamalo sonno", "text": "Chiamalo sonno \u00e8 un romanzo di Henry Roth pubblicato nel 1934. Narra le esperienze di un bambino che cresce nel ghetto ebraico di New York (Lower East Side) all'inizio del ventesimo secolo.\nIl libro fu accolto con favore dalla critica, ma si vendette poco e non fu ristampato per quasi trent'anni. Fu riportato in luce da una recensione del critico letterario Irving Howe sulla prima pagina di The New York Times Book Review il 25 ottobre 1964. Riedito da Avon in paperback vendette pi\u00f9 di un milione di copie.\nIl romanzo nel 2005 fu incluso dalla rivista TIME nella lista dei cento migliori romanzi in lingua inglese scritti dal 1923 (anno in cui usc\u00ec il primo numero della rivista).\nTrama.\n\"Chiamalo sonno\" \u00e8 la storia di una famiglia di ebrei galiziani immigrata a New York all'inizio del ventesimo secolo. Il protagonista, David Schearl, di sei anni, ha un rapporto affettuoso con la madre Genya, mentre il padre Albert \u00e8 freddo, pieno di risentimento verso la moglie e il figlio. David cresce fra la paura della potenziale violenza del padre e la vita squallida nelle strade del sobborgo. Quando la famiglia ha iniziato ad ambientarsi, viene dalla Galizia austriaca (oggi Ucraina occidentale) la sorella di Genya, Bertha, che si stabilisce da loro. Il suo carattere aspro e disinibito offende Albert, e la sua presenza in casa rinnova e aggrava la tensione nelle relazioni famigliari.\nAscoltando Genya e Bertha chiacchierare, David intuisce che sua madre forse ha avuto una relazione amorosa con un non ebreo in Galizia prima di sposare Albert, e immagina la cornice romantica dei \"campi di grano\" per gli incontri segreti della coppia.\nBertha lascia casa Schearl quando sposa Nathan; insieme aprono un negozio di dolciumi e vivono con le due figlie di Nathan, Polly e Esther.\nDavid, quando inizia l'istruzione religiosa presso il rabbino Reb Yidel, si mette in luce ben presto come un eccezionale studioso della lingua ebraica. Egli \u00e8 affascinato dalla storia contenuta nel cap. 6 del libro di Isaia, che viene tradotta dal rabbino per uno studente pi\u00f9 grande. In particolare, lo colpisce l'immagine di un angelo che passa un carbone ardente sulle labbra di Isaia e cos\u00ec lo purifica dal peccato.\nDurante le vacanze per Pesach, David incontra dei bambini pi\u00f9 grandi, che non vanno a scuola, che lo costringono ad accompagnarli e a far cadere un pezzo di zinco sul binario elettrificato di un filobus. La scarica elettrica che ne deriva viene collegata nella mente di David al potere di Dio e al carbone di Isaia.\nIntanto, Albert ha trovato lavoro come fattorino per la consegna del latte; David, che un giorno lo accompagna, vede Albert frustare brutalmente (forse a morte) un uomo che ha appena tentato di rubarne qualche bottiglia.\nDavid incontra poi un ragazzo pi\u00f9 grande, Leo, cattolico, che sfrutta l'amicizia e l'ammirazione che David prova per lui. Gli offre cos\u00ec un rosario \u2014 che agli occhi di David ha poteri speciali di protezione \u2014 in cambio della possibilit\u00e0 di incontrare le quasi cugine di David, Polly e Esther. Leo porta Esther nella cantina del negozio di dolci e la violenta.\nDavid, turbato e agitato, va da Reb Yidel e spiegando che Genya \u00e8 in realt\u00e0 sua zia, si inventa che la propria madre \u00e8 morta e che lui \u00e8 nato dalla relazione di lei con un non ebreo. Nel frattempo, Polly racconta a Bertha e Nathan ci\u00f2 che \u00e8 accaduto a Esther. Mentre il rabbino va a casa Schearl per informare Genya e Albert di quello che David gli ha raccontato, Bertha prega Nathan di non parlare ad Albert del ruolo di David nelle azioni di Leo. Pur temendo la furia di Albert, Nathan va ugualmente con l'intento di parlare.\nDavid arriva in casa dopo che il rabbino ha parlato ai suoi genitori. Albert ha cominciato a rivelare i suoi sospetti sulla nascita di David; ha detto a Genya che il loro matrimonio \u00e8 un disastro, combinato per coprire un peccato di lei (la relazione, rimasta segreta) assieme a un peccato di lui stesso. Di lui che ha lasciato che il proprio padre, un violento, fosse incornato e ucciso da un toro.\nMalgrado i dinieghi di Genya, Albert riafferma la sua versione della storia e dichiara che David non \u00e8 suo figlio ma il frutto della relazione di Genya.\nA questo punto arrivano Nathan e Bertha. Nathan di fronte al furore freddo di Albert esita, ma \u00e8 allora David stesso che si fa avanti e confessa ai genitori ci\u00f2 che ha fatto. Porge anche al padre la frusta con cui egli aveva colpito il ladro di latte. Al culmine del furore, Albert scopre il rosario, e vede in esso la prova dei suoi sospetti. Si lancia su David con la frusta come per ucciderlo.\nMentre gli altri trattengono Albert, David fugge e ritorna alla rotaia elettrificata. Questa volta, tocca la terza rotaia con un lungo attrezzo per il latte, ed \u00e8 colpito da una potente scarica elettrica. Privo di sensi, viene soccorso dai clienti di un'osteria vicina, rianimato dal medico di un'ambulanza, e riaccompagnato a casa da un poliziotto. Quando i genitori sono informati dell'accaduto, Albert per la prima volta mostra rimorso e compassione per il figlio. Mentre la madre lo prende in braccio, David sperimenta una sensazione \"che avrebbe potuto chiamare sonno\"."}
{"id": "5341005", "revid": "124928050", "url": "https://it.wikipedia.org/wiki?curid=5341005", "title": "All the Best (Tina Turner)", "text": "All the Best \u00e8 una raccolta della cantante statunitense naturalizzata svizzera Tina Turner uscita come doppio CD nel Regno Unito nel novembre 2004 e come CD singolo negli Stati Uniti col titolo All the Best: The Hits nell'ottobre 2005.\nDescrizione.\nL'elenco delle tracce si concentra sui successi solisti della Turner, ma presenta anche alcuni successi del periodo in coppia con Ike Turner. Contiene anche tre brani inediti: \"Open Arms\", \"Complicated Disaster\" e \"Something Special\", e alcune tracce rare tra cui la canzone della colonna sonora del film \"Koda, fratello orso\", \"Great Spirits\".\nAccoglienza e successo commerciale.\nL'album ha raggiunto il sesto posto nella classifica degli album pi\u00f9 venduti del Regno Unito, con quasi copie nella sua prima settimana di pubblicazione, e al secondo nella Billboard 200, vendendo copie nella sua prima settimana e divenendo cos\u00ec il suo miglior debutto di sempre negli Stati Uniti, dove \u00e8 stato certificato platino a tre mesi dalla sua pubblicazione.\nNel marzo 2007, l'album \u00e8 rientrato nelle classifiche britanniche raggiungendo la diciottesima posizione. Da allora \u00e8 stato certificato platino in vari paesi..\nTracce.\n\"All the Best\".\nDisco 1\nDisco 2"}
{"id": "5341006", "revid": "1652635", "url": "https://it.wikipedia.org/wiki?curid=5341006", "title": "Dalla vostra parte", "text": "Dalla vostra parte \u00e8 stato un programma televisivo italiano di approfondimento politico, andato in onda su Rete 4 dal 3 marzo 2015 al 7 aprile 2018 dalle 20:30 alle 21:15, dal luned\u00ec al sabato (fino al 24 febbraio 2017 solo dal luned\u00ec al venerd\u00ec), curato da Mario Giordano.\nIl programma.\nIl programma nacque il 3 marzo 2015, dalla collaborazione tra la redazione del TG4 e di \"Quinta colonna\" con l'ausilio di News Mediaset e con la conduzione di Paolo Del Debbio. Le tematiche maggiormente al centro dei dibattiti all'interno della trasmissione sono state la crisi politica e l'immigrazione, spesso affrontate con i cittadini in collegamento dalle piazze italiane e vari ospiti in collegamento, solitamente politici, con il compito di rispondere alle loro richieste. Venivano trattati anche fatti di cronaca, politica e attualit\u00e0.\nInizialmente erano previste anche alcune rubriche che furono cancellate dopo le prime puntate. \"Dalla vostra parte\" condivideva lo stesso studio con il TG4, sia quando questo era ubicato al piano -2 del Palazzo dei Cigni sia quando \u00e8 stato trasferito nel luglio 2016 allo Studio 4 del Centro di produzione Mediaset di Cologno Monzese. Il 7 aprile 2018 \u00e8 andata in onda l'ultima puntata, sostituito dal 9 aprile successivo dal talk \"Stasera Italia\" con la conduzione di Giuseppe Brindisi.\nLa sigla del programma, dalla sua nascita fino al 13 gennaio 2018, era \"E allora dai\" di Giorgio Gaber, canzone partecipante al Festival di Sanremo 1967. Dal 15 gennaio al 7 aprile 2018 \u00e8 stata usata una musica creata per il programma (anche se per alcune puntate nel mese di marzo del 2018 era riutilizzata la sigla precedente).\nSpeciali di \"Dalla vostra parte\".\n\"Dalla vostra parte anche di sabato\".\n\"Dalla vostra parte anche di sabato\" \u00e8 il nome che assunse la trasmissione dal 25 febbraio 2017, il sabato. Per la puntata del sabato la conduzione (come accade dal 2 settembre 2017) passava nelle mani di Marcello Vinonuovo, mantenendo la struttura della trasmissione invariata.\n\"Dalla vostra parte anche di domenica\".\n\"Dalla vostra parte anche di domenica\" \u00e8 il nome che ha assunto la trasmissione il 29 ottobre 2017. Anche in questa puntata della domenica la conduzione \u00e8 passata nelle mani di Marcello Vinonuovo, mantenendo la struttura della trasmissione invariata.\n\"Dalla vostra parte, le storie\".\nDal 13 giugno al 28 luglio 2017 il programma si \u00e8 chiamato \"Dalla vostra parte - Le storie\" condotto da Marcello Vinonuovo. Per l'occasione il programma ha modificato leggermente la propria linea editoriale dando pi\u00f9 spazio a questioni sociali di natura economica e alla cronaca trattando in misura minore gli argomenti principali (crisi politica e immigrazione) affrontati solitamente.\n\"Ancora Dalla vostra parte\".\nQuesto titolo venne assunto quando la trasmissione si allungava alla prima serata.\n\"Dalla vostra parte verso il voto\".\n\"Dalla vostra parte - Verso il voto\" \u00e8 il nome che ha assunto la trasmissione dal 15 gennaio al 3 marzo 2018 in occasione delle elezioni politiche del 4 marzo dello stesso anno. In queste puntate la struttura della trasmissione varia con ospiti soltanto i politici in collegamento per fare campagna elettorale in vista del voto. In questo periodo viene cambiata anche la sigla del programma, che viene mantenuta quando la trasmissione torna alla struttura normale.\n\"Dalla vostra parte dopo il voto\".\n\"Dalla vostra parte - Dopo il voto\" \u00e8 il nome che ha assunto la trasmissione il 5 marzo 2018 in occasione delle elezioni politiche del 4 marzo dello stesso anno per commentarne il risultato. In questa puntata speciale, la struttura della trasmissione \u00e8 rimasta invariata rispetto alle precedenti puntate andate in onda prima del voto, ma di maggior durata, circa quattro ore.\n\"Un anno Dalla vostra parte\".\n\" Un anno Dalla vostra parte \" \u00e8 il nome che ha assunto la trasmissione nel periodo natalizio 2015 dove venivano mostrati i migliori spezzoni delle puntate trasmesse durante l'anno che Paolo Del Debbio introduceva da casa sua.\n\"Dalla vostra parte anche d'estate\".\n\"Dalla vostra parte anche d'estate\" \u00e8 il programma televisivo che veniva trasmesso nell'estate del 2015 da Rete 4, condotto dalle mani di Giuseppe Brindisi.\n\"Dalla vostra parte speciale\".\n\"Dalla vostra parte speciale\" \u00e8 il titolo del programma di Rete 4, che porta alla prima serata.\nConduttori.\nPaolo Del Debbio \u00e8 stato il primo conduttore e l'ideatore, insieme a Mario Giordano, di \"Dalla vostra parte\". Ha condotto il programma dalla sua nascita fino agli inizi di giugno 2016, quando annuncia la decisione di voler ridurre i ritmi di lavoro e quindi che avrebbe abbandonato \"Dalla vostra parte\". Per sostituire Del Debbio viene scelto Maurizio Belpietro che il 27 giugno conduce la sua prima puntata fino alla puntata del 7 aprile 2018 (ultima del programma). In assenza dei conduttori principali e durante i periodi estivi hanno condotto \"Dalla vostra parte\": Giuseppe Brindisi, Marcello Vinonuovo e Federico Novella.\nControversie.\nIl programma \u00e8 stato spesso criticato per i suoi contenuti ritenuti razzisti e di parte, privilegiando il punto di vista di alcuni partiti politici (soprattutto la Lega Nord e Fratelli d'Italia) a discapito di altri. Alcune critiche sono anche rivolte alla scarsa variet\u00e0 di argomenti trattati nella trasmissione.\nNell'agosto 2015 un gruppo di militanti antirazzisti ha impedito la realizzazione di un servizio a Tradate (VA), protestando contro un programma ritenuto xenofobo e razzista.\nSi \u00e8 scoperto che un giornalista del programma, in seguito per questo licenziato dai direttori, ha pagato due volte una persona per interpretare dei malviventi (come il ruolo di un truffatore rom) al fine di creare dei falsi servizi.\nIl 12 gennaio 2017 il programma televisivo \"Striscia la notizia\" ha realizzato un servizio in cui, durante un fuorionda, l'inviato Mario Marchi chiedeva chi volesse \"scuoiare\" (a parole) l'ex viceministro dell'Economia Enrico Zanetti; durante il servizio ha finto di voler calmare il pubblico.\nIl 25 aprile 2017, a causa di un servizio a Legnano (MI) sono scaturite polemiche in quanto detto servizio \u00e8 sembrato, agli occhi del sindaco Alberto Centinaio, uno spot pubblicitario a favore del candidato leghista Gianbattista Fratus alle successive elezioni amministrative, violando la neutralit\u00e0 giornalistica e la par condicio.\nNella puntata del 29 agosto 2017 il giornalista Christian Raimo (editorialista de \"il manifesto\", \"Internazionale\", \"Left\" e \"Jacobin Italia\") ha criticato la trasmissione in diretta, prima mostrando un cartello ironico con su scritto \"Non c'avete un altro servizio sui negri cattivi?\" e, successivamente, esplicitando il proprio dissenso verso una trasmissione che a suo dire mette troppo in risalto i crimini effettuati da extracomunitari. "}
{"id": "5341013", "revid": "92723", "url": "https://it.wikipedia.org/wiki?curid=5341013", "title": "Alfred Mitchell-Innes", "text": " \u00c8 stato il principale sostenitore della teoria creditizia della moneta, ossia quella teoria economica che considera la moneta non un mezzo di scambio dotato in s\u00e9 di valore, come una merce, bens\u00ec una mera unit\u00e0 di conto, per misurare i debiti: la moneta equivale a un pagher\u00f2, un impegno a pagare una certa cifra. Ha avuto la Gran Croce dell'Ordine di Mej\u012bdiyye, conferitagli sotto Abbas II, Chediv\u00e8 di Egitto."}
{"id": "5341040", "revid": "108558975", "url": "https://it.wikipedia.org/wiki?curid=5341040", "title": "Emil Fahrenkamp", "text": "Formatosi nell'ambiente dell'eclettismo di D\u00fcsseldorf, fu assistente di Wilhelm Kreis e dal 1919 professore alla locale accademia d'arte.\nIn seguito il suo stile si evolvette abbracciando le nuove tendenze razionaliste; fra le sue opere si ricorda in particolare la Shell-Haus di Berlino (1930-1932) e (1927) sul di Ascona."}
{"id": "5341045", "revid": "287204", "url": "https://it.wikipedia.org/wiki?curid=5341045", "title": "Atletico Palermo Calcio a 5", "text": "LAssociazione Sportiva Atletico Calcio a 5, nota come Atletico Palermo per localizzare geograficamente la squadra sugli organi di stampa, \u00e8 stata una societ\u00e0 italiana di calcio a 5 con sede a Palermo.\nStoria.\nFondata nel 1989 come Atletico Calcio a 5 dall'avvocato Salvatore Matta, gi\u00e0 presidente dell'Unione Sportiva Citt\u00e0 di Palermo, conosce una rapida scalata delle categorie, raggiungendo dopo cinque anni la Serie A. Il primo campionato di Serie A termina con la societ\u00e0 sedicesima e retrocessa. Nel 2003-04, tornata in serie A, centra la salvezza, accedendo ai play-off scudetto. La stagione successiva (2004-05) si classifica terzultima e retrocede in A2.\nNel 2005-06 si classifica tredicesima nel girone B di Serie A2, retrocedendo nella Serie B regionale. Nell'estate del 2006 la dirigenza si unisce a quella del Palermo Futsal dando vita allAssociazione Sportiva Palermo Calcio a 5', nuovamente iscritta al campionato di serie A2 2006-07 in virt\u00f9 del titolo sportivo della societ\u00e0 \"biancoblu\"."}
{"id": "5341046", "revid": "196390", "url": "https://it.wikipedia.org/wiki?curid=5341046", "title": "La tavola di Smeraldo", "text": ""}
{"id": "5341047", "revid": "124760772", "url": "https://it.wikipedia.org/wiki?curid=5341047", "title": "Personaggi di World Trigger", "text": "Questa \u00e8 la lista dei personaggi presenti nell'anime e manga \"World Trigger\".\nBorder.\nSede centrale\nRamo Tamakoma.\nTamakoma \u00e8 una fazione di Border che crede che vicini e umani possano essere amici, e adotta un approccio pi\u00f9 diplomatico nei loro confronti. Gli ingegneri della filiale di Tamakoma hanno creato vari trigger che sono molto pi\u00f9 potenti di quelli del quartier generale.\nTamakoma-1.\n\u00c8 una squadra che viene descritta come la pi\u00f9 forte all'interno di tutta Border per via delle modifiche ai loro trigger, essendo molto simili a quelli che utilizzano i Neighbor; difatti gli \u00e8 stato vietato di partecipare alle competizioni di rango. Tutti i suoi combattenti sono multi-ruolo\nTamakoma-2/Unit\u00e0 Mikumo.\nL'Unit\u00e0 Mikumo \u00e8 una nuova squadra formata da Osamu Mikumo (leader), Y\u016bma Kuga, Chika Amatori e pi\u00f9 tardi si aggregher\u00e0 Hyuse. L'Unit\u00e0 fu formata perch\u00e9 Chika voleva unirsi alla squadra di spedizione per cercare il fratello e l'amica perduta e perch\u00e9 Replica chiese a Osamu di dare a Yuma un nuovo obiettivo. Osamu originariamente voleva che Y\u016bma fosse il capitano della squadra, ma Y\u016bma accett\u00f2 di unirsi alla squadra solo a condizione che Osamu fosse il capitano. Attualmente sono al primo posto nella classifica B-Rank."}
{"id": "5341049", "revid": "71113580", "url": "https://it.wikipedia.org/wiki?curid=5341049", "title": "Fahrenkamp", "text": ""}
{"id": "5341052", "revid": "339392", "url": "https://it.wikipedia.org/wiki?curid=5341052", "title": "ME-MMT", "text": ""}
{"id": "5341053", "revid": "339392", "url": "https://it.wikipedia.org/wiki?curid=5341053", "title": "MEMMT", "text": ""}
{"id": "5341056", "revid": "1442080", "url": "https://it.wikipedia.org/wiki?curid=5341056", "title": "Henri Valois", "text": "Era il fratello maggiore di Adrien Valois (1607\u20131692).\nBiografia.\nApparteneva a una famiglia di nobilt\u00e0 normanna, che risiedeva tra Bayeux e Lisieux. Studi\u00f2 dai gesuiti, prima a Verdun e poi al Coll\u00e8ge de Clermont, a Parigi, dove studi\u00f2 retorica con Denis P\u00e9tau. Studi\u00f2 legge a Bourges (1622\u201324) e quindi torn\u00f2 a Parigi, dove per sette anni, per compiacere il padre, pratic\u00f2 legge contro la sua inclinazione. Quando riacquis\u00ec la sua libert\u00e0 si dedic\u00f2 agli studi classici, che non aveva mai abbandonato completamente.\nNicolas-Claude Fabri de Peiresc aveva comprato a Cipro un manoscritto che conteneva l'opera di Costantino Porfirogenito sulla virt\u00f9 e sul vizio. Valois riusc\u00ec a identificare sul testo vari frammenti non pubblicati in precedenza dei primi storici, che pubblic\u00f2 nel 1634 col titolo di \"Polybii, Diodori Siculi, Nicolai Damasceni, Dionysii Halicarnassii, Appiani, Alexandri, Dionis et Ioannis antiocheni excerpta\". Nel 1636 pubblic\u00f2 \"Ammiani Marcellini rerum gestarum libri XVIII\", con molte note che illuminavano tutta la storia di questo periode e le sue istituzioni, assieme a due frammenti, uno dalla \"Origo Constantini\" (ca. 340) e una che risaliva a ca. 527; anche se non collegati tra loro, solitamente sono ancora pubblicati assieme col nome di \"Anonymus Valesianus\". Riusc\u00ec a riconoscere il ritmo delle frasi nella creazione del testo, e allo stesso tempo a non fare mettere in evidenza sua scoperta. Questa edizione fu rivista e ampliata dal fratello Adrien nel 1681.\nNel 1650 l'Assembl\u00e9e du clerg\u00e9 gli commission\u00f2 la pubblicazione degli storici della chiesa, dopo che Mons. Charles de Montchal, arcivescovo di Tolosa, era stato costretto ad abbandonare l'incarico. Nel 1659 pubblic\u00f2 la \"Storia ecclesiastica\" di Eusebio di Cesarea, e la biografia e il panegirico di Costantino, nonch\u00e9 il discorso di Costantino: \"Eusebii Pamphili ecclesiasticae historiae libri decem . . . De vita Imp. Constantini . . . Oratio Constantini ad sanctos, &amp; panegyricus Eusebii\". \nIl testo era accompagnato da una nuova traduzione in latino, da note e da quattro dissertazioni sul Donatismo, sul nome \"Anastasis\" assegnata alla Basilica del Santo Sepolcro, sul Septuaginta, e sul Martirologio Romano). Nel 1668 pubblic\u00f2 Socrate di Costantinopoli e Sozomeno con tre libri di osservazioni sulla storia di Sant'Atanasio, su quella di Paolo di Costantinopoli, sul sesto canone di Nicaea. Nel 1673 complet\u00f2 il libro con Teodoreto, Evagrio, ed \"excerpta\" di Filostorgio e Teodoro Lettore: \"Socratis, Sozomeni, Theodoreti et Evagrii Historia ecclesiastica\".\nDapprincipio aveva solo i magri mezzi lasciatigli dal padre, ma in seguito pensioni ricevute dal presidente del parlamento di Parigi Jean-Antoine de Mesmes, dal cardinale Mazarino e da Luigi XIV gli fornirono necessario per il tempo libero e l'assistenza di un segretario, dato che la vista non \u00e8 mai stata buona, e gi\u00e0 nel 1637 cess\u00f2 di avere l'uso dell'occhio destro. Nel 1664, quando era quasi cieco, si spos\u00f2 con la giovane Marguerite Chesneau e la coppia ebbe quattro figli e tre figlie.\nHa fatto un lavoro importante, e anche se i manoscritti a sua disposizione non erano sempre i migliori, il suo tatto e la certezza della sua critica era ammirevole. Le sue annotazioni ben temperate e sensate sono ottimi documenti degli studi francesi del XVII secolo. Valois \u00e8 stato associato con i pi\u00f9 grandi studiosi del suo tempo, da cui ha per\u00f2 sempre mantenuto la sua libert\u00e0 di giudizio. Scrisse gli elogi funebri di Jacques Sirmond, Pierre Dupuy, e Denis P\u00e9tau. Scrisse anche alcuni poemi d'occasione in latino, ma per i posteri lui \u00e8 il preciso e colto editore degli storici ecclesiastici greci."}
{"id": "5341058", "revid": "1342360", "url": "https://it.wikipedia.org/wiki?curid=5341058", "title": "St. George's Football Club", "text": "Il St. George's Football Club \u00e8 il pi\u00f9 antico club calcistico di Malta, fondato nel 1890, con sede nella citt\u00e0 di Cospicua.\nStoria.\nIl club nacque il 30 aprile 1890 dalla fusione del \"Santa Margherita\", societ\u00e0 nata negli anni ottanta del XIX secolo, con il \"St. Andrews\" ed il \"St. George's\".\nDopo un terzo posto nella stagione 1911-1912 ed un secondo nel 1913-1914, vinse il suo unico campionato nella stagione 1916-1917.\nOttenne altri due secondi posti nelle stagioni 1917-1918, 1929-1930 e 1939-1940.\nRaggiunse inoltre la finale di Tazza Maltija nel 1937 e 1950.\nIl sodalizio fa parte del Club of Pioneers, associazione che raccoglie le squadre di calcio pi\u00f9 antiche del mondo.\nNella stagione 2019-20 milita nella seconda serie del campionato maltese, dopo aver terminato al primo posto il campionato di Second Division l'anno precedente."}
{"id": "5341059", "revid": "1728", "url": "https://it.wikipedia.org/wiki?curid=5341059", "title": "Henricus Valesius", "text": ""}
{"id": "5341060", "revid": "1728", "url": "https://it.wikipedia.org/wiki?curid=5341060", "title": "Henri de Valois", "text": ""}
{"id": "5341063", "revid": "124123", "url": "https://it.wikipedia.org/wiki?curid=5341063", "title": "Angelo Gottarelli", "text": "Biografia.\nAppena adolescente entr\u00f2 nel seminario diocesano, a Imola. Alla fine degli studi abbandon\u00f2 l'abito talare e si dedic\u00f2 all'attivit\u00e0 di pittore. Entr\u00f2 nella bottega di Andrea Valeriani, che lo avvi\u00f2 all'arte pittorica.\nDal 1763 al 1765 si trasfer\u00ec a Bologna, dove affin\u00f2 le tecniche pittoriche. Frequent\u00f2 la nota Accademia Clementina, guidata all'epoca da Vittorio Maria Bigari, che fu suo insegnante nelle classi di disegno e pittura.\nDopo due anni, non avendo i mezzi per sostenersi, dovette tornare a Imola. Qui fond\u00f2 una scuola tenendo lezioni a molti allievi, futuri interpreti della produzione artistica imolese. Gottarelli port\u00f2 a Imola alcuni elementi della metodologia d'insegnamento che aveva appreso a Bologna, tra essi la scuola del nudo. Fu aiutato da un notabile locale, il conte Roberto Sassatelli, che forn\u00ec i locali dove si tennero le lezioni. All'attivit\u00e0 didattica il Gottarelli affianc\u00f2 la produzione di dipinti, specialmente di argomento religioso.\nDurante la sua attivit\u00e0 realizz\u00f2 molti dipinti a olio, in prevalenza pale d'altare.\nIn et\u00e0 avanzata esegu\u00ec soprattutto pitture a fresco e a tempera: collabor\u00f2 come figurista con il paesaggista Alessandro Dalla Nave e l'ornatista Antonio Villa.\nSi spense a Imola il 13 ottobre 1813.\nLa maggior parte dei suoi dipinti si trova nelle chiese di Castel Bolognese, Imola e Medicina (specialmente al convento del Carmine). Alcune tele andarono disperse dopo le soppressioni napoleoniche di fine Settecento.\nIntitolazioni.\nLa citt\u00e0 di Imola gli ha dedicato una via.\nOpere.\nTra le opere maggiori di Angelo Gottarelli vanno segnalate:"}
{"id": "5341096", "revid": "380654", "url": "https://it.wikipedia.org/wiki?curid=5341096", "title": "Immagini - Imaging Argentina", "text": ""}
{"id": "5341101", "revid": "300067", "url": "https://it.wikipedia.org/wiki?curid=5341101", "title": "Bo\u017eo \u0110umi\u0107", "text": ""}
{"id": "5341103", "revid": "287204", "url": "https://it.wikipedia.org/wiki?curid=5341103", "title": "Bozo Dumic", "text": ""}
{"id": "5341105", "revid": "1543377", "url": "https://it.wikipedia.org/wiki?curid=5341105", "title": "Acehnesi", "text": "Gli Acehnesi (talvolta scritto Achinese) sono un popolo originario della provincia di Aceh, in Indonesia. Aceh fa parte della punta settentrionale dell'isola di Sumatra ed \u00e8 storicamente nota per la sua stoica resistenza contro le invasioni straniere, in particolare quella dei Paesi Bassi. La lingua acehnese appartiene al gruppo delle lingue aceh-chamic, un ceppo delle lingue maleo-polinesiache della famiglia delle lingue austronesiane.\nLa presenza di molti prestiti dal sanscrito nella lingua acehnese fa presupporre che in epoca antica nella regione di Aceh fosse prevalente la religione induista, tuttavia l'unica religione presente in Aceh \u00e8 l'Islam, una delle maggiori fonti del nazionalismo degli acehnesi. Il numero stimato di acehnesi si aggira tra i 4,2 e i 4,4 milioni, di cui almeno 3,4 milioni sono residenti in Indonesia.\nI tipici mestieri tradizionali per gli acehnesi erano agricoltura, metallurgia e tessitura. La societ\u00e0 tradizionale acehnese, tipicamente matriarcale, \u00e8 organizzata in comuni. Gli acehnesi vivono in villaggi chiamati \"gamp\u00f4ngs\", a loro volta uniti a formare distretti conosciuti con il nome di \"mukim\".\nLa regione di Aceh ha ottenuto importanza internazionale nel 2004, essendo stata l'area maggiormente colpita dal terremoto dell'Oceano Indiano e consecutivo tsunami, che ha causato 120.000 morti.\nAcehnesi all'estero.\nLa storia di Aceh ha visto avvicendarsi diversi conflitti tra il suo popolo e potenze straniere o nazionali (l'invasione olandese dell'Indonesia e la legge marziale sotto il regime di Suharto) i quali, accompagnati dalla tragedia dello tsunami del 2004, hanno fatto s\u00ec che un gran numero di acehnesi lasciasse la propria patria per fuggire all'estero. Il maggior numero di acehnesi si trova nella confinante Malaysia, tuttavia si sono riscontrati molti residenti acehnesi anche nei paesi scandinavi. Altre nazioni dove i numeri di acehnesi sono discreti sono Singapore, Thailandia, Australia, Stati Uniti d'America e Canada.\nDanze tradizionali.\nLe danze tradizionali acehnesi sono una via del governo per mantenere viva l'eredit\u00e0 culturale, religiosa e folklorica di Aceh. Solitamente le danze acehnesi sono rappresentate in gruppi di persone dello stesso sesso, sia da seduti che in piedi.Dal punto di vista musicale, le danze possono essere divise in due tipi: il primo \u00e8 accompagnato da canti e movimenti che generano percussioni da parte dei danzatori stessi, mentre il secondo \u00e8 accompagnato da un'orchestra di strumenti musicali tradizionali a parte."}
{"id": "5341108", "revid": "599013", "url": "https://it.wikipedia.org/wiki?curid=5341108", "title": "Augusto Batalla", "text": "Caratteristiche tecniche.\nPortiere molto abile con i piedi. Spesso si disimpegna giocando palla a terra, mentre nelle uscite tradizionali la sua reattivit\u00e0 \u00e8 decisamente ottima. Il portiere argentino non si risparmia nelle uscite alte ma anche sui tiri raso terra.\nCarriera.\nClub.\nRiver Plate e i vari prestiti.\nL'11 dicembre 2014, pur non avendo mai esordito con la maglia della prima squadra del River Plate, vince la Coppa Sudamericana ai danni dei colombiani dell'Atl\u00e9tico Nacional. L'11 febbraio 2015 vince la Recopa Sudamericana grazie alla vittoria della sua squadra, per 1-0 sia all'andata che al ritorno, sui rivali del San Lorenzo.\nIl 26 aprile 2015 perde la Supercopa Argentina, per 0-1, contro l'Hurac\u00e1n. Il 6 agosto successivo vince la sua prima Coppa Libertadores poich\u00e9 la sua squadra si impone, per 3-0, sui messicani del Tigres UANL. Cinque giorni pi\u00f9 tardi, seppur non essendo convocato, vince la Coppa Suruga Bank poich\u00e9 la sua squadra si impone, per 3-0, sui giapponesi del Gamba Osaka.\nDopo tanta panchina, il 3 aprile 2016 arriva il tanto atteso esordio tra i professionisti, in occasione della trasferta persa, per 2-1, contro il Patronato. Il 16 dicembre successivo vince il suo primo titolo nazionale poich\u00e9 lui e la sua squadra superano in finale, per 4-3, di Copa Argentina il . Il 16 marzo 2017 disputa la sua prima partita di Coppa Libertadores in occasione della trasferta vinta, per 1-3, contro i colombiani del .\nIl 5 gennaio 2018 passa, a titolo temporaneo, all'. L'esordio arriva il 29 gennaio successivo in occasione della vittoria interna, per 3-0, contro il . Conclude la stagione con un bottino di 18 presenze subendo 19 reti. L'8 agosto 2018 viene ceduto, sempre a titolo temporaneo, al . L'esordio arriva il 25 agosto successivo in occasione del pareggio interno, per 2-2, contro il . La stagione viene chiusa con 10 presenze nelle quali subisce 15 reti.\nIl 14 gennaio 2019 si trasferisce in Cile poich\u00e9 viene ceduto, sempre a titolo temporaneo, all'. L'esordio arriva il 6 febbraio nel pareggio interno, per 0-0, contro i brasiliani della in Coppa Sudamericana. Il 15 febbraio successivo arriva anche l'esordio in campionato nella vittoria interna per 2-0 contro il . Conclude il prestito con un bottino di 31 presenze e 30 reti subite. Per le due stagioni successive gioca, sempre in prestito, per i cileni dell' con il quale esordisce il 21 gennaio 2020 nella sconfitta interna, per 2-1, contro la sua ex squadra dell'Union Calera.\nNazionale.\nGiovanile.\nNel 2011, insieme alla Nazionale argentina Under-15, partecipa al Campionato sudamericano di calcio Under-15 disputatosi in Uruguay dove arriva al terzo posto.\nNel 2013, insieme alla Nazionale argentina Under-17, vince il Campionato sudamericano di calcio Under-17 disputatosi in Argentina. Nello stesso anno partecipa e arriva al quarto posto al Campionato mondiale di calcio Under-17 disputatosi negli Emirati Arabi Uniti.\nNel 2015, insieme alla Nazionale argentina Under-20, vince il Campionato sudamericano di calcio Under-20 disputatosi in Uruguay. Nello stesso anno viene selezionato per partecipare al Campionato mondiale di calcio Under-20 2015 che si disputer\u00e0 in Nuova Zelanda. Disputa la sua prima partita del mondiale U-20 il 30 maggio 2015, in occasione dell'apertura del torneo nella partita pareggiata, per 2-2, contro la Nazionale panamense Under-20. L'avventura nel mondiale si conclude anzitempo poich\u00e9 la sua Nazionale si ferma alla fase a gironi piazzandosi solo al terzo posto.\nStatistiche.\nPresenze e reti nei club.\n\"Statistiche aggiornate al 7 giugno 2021.\""}
{"id": "5341111", "revid": "834", "url": "https://it.wikipedia.org/wiki?curid=5341111", "title": "Come On Over", "text": ""}
{"id": "5341125", "revid": "2131378", "url": "https://it.wikipedia.org/wiki?curid=5341125", "title": "Coppa Italia Dilettanti Toscana", "text": "La Coppa Italia Dilettanti Toscana \u00e8 il massimo torneo ad eliminazione diretta della regione Toscana, la prima edizione venne svolta nella stagione 1991-92, la squadra vincitrice ha diritto a partecipare alla fase nazionale della Coppa Italia Dilettanti."}
{"id": "5341129", "revid": "729019", "url": "https://it.wikipedia.org/wiki?curid=5341129", "title": "Mario Giuriati", "text": "Biografia.\nCalciatore e socio nella societ\u00e0 milanese A.C. Enotria, si arruol\u00f2 nel Regio esercito, combattendo nella prima guerra mondiale, in servizio nel 144\u00ba Reggimento fanteria, con il grado di sottotenente. Si distinse nella sesta battaglia dell'Isonzo: sul monte Sabotino, gi\u00e0 ferito gravemente, si sottraeva alle cure per ritornare sul campo di battaglia, tra le trincee. Sostituendo il comandante ferito, guidava la sua compagnia nell'assalto della postazione austriaca, e colpito ancora in modo grave, resisteva fino alla morte.\nIl 15 ottobre 1916 gli fu conferita la medaglia d'oro al valor militare alla memoria.\nLa citt\u00e0 di Milano gli ha intitolato una strada e un centro sportivo."}
{"id": "5341132", "revid": "2223928", "url": "https://it.wikipedia.org/wiki?curid=5341132", "title": "Antonio Presti", "text": "Biografia.\nFiglio di un importante imprenditore siciliano, attivo in ambito immobiliare, Presti eredit\u00f2 l'azienda paterna a ventisette anni e affianc\u00f2 all'attivit\u00e0 imprenditoriale quella di mecenate. In memoria del padre commission\u00f2 all'artista Pietro Consagra la realizzazione della scultura all'aperto \"La materia poteva non esserci\", nella fiumara del fiume Tusa; si trattava della prima delle numerose opere che costituiscono la Fiumara d'arte, un museo all'aperto a cui il nome di Presti \u00e8 legato.\nA Tusa \u00e8 proprietario del Museo Albergo d'Arte Contemporanea Atelier sul Mare, un albergo le cui stanze sono realizzate da artisti internazionali di arte contemporanea. \u00c8 inoltre stato promotore della riqualificazione del quartiere Librino di Catania.\nAlle elezioni politiche del 2013, credendo al possibile cambiamento politico esaltato dal presidente della regione Sicilia Rosario Crocetta, \u00e8 stato candidato al Senato della Repubblica in Sicilia nella lista Il Megafono - Lista Crocetta (facente parte della coalizione di centro-sinistra Italia. Bene Comune). Il lungo soggiorno utilizzato dal presidente Crocetta presso il museo-albergo Atelier sul Mare a Castel di Tusa come residenza, diventa per l\u2019artista/mecenate un attentato alla sua libert\u00e0 di artista che lo porta, senza alcuna esitazione, a rifiutare l\u2019assessorato\u00a0 regionale alla cultura che la Regione aveva confezionato per lui. Dice no anche alla tabella H e al contributo di soli 80 mila euro assegnato dalla Regione siciliana a Fiumara d\u2019Arte per le attivit\u00e0 del 2013. Anche stavolta Antonio Presti si dissocia alla politica e a un sistema che non tratta la cultura col rispetto che merita, tagliandole i fondi, anzich\u00e9 tagliare le clientele. Per il fondatore di Fiumara d\u2019Arte \u00e8 una protesta etica, vuole affermare fortemente l\u2019eticit\u00e0 della cultura e per questo rinuncia al finanziamento e chiede\u00a0 il rispetto della cultura e di un principio di meritocrazia, continuamento mortificato da logiche politiche. \u00a0 "}
{"id": "5341134", "revid": "281944", "url": "https://it.wikipedia.org/wiki?curid=5341134", "title": "Aeroporto di Mopti", "text": ""}
{"id": "5341151", "revid": "71433", "url": "https://it.wikipedia.org/wiki?curid=5341151", "title": "Anri du Toit", "text": ""}
{"id": "5341156", "revid": "767487", "url": "https://it.wikipedia.org/wiki?curid=5341156", "title": "Qaddur al-Alami", "text": "Si tratta di uno dei pi\u00f9 grandi poeti del Maghreb dello stile neo-classico e popolare.\nCompose poesie sia nello stile \"mal\u1e25\u016bn\" magrebino sia nello stile arabo-andaluso. Fu il fondatore della z\u0101wiya \u02bfAlamiyyia ia Meknes. Ben 34 espressioni usate nelle sue poesie sono diventate proverbi ancora oggi diffusi in Maghreb.\nUna delle sue poesie pi\u00f9 famose in stile \"mal\u1e25\u016bn\" \u00e8 \"el-Meknassia\" (o \"D\u0101r S\u012bd\u012b Qadd\u016br\"), in cui si lamenta della perdita della sua casa a Mekn\u00e8s. La leggenda dice che avesse donato la sua casa per permettere l'espansione di una moschea. La casa per\u00f2 non venne utilizzata per quel fine e il poeta riusc\u00ec a recuperarla pi\u00f9 tardi per diventare pi\u00f9 tardi il suo mausoleo, nel quartiere Qoubbet Essouq (Qubbat al-s\u016bq) di Meknes.\nNelle poesie composte invece in stile arabo-andaluso si nota chiaramente l'influenza che hanno avuto su di lui i poeti della Spagna islamica, quali al-Shushtari, Ibn Arabi, Ibn Khaf\u0101ja e altri."}
{"id": "5341179", "revid": "287204", "url": "https://it.wikipedia.org/wiki?curid=5341179", "title": "Nicoletta (fumetto)", "text": "Nicoletta \u00e8 un personaggio dei fumetti disegnato da Claudio Onesti (Clod) su testi di Claudio Nizzi prima e Paola Ferrarini (Lina) dopo. Nicoletta appare per la prima volta su \"Il Giornalino\" numero 41 del 18 ottobre 1981. Le storie escono regolarmente con cadenza settimanale in forma di brevi episodi della durata di due o tre tavole. Andato avanti fino al numero 8 del 23 Febbraio 2003, e che nel numero successivo, la serie cambia nome e diventa \"Dado &amp; Cami\", una sorta di spin-off in quanto essi sono due gemelli cugini di Nicoletta, spesso coprotagonisti delle storie.\nStoria.\nNicoletta Marchini \u00e8 una adolescente che frequenta una scuola superiore (probabilmente un liceo classico) e vive con la sua famiglia composta dal pap\u00e0 Riccardo, la mamma Luisa e il fratello maggiore Francesco detto Cesco, soprannominato \"Il Rompi\" da Nicoletta (a sua volta chiamata \"Piaga\" dal fratello). Con tono leggero e umoristico le storie trattano di temi della vita quotidiana, a casa con la famiglia, a scuola o con gli amici. Nicoletta \u00e8 segretamente innamorata di Luca, migliore amico del fratello Francesco, ma non riuscir\u00e0 mai a dichiararsi.\nSpesso gli autori trattano e prendono posizione in alcuni tipici problemi sociali moderni. L'incontro di Nicoletta con Franky, ragazza punk che per\u00f2 \u00e8 pi\u00f9 pronta ad aiutare un uomo anziano scivolato sul marciapiede di altri passanti vestiti in modo borghese, \u00e8 una chiara critica alla superficialit\u00e0 e al conformismo. Il problema della discriminazione viene trattato nell'episodio in cui una famiglia di colore trasloca nel palazzo dove abita Nicoletta: nonostante la diffidenza di tutti, la nuova famiglia riuscir\u00e0 infine a farsi accettare. Un altro personaggio interessante in questo senso \u00e8 Sandra, insegnante di lettere di Nicoletta: molto amata dai ragazzi per il suo metodo antiautoritario e alternativo, riesce a coinvolgere e interessare gli alunni molto meglio dei suoi colleghi che invece usano metodi pi\u00f9 tradizionali. Non mancano temi ecologici e critici verso la mancanza di spazi per i bambini in citt\u00e0.\nAltri personaggi della serie sono:\n- compagni e compagne di Nicoletta (la rossa Tamara Tardini, la mora Robioli, la castana Sonia Bariloni, il biondo Carlotti Plinio, Demetrius il primo della classe, Antonello Antonelli...);\n- il preside della scuola, autoritario, molto critico nei riguardi di Sandra, salvo poi invaghirsi di lei;\n- i nonni di Nicoletta, che vivono in una casa di montagna, dove Nicoletta si reca per le vacanze;\n- la sig.ra Armenia, vicina di casa anziana e compassata;\n- il vu-cumpr\u00e0 Eilefas Kerim (nelle ultime puntate).\nCameo.\nNicoletta \u00e8 apparsa brevemente in due cameo. Nel primo ci sono altri personaggi dei fumetti tratti da: \"Il Giornalino\", ovvero Pinky, Popty (amico di Pinky) e Micromino, tratto dai fumetti di \"Dodo &amp; Cocco\" intitolato: \"Il gioco della torre\", disegnato da Giovanni Boselli, tratto da: \"Il Giornalino\", numero 10 del 1989.\nNel secondo appare insieme a Pallino e Pigy come uno dei sospetti nel caso dell'ispettore Perogatt \"Ky ha rapito Pinky?\" disegnato nel 1993 da Carlo Peroni.\nCitazione.\nTratto dal fumetto di \"Cattivik\" degli anni '90, dove citava \"Nicoletta\", che non \u00e8 mai apparsa nel fumetto, bens\u00ec solo nell'altoparlante quando parlava al telefono in una stazione radiofonica, ma Cattivik s'infuriava, e dicendo di lasciargli lavorare alla radio. Tratto dall'episodio: \"Magica Radio\" del 1992, disegnato da Massimo Bonfatti."}
{"id": "5341185", "revid": "599013", "url": "https://it.wikipedia.org/wiki?curid=5341185", "title": "Nate Fox", "text": ""}
{"id": "5341214", "revid": "1318658", "url": "https://it.wikipedia.org/wiki?curid=5341214", "title": "Saman (danza)", "text": "La danza Saman (letteralmente \"danza delle mille mani\") \u00e8 una delle danze tradizionali dell'Indonesia. Ha le sue origini nella trib\u00f9 di Gayo, facente parte dell'etnia Aceh, originaria dell'isola di Sumatra. La danza viene normalmente messa in scena durante occasioni speciali, eccezionali o particolari. \u00c8 caratterizzata da un ritmo veloce e dalla sincronia dei movimenti di tutti i danzatori. Questi due elementi sono la chiave della Saman e della sua popolarit\u00e0 in tutta l'Indonesia.\nIl 24 novembre 2011 l'UNESCO ha ufficialmente riconosciuto la danza Saman degli acehnesi come patrimonio orale e immateriale dell'umanit\u00e0, degno quindi di ricevere urgente protezione da parte dell'UNESCO.\nL'associazione del turismo dell'ASEAN (ASEANTA) ha riconosciuto la danza Saman come il miglior sforzo di preservazione culturale dell'ASEAN ai venticinquesimi Premi per l'Eccellenza dell'ASEANTA nel 2012.\nDescrizione.\nLa danza viene effettuata da un gruppo di persone in fila, accompagnati da un musicista. In origine il gruppo era composto solamente da elementi maschili, ma in epoche moderne \u00e8 diventato pi\u00f9 comune vedere danzatrici di Saman di sesso femminile. Il musicista suona in genere percussioni come il kendang (tamburo con entrambe le estremit\u00e0 percuotibili tipico di Java), iniziando la canzone prima che i danzatori inizino la propria esibizione. La musica contiene elementi folkloristici tipici di Aceh uniti ad elementi della musica islamica, entrambi cantati o no a seconda delle decisioni della compagnia di danzatori che li interpretano. Il limite di tempo minimo per una canzone (con conseguente breve danza) dura dai 15 ai 20 minuti.\nPerformance.\nUna tipica performance di danza Saman \u00e8 costituita da diversi elementi: dopo un breve saluto da parte del musicista, i danzatori entrano sul palco formando un'unica fila e sedendosi in modo simile alla seduta seiza giapponese. Quando la canzone inizia ad essere suonata, il testo iniziale generalmente racconta a passo medio la storia della cultura Gayo. I danzatori iniziano a muovere le mani ritmicamente, seguendo la musica e cantando insieme al musicista. Con il continuare della musica, i movimenti si estendono anche a braccia, testa e tutta la parte superiore del corpo. La posizione della seduta pu\u00f2 variare a seconda della velocit\u00e0 della musica. L'elemento chiave della danza Saman \u00e8 che tutti i danzatori devono muoversi allo stesso tempo, creando una linea di gesti omogenea. Nel momento in cui la musica diventa pi\u00f9 veloce e i movimenti pi\u00f9 energetici, la canzone finisce all'improvviso e gli attori escono di scena."}
{"id": "5341223", "revid": "118128007", "url": "https://it.wikipedia.org/wiki?curid=5341223", "title": "Personaggi de I favolosi Tiny", "text": "Di seguito vengono descritti i numerosi personaggi della serie televisiva d'animazione \"I favolosi Tiny\". I protagonisti della serie sono per lo pi\u00f9 varie forme di animali antropomorfi, sulla base dei personaggi delle serie di cortometraggi \"Looney Tunes\" e \"Merrie Melodies\". Nella serie, i personaggi frequentano una scuola chiamata Acme Looniversity, situata nel paese immaginario di Acme Acres.\nPersonaggi principali.\nBuster Bunny.\nBuster Bunny \u00e8 un giovane coniglio bianco e blu con una camicia rossa e guanti bianchi ed \u00e8 la star principale dello show insieme a Baby. Su diverse istanze in mostra, Buster \u00e8 molto simile a Bugs Bunny che \u00e8 il suo mentore. Buster infatti rispecchia il lato furbesco e da leader di Bugs. Fa spesso coppia con Baby Bunny (con cui non ci sono parentele) di cui \u00e8 innamorato come si vede in alcuni episodi (anche se in genere lui tende a evitare l'argomento). I suoi avversari sono il ricco bambino viziato Montana Max (che odia i conigli) ed Elmyra Duff, una bambina che ama gli animali carini (specie i conigli come Buster, sempre in fuga da lei) ma le sue attenzioni sono pi\u00f9 che altro delle torture.\nHa fatto un piccolo cameo nella storia a fumetti dei Looney Tunes \"Che fine ha fatto Bugs Bunny?\", pubblicata nel terzo volume (dedicato a Daffy Duck) della serie \"Gli eroi del fumetto\" di \"Panorama\" e \"TV Sorrisi e Canzoni\". In questa storia Daffy e Porky Pig si convincono che Taddeo abbia ucciso Bugs Bunny e vanno a casa sua per investigare. La casa \u00e8 piena di teste impagliate di vari Looney Tunes minori come Pete Puma. Alla fine Daffy trova quella che sembra una testa di coniglio coperta da un telo. Dopo aver tolto il telo scopre che la testa non appartiene a Bugs Bunny bens\u00ec appunto a Buster Bunny. Daffy e Taddeo si guardano un momento e ridacchiano prima di proseguire la storia.\nBaby Bunny.\nBaby Bunny (\"Babs Bunny\") \u00e8 una giovane coniglietta bianca e rosa con una maglietta gialla ed una gonna viola ed \u00e8 la star principale dello show insieme a Buster. Su diverse istanze in mostra, Baby \u00e8 molto simile a Bugs Bunny che \u00e8 il suo mentore (anche se in un episodio cerca un mentore femminile). Baby rispecchia il lato giocherellone e clownesco di Bugs. \u00c8 convinta di avere un grande talento comico; ama molto travestirsi e fare delle imitazioni. Fa spesso coppia con Buster Bunny (con cui non ci sono parentele) di cui \u00e8 innamorata come si vede in alcuni episodi in cui non nasconde i suoi sentimenti (anche se in genere lui tende a evitare l'argomento). I suoi avversari sono il ricco bambino viziato Montana Max, che odia i conigli esattamente come il suo mentore Yosemite Sam, ed Elmyra Duff, una bambina che ama gli animali carini (specie i conigli come Baby, sempre in fuga da lei) ma le sue attenzioni sono pi\u00f9 che altro delle torture. \u00c8 molto amica di Fata Loon e Fif\u00ec La Fume con le quali forma anche un trio di \"cheerleader\".\nNel primo episodio della prima stagione che s'intitola \"Gli Inizi\", si scopre che ha 14 anni. Sua madre compare molto raramente e non quasi mai menzionata (eccetto nelle rarissime volte in cui compare) e quando compare si nota con evidenza che \u00e8 molto pi\u00f9 alta della figlia ed e che ha un'altezza sproporzionata per un coniglio.\nProbabilmente sia Baby che Buster sono coetanei.\nDuca Duck.\nDuca Duck (\"Plucky Duck\") \u00e8 un giovane papero verde di sesso maschile con una canotta bianca. Egli \u00e8 ritratto come simpatico, ma avido ed egoista (molto simile al suo mentore, nonch\u00e9 il suo idolo, Daffy Duck). Spesso \u00e8 impegnato in diversi progetti con l'obiettivo di gloria personale che finiscono regolarmente male. \u00c8 amico di Lindon J. Pig (che spesso gli fa da spalla) e Buster Bunny (anche se spesso infastidisce Buster per gelosia, ma i due in fondo sono buoni amici). A volte tende a travestirsi come Il Vendicatore Tossico, un eroe ecologico, e Bat-Duck, il paperotto pipistrello. Una sua versione infantile (Baby Plucky Ducky) \u00e8 protagonista di alcuni segmenti. \u00c8 anche protagonista di uno spin-off tutto suo.\nLindon J. Pig.\nLindon J. Pig (\"Hamton J. Pig\"), basato su Porky Pig; un porcellino golosissimo e poco coraggioso, con un'ossessione verso l'ordine e la pulizia. Spesso accompagna Duca, di cui \u00e8 il migliore amico.\nMontana Max.\nMontana Max, basato su Yosemite Sam; un bambino ricchissimo, viziato, avido, molto prepotente e spesso addirittura malvagio, antagonista principale della serie. Elmyra Duff \u00e8 molto cotta di lui, ma Max non ricambia e fa il possibile per respingerla o evitarla. Come Elmyra, \u00e8 un essere umano che frequenta l'Acme Looniversity. \"Monty\" come lo chiama Elmyra, \u00e8 il primo vero cattivo della serie, come si \u00e8 visto nell'episodio pilota, quando il capo dello studio ha rifiutato i piani dell'autore di averlo come star della serie. Tuttavia, ha un lato dolce mostrato molto raramente e almeno una volta ha dimostrato di avere una buona immaginazione.\nElmyra Duff.\nElmyra Duff \u00e8 una bambina dai capelli rossi con un vestito azzurro, una gonna bianca ed un fiocco azzurro in testa ed appare spesso nella serie dei Tiny come un antagonista. Essa \u00e8 basata su Taddeo. Elmyra \u00e8 estremamente stupida ed il suo interesse principale \u00e8 catturare ed accudire qualsiasi animale che le sembri carino compresi i suoi compagni di scuola come i due conigli Buster e Baby Bunny ed il gatto Furfolo. Peccato che le sue \"attenzioni\" si rivelino spesso pi\u00f9 che altro delle torture per le povere bestiole che cercano disperatamente di scappare via da lei. \u00c8 innamorata del ricco bambino viziato Montana Max che per\u00f2 non la ricambia.\nElmyra appare anche come guest-star in un episodio degli Animaniacs ed entra a far parte del cast della serie \"Mignolo, Elmyra e Prof.\" dove adotta i due topolini che hanno perso la loro casa al laboratorio Acme (nella serie non si fa pi\u00f9 riferimento ai Tiny con Elmyra che va in una normale scuola).\nFifi la Fume.\nFifi La Fume, basata su Pep\u00e9 Le Pew, a cui sarebbe pressoch\u00e9 identica se non fosse una femmina; \u00e8 infatti anche lei una puzzola molto dolce, romantica e civettuola, sempre in cerca di affetto ma respinta per questioni di odore nonostante sia carina. Ha un forte accento francese.\nGogo Dodo.\nGogo Dodo, un uccello allegro, dispettoso e molto pazzerello, basato sul personaggio del Dodo in uno dei primi cartoni con Porky Pig. A differenza degli altri personaggi che frequentano l'Acme Looniversity, Gogo vive a Wackyland, una terra surreale dove gli sfondi cambiano continuamente e il cui ingresso si trova attraverso un ponte alla periferia della citt\u00e0 di Acme Acres, la consueta ambientazione della serie.\nFata Loon.\nFata Loon (\"Shirley McLoon\"), basata su Melissa Duck; una gavia sensitiva con dei poteri psichici ed appassionata del new age. Oggetto delle attenzioni di Duca e Fowlmouth, entrambi a volte non corrisposti da lei.\nFurfolo.\nFurfolo (\"Furball\"), basato su Silvestro, che \u00e8 il suo mentore; \u00e8 uno sfortunato micetto randagio pacifico e innocente che si ritrova sempre coinvolto nelle situazioni pi\u00f9 terribili. A differenza di Gatto Silvestro, fa raramente la parte del \"cacciatore\" e molto pi\u00f9 spesso quella della vittima di cani e prepotenti in generale. A differenza di Silvestro e degli altri personaggi, Furfolo non parla ma si esprime con gesti ed espressioni del volto.\nDizzy Devil.\nDizzy Devil, basato su Tazmania Devil, ha il corpo di color Lilla, fatta eccezione per la pancia e per le tre macchioline che ha su entrambe le piante dei piedi, che sono Beije. Indossa sempre un cappellino giallo con l'elica e ha un occhio verde e uno rosa. Diversamente da Taz, in poche occasioni ha dimostrato di avere un certo legame d'amicizia con vari animali, nonch\u00e9 compagni di classe, che sarebbero sue potenziali prede. E bench\u00e9 sia irrefrenabile e vorace quanto il suo mentore, ci sono degli episodi in cui Dizzy svolge il ruolo di vittima anzich\u00e9 antagonista. In due episodi diventa l'animale domestico di Elmyra, dalla quale fuggir\u00e0 entrambe le volte, stufo delle sue torture.\nMelody.\nMelody (\"Sweetie Pie\"), basata su Titti, il suo mentore; \u00e8 un canarino femmina con le piume rosa e un fiocco sulla testa a cui Furfolo d\u00e0 inutilmente la caccia. A differenza della sua controparte, a volte \u00e8 lei stessa ad avere la parte del cacciatore, dato che tenta spesso di mangiare un povero vermetto, ma, come Silvestro, non ci riesce mai.\nCalamity Coyote.\nCalamity Coyote, basato su Wile E. Coyote, di cui condivide l'abitudine di esprimersi con i cartelli e l'abilit\u00e0 nel costruire vari marchingegni (con cui cerca da catturare Speedy Beep).\nSpeedy Beep.\nSpeedy Beep (\"Little Beeper\"), basato su Beep Beep, di cui condivide la gran velocit\u00e0.\nPersonaggi di supporto.\nEcci\u00f9.\nEcci\u00f9 (\"Li'l Sneezer\"), basato sul topino Sniffles, personaggio degli anni trenta, poco conosciuto in Italia, dove ha il nome di \"Dudo\". Porta questo nome a causa del suo temuto e devastante starnuto.\nArnold il Pit Bull.\nArnold il Pit Bull, un grosso e muscoloso cane prepotente che fa spesso da antagonista. Svolge diversi lavori e le sue apparenze sono una ovvia parodia di Arnold Schwarzenegger.\nFowlmouth.\nFowlmouth, basato su Foghorn Leghorn; un galletto che perde facilmente il controllo e tenta inutilmente di fare colpo su Fata.\nMary Melody.\nMary Melody, ragazza di colore il cui nome richiama le Merrie Melodies. Sempre gentile con tutti, appare poco nella serie."}
{"id": "5341227", "revid": "767487", "url": "https://it.wikipedia.org/wiki?curid=5341227", "title": "Ivan Ivani\u0161evi\u0107", "text": "Quattro volte vincitore del Campionato serbo (2008, 2009, 2011 e 2012).\nHa partecipato a sette Olimpiadi degli scacchi: nel 1998, 2000 e 2002 con la Jugoslavia, nel 2008, 2020, 2012 e 2014 con la Serbia, ottenendo complessivamente il 55,1 % dei punti.\nNel 2011 ha partecipato alla Coppa del Mondo di scacchi di Chanty-Mansijsk, ma \u00e8 stato eliminato nel primo turno (0,5-1,5) da Aleksandr Oni\u0161\u010duk.\nTra gli altri risultati:\nHa raggiunto il rating FIDE pi\u00f9 alto nel gennaio 2016, con 2665 punti Elo, numero uno nel suo paese e 78 al mondo."}
{"id": "5341249", "revid": "1566286", "url": "https://it.wikipedia.org/wiki?curid=5341249", "title": "Neil Summers", "text": "Biografia.\nStuntman dalla lunga carriera, \u00e8 apparso in oltre 150 produzioni tra cinema e televisione, anche come attore in ruoli di rilievo (\"Il mio nome \u00e8 Nessuno\", \"Lucky Luke\" e \"Botte di Natale\")."}
{"id": "5341250", "revid": "287204", "url": "https://it.wikipedia.org/wiki?curid=5341250", "title": "Ivan Ivanisevic", "text": ""}
{"id": "5341251", "revid": "766932", "url": "https://it.wikipedia.org/wiki?curid=5341251", "title": "Joaqu\u00edn Torres Garc\u00eda", "text": "Lasciato l'Uruguay nel 1891, studi\u00f2 a Barcellona, dedicandosi soprattutto alla pittura murale; nel 1924 si stabil\u00ec a Parigi dove fu in stretto rapporto con M. Seuphor, T. van Doesburg, G. Vantongerloo, V. Kandinskij e P. Mondrian, e orient\u00f2 la sua ricerca pittorica verso il costruttivismo. Impost\u00f2 in piani rigorosamente ordinati l'oggetto rappresentato, ricercandone un suo aspetto universale, fino a giungere alla invenzione di pure forme astratte. Nel 1929 con Seuphor fond\u00f2 il gruppo \"Cercle et Carr\u00e9\". Tornato in patria nel 1934, svolse un ruolo di primaria importanza per il rinnovamento dell'arte in Uruguay e in Argentina.\nIl suo testamento artistico pu\u00f2 essere considerato la pubblicazione \"Universalismo constructivo\" (1944). In parallelo pu\u00f2 essere visto anche una specie di manifesto tipo la Ricostruzione futurista dell'Universo di Balla e Depero.\nFond\u00f2 le sue fabbriche per realizzare i suoi giocattoli gli Alladin Toys in Barcellona (Spagna), Fiesole (Italia) e New York (USA).\nI suoi giocattoli trasformabili sono singolari per quanto a innovazione e originalit\u00e0 si avvicinano, come matrice artistica a quella dell'ungherese Ladislav Sutnar.\nMa l'opera di creazione di giocattoli non fu la sua attivit\u00e0 principale. Torres Garc\u00eda nasce soprattutto come pittore e grafico e solo in secondo tempo si dedica alle arti applicate forse in concomitanza con l nascita di sua figlia Olimpia.\nI suoi giocattoli risentono della sensibilit\u00e0 di osservatore delle arti e di mondi diversi. Infatti per motivi famigliari la sua famiglia si sposta pi\u00f9 volte dalle americhe all'Europa.\nRiusc\u00ec ad unire le teorie dei pedagoghi a lui contemporanei \"in primis\" Friedrich Fr\u00f6bel alle scoperte delle avanguardie artistiche europee: cubismo, futurismo e costruttivismo.\nNei suoi personaggi che rappresentano i modelli dello spirito del tempo, le auto e gli altri mezzi di locomozione, si osserva, soprattutto nei volti che sembrano davvero venire fuori da una umanit\u00e0 osservata con dedizione e riesce a tradurli in personaggi che vivono e possono vivere delle storie tramite le riproduzioni nei suoi giocattoli.\nA Montevideo \u00e8 presente il Museo della sua opera"}
{"id": "5341284", "revid": "1164387", "url": "https://it.wikipedia.org/wiki?curid=5341284", "title": "J\u00edvaro", "text": ""}
{"id": "5341285", "revid": "1851848", "url": "https://it.wikipedia.org/wiki?curid=5341285", "title": "Viviana Bontacchio", "text": "Carriera.\nAtleta di spicco nel giovane panorama del campionato italiano, gioc\u00f2 sempre ad alto livello dagli anni settanta ai primi anni novanta, vincendo 6 scudetti e 3 Coppe Italia, indossando pi\u00f9 volte anche la maglia della nazionale italiana con la quale vince due Mundialito."}
{"id": "5341286", "revid": "57872", "url": "https://it.wikipedia.org/wiki?curid=5341286", "title": "Unione dei comuni delle Cinque Terre", "text": ""}
{"id": "5341287", "revid": "838137", "url": "https://it.wikipedia.org/wiki?curid=5341287", "title": "Julian Leow Beng Kim", "text": "Biografia.\nFormazione e sacerdozio.\nJulian Leow Beng Kim \u00e8 nato il 3 gennaio 1964 a Seremban, capitale dello Stato Federato del Negeri Sembilan, in Malaysia. Ha compiuto gli studi primari e quelli secondari presso il Saint Paul's Institute nella citt\u00e0 natale, per poi iscriversi alla University of New South Wales, in Australia, dove ha conseguito un baccalaureato in costruzione nel 1989. Dopo aver passato tre anni nel settore privato, ha scelto di seguire la sua vocazione sacerdotale, passando i successivi sette anni a studiare presso il Collegio del Seminario Maggiore di Penang.\n\u00c8 stato ordinato presbitero il 20 aprile 2002. \u00c8 stato poi assegnato come assistente nella parrocchia della Visitazione della sua citt\u00e0 natale, svolgendo questo ruolo per un biennio, per poi essere nominato parroco nella chiesa della Sacra Famiglia a Kajang, dove \u00e8 rimasto fino al 2007. Successivamente, si \u00e8 trasferito per breve tempo a Roma, dove ha studiato presso la Pontificia Universit\u00e0 Gregoriana ottenendo una licenza in storia della Chiesa. Nel 2010 \u00e8 ritornato in patria, svolgendo l'incarico di formatore e decano del Seminario di Penang fino alla sua promozione all'episcopato.\nEpiscopato.\nIl 3 luglio 2014 papa Francesco lo ha nominato 4\u00ba arcivescovo metropolita di Kuala Lumpur, dopo aver accettato le dimissioni di monsignor Murphy Nicholas Xavier Pakiam. Ha ricevuto la consacrazione episcopale il 6 ottobre successivo, nella cattedrale di San Giovanni, per mano di monsignor John Ha Tiong Hock, arcivescovo metropolita di Kuching, assistito dai due arcivescovi emeriti di Kuala Lumpur monsignor Pakiam e monsignor Anthony Soter Fernandez. Nella stessa cerimonia ha preso possesso della sua sede.\nGenealogia episcopale.\nLa genealogia episcopale \u00e8:"}
{"id": "5341288", "revid": "287204", "url": "https://it.wikipedia.org/wiki?curid=5341288", "title": "Acquario di Rodi", "text": "L'Acquario di Rodi, inizialmente nato come Istituto biologico marino, \u00e8 un acquario greco, istituito nel 1930 nella citt\u00e0 di Rodi, sotto la dominazione del Regno d'Italia, costruito dall'architetto Armando Bernabiti."}
{"id": "5341308", "revid": "2110845", "url": "https://it.wikipedia.org/wiki?curid=5341308", "title": "Am\u00e9d\u00e9e Fournier", "text": "Professionista dal 1934 al 1950, conta la vittoria di due tappe al Tour de France e una medaglia d'argento olimpica.\nCarriera.\nTra i dilettanti partecip\u00f2 ai Giochi olimpici di Los Angeles 1932, vincendo la medaglia d'argento nell'inseguimento a squadre. Corse per le squadre francesi La Fran\u00e7aise, Olympique, Alcyon-Dunlop, Mercier, La Perle, G\u00e9nial Lucifer, Helyett, Dilecta e Beno\u00eet Faure, oltre che come individuale. Le principali vittorie da professionista furono il Circuit de l'Indre nel 1934 e due tappe al Tour de France nel 1939. Partecip\u00f2 a due edizioni del Tour de France ed una del Giro d'Italia."}
{"id": "5341311", "revid": "767487", "url": "https://it.wikipedia.org/wiki?curid=5341311", "title": "Lista di asteroidi (266001-267000)", "text": "Di seguito una lista di asteroidi dal numero 266001 al 267000 con data di scoperta e scopritore."}
{"id": "5341313", "revid": "1128027", "url": "https://it.wikipedia.org/wiki?curid=5341313", "title": "Seconda guerra civile libica", "text": ""}
{"id": "5341314", "revid": "125061295", "url": "https://it.wikipedia.org/wiki?curid=5341314", "title": "Vickers Vespa", "text": "Il Vickers Vespa era un aereo biplano e monomotore progettato dall'azienda britannica Vickers intorno alla met\u00e0 degli anni venti.\nRealizzato, su iniziativa aziendale, seguendo le richieste indicate dall'Air Ministry nella specifica 30/24, il Vespa nasceva per ricoprire il ruolo di \"aereo da cooperazione con l'esercito\", termine usato all'epoca per indicare velivoli destinati alla ricognizione, all'osservazione dei tiri d'artiglieria (al fine di dirigere meglio il tiro verso il bersaglio), al supporto aereo ravvicinato ed al collegamento.\nStoria del progetto.\nNel corso del 1924 l'Air Ministry emise diverse specifiche per la realizzazione di nuovi velivoli e la trentesima riguardava la richiesta per un aereo monomotore con il quale sostituire il Bristol F.2 Fighter, il cui progetto risaliva ai primi anni della Grande Guerra; la specifica venne successivamente integrata e soppiantata dalla successiva 20/25 con la quale si prevedeva anche la sostituzione dell'Airco DH.9A.\nLa Vickers decise di propria iniziativa di presentare il proprio Type 113 alle autorit\u00e0 ministeriali; questo si trov\u00f2 a competere con altri quattro velivoli: l'Armstrong Whitworth Atlas, il Bristol Boarhound, il de Havilland DH.56 Hyena e lo Short Springbok.\nPortato in volo per la prima volta nel settembre del 1925 con matricola civile \"G-EBLD\", il Vespa venne trasferito presso la base RAF Martlesham Heath per le prove ufficiali nel febbraio del 1926. Qui l'aereo mise in luce prestazioni velocistiche non particolarmente brillanti e risult\u00f2 carente in quanto ad angolo di visuale da parte del pilota durante il volo a bassa quota.\nNel tentativo di migliorare le prestazioni del velivolo si provvide a sostituire l'originario motore Bristol Jupiter IV con un esemplare di Jupiter VI, accreditato di una potenza pari a 455\u00a0hp.\nIl 24 giugno del 1926 il Vespa ebbe un incidente durante le prove per cause attribuite ad un malfunzionamento del motore: al termime di una manovra d'emergenza il pilota riusc\u00ec a salvarsi ma l'aereo risult\u00f2 seriamente danneggiato. Pochi giorni dopo la Vickers ricevette la notizia della cancellazione dell'ordine per due esemplari sottoscritto nel precedente mese di novembre dalla Royal Air Force.\nLa Vickers non si diede per vinta e ricostru\u00ec l'aereo realizzandone la struttura alare interamente in materiali metallici; questa modifica comport\u00f2 la variazione della designazione del Vespa: quella interna della fabbrica venne aggiornata in Type 119, mentre la denominazione commerciale fu modificata in Vespa II. L'impiego del motore Jupiter VI in combinazione con la nuova struttura alare consent\u00ec una considerevole variazione delle prestazioni dell'aereo, in particolare per quanto concerne la quota operativa il cui valore massimo raggiunse i 21\u00a0700\u00a0ft (pari a circa 6\u00a0600\u00a0m), con un incremento di circa1\u00a0400\u00a0ft (circa 430\u00a0m). Questa caratteristica, unita alle capacit\u00e0 STOL del nuovo Vespa, attir\u00f2 le attenzioni di una delegazione militare boliviana in visita nel Regno Unito che nel 1928 decise di stipulare un contratto con la Vickers (recentemente trasformatasi in Vickers-Armstrongs) per la fornitura di sei esemplari del Vespa.\nQuesti sei aerei vennero identificati con la denominazione di Vespa III (quella interna fu Type 149) e incorporavano una lunga serie di migliorie rispetto alla precedente versione; in particolare l'ala venne completamente rivista grazie ad un lavoro di progettazione, che ne accomun\u00f2 il disegno con quello dei modelli Vivid e Valiant, al termine del quale la struttura risult\u00f2 ulteriormente irrigidita e contemporaneamente alleggerita rispetto a quella del \"Type 119\".\nNel corso del 1929 la Vickers-Armstrongs ricevette un ordine per quattro Vespa da parte dell'Irish Air Corps: questi esemplari, dotati di motore Armstrong Siddeley Jaguar VIC da 490\u00a0hp, vennero identificati come Type 193 (Vespa IV) e furono seguiti l'anno successivo da altri quattro aerei, caratterizzati da modifiche di dettaglio e contraddistinti dall'installazione di un anello Townend intorno alle teste dei cilindri del motore Jaguar, la cui designazione venne variata in Type 208 (Vespa V).\nAncora nel corso del 1930 il primo esemplare di Vespa venne nuovamente modificato e portato allo standard progettuale della versione \"III\"; cos\u00ec modificato ed equipaggiato con motore Bristol Jupiter VIIF (da 530\u00a0hp) l'aereo venne denominato Type 210 (Vespa VI) e reimmatricolato \"G-ABIL\"; fu protagonista di una serie di voli dimostrativi realizzati nella Repubblica di Cina durante una missione commerciale, alla ricerca di nuovi acquirenti i cui risultati non furono tuttavia favorevoli. Rientrato nel Regno Unito l'aereo venne ulteriormente sottoposto a migliorie, tra le quali la principale consisteva nell'installazione di un motore Bristol Pegasus \"S\" sovralimentato.\nRidenominato Vespa VII (Type 250), l'aereo si aggiudic\u00f2 il 16 settembre 1932 il nuovo primato mondiale di altitudine, volando a 43\u00a0974\u00a0ft (13\u00a0403\u00a0m); successivamente concluse la propria carriera nel Royal Aircraft Establishment presso il quale venne utilizzato per lo studio del volo in alta quota con motori sovralimentati ed eliche a passo variabile.\nTecnica.\nCellula.\nIl primo esemplare di Vickers Vespa era un biplano monomotore, caratterizzato dalla configurazione alare sesquiplana, con disposizione sensibilmente scalata dei due piani alari.\nLa sottile fusoliera era sospesa tra i due piani alari, ai quali era collegata tramite una serie di strutture tubolari; le ali, realizzate in legno, erano tra loro collegate da una doppia coppia di montanti tra loro connessi da cavetti metallici disposti diagonalmente. Alle estremit\u00e0 posteriori di tutte le quattro semiali erano disposti gli alettoni, che occupavano circa la met\u00e0 delle rispettive aperture.\nLa fusoliera, alla cui estremit\u00e0 anteriore era disposto il motore, ospitava gli abitacoli per i due membri dell'equipaggio disposti in tandem: quello anteriore per il pilota e quello posteriore per il navigatore. All'estremit\u00e0 posteriore si trovava l'impennaggio, in configurazione classica e di tipo monoplano: gli stabilizzatori erano controventati ed il timone si estendeva inferiormente anche al di sotto del trave di coda.\nIl carrello d'atterraggio era di tipo classico, biciclo, con elementi monoruota; disposto in posizione sensibilmente avanzata, era costituito da tre elementi tubolari di cui due si collegavano direttamente alla fusoliera mentre il terzo era collegato alla superficie inferiore dell'ala pi\u00f9 bassa. Al posteriore era presente un pattino d'appoggio di tipo rigido.\nNel \"Type 119\" (Vespa II) la struttura alare venne completamente rivisitata: da questo momento le ali vennero realizzate in materiale metallico e rivestimento in tela; pur mantenendone l'apertura inalterata, la Vickers oper\u00f2 (a partire dalla versione Vespa III) un ampliamento della superficie, caratteristica che favor\u00ec l'impiego del Vespa alle quote pi\u00f9 elevate, in funzione di favorevoli valori del carico alare. Sempre a partire dalla versione \"II\" del Vespa venne modificata la forma del timone cui venne eliminata la parte inferiore, raccordandone cos\u00ec le forme con quelle del cono posteriore della fusoliera.\nMotore.\nL'evoluzione del Vickers Vespa fu caratterizzata dalla costante revisione dell'unit\u00e0 motrice impiegata, la cui architettura rimase (in tutti i casi) inalterata nella configurazione radiale con raffreddamento ad aria: la dotazione originaria era costituita dal nove cilindri Bristol Jupiter IV, ben presto sostituito dalla pi\u00f9 recente versione Jupiter VI, capace della potenza di 455\u00a0hp (pari a 339,29\u00a0kW) che equipaggi\u00f2 sia la versione Vespa II che la Vespa III.\nGli esemplari acquistati dall'aeronautica militare irlandese (Vespa IV e V) furono dotati del quattordici cilindri a \"doppia stella\" Armstrong Siddeley Jaguar, accreditato della potenza di 490\u00a0hp (365,39\u00a0kW); dal punto di vista esteriore gli esemplari della serie \"V\" erano riconoscibili per l'impiego di un anello Townend che avvolgeva le teste dei cilindri.\nIl primo esemplare del Vespa, gi\u00e0 ricostruito come Vespa II, venne impiegato nel 1931 per dar vita alla versione Vespa VI: in quanto a motorizzazione la Vickers torn\u00f2 alle origini, impiegando un Bristol Jupiter nella variante VIIF in grado di erogare la potenza di 530\u00a0hp (395,22\u00a0kW). Lo stesso aereo venne poi ulteriormente modificato, con denominazione Vespa VII: in questo caso venne installato il motore Bristol Pegasus \"S\" (nove cilindri, sovralimentato con compressore meccanico) che fonti dell'epoca accreditano di una potenza teorica al livello del mare pari a 1\u00a0100\u00a0hp (820,27\u00a0kW).\nArmamento.\nLa dotazione delle armi nel Vespa risulta essere costituita da due mitragliatrici Vickers calibro .303\u00a0in (7,7\u00a0mm) e da due, non meglio specificate, \"bombe leggere\".\nImpiego operativo.\nCostruito complessivamente in quindici esemplari, il Vespa fu impiegato esclusivamente dall'aviazione militare irlandese, che ne mise in linea otto esemplari tra il 1930 e la met\u00e0 dello stesso decennio, e da quella boliviana che ne acquist\u00f2 sei nel corso del 1929.\nGli aerei boliviani sono gli unici Vespa a poter vantare un impiego operativo in azioni belliche, in quanto la Bolivia fu impegnata tra il 1932 ed il 1935 nella guerra del Chaco contro il Paraguay; non risulta che l'impiego del Vespa abbia avuto un ruolo significativo nel corso del conflitto."}
{"id": "5341315", "revid": "71116621", "url": "https://it.wikipedia.org/wiki?curid=5341315", "title": "Giovanni Battista Bolzon", "text": ""}
{"id": "5341317", "revid": "1305772", "url": "https://it.wikipedia.org/wiki?curid=5341317", "title": "La Real Casina di Quisisana", "text": ""}
{"id": "5341325", "revid": "6923", "url": "https://it.wikipedia.org/wiki?curid=5341325", "title": "Distretto delle forbici e degli articoli da taglio di Premana", "text": "Il distretto delle forbici e degli articoli da taglio di Premana, conosciuto anche sotto la denominazione di distretto delle forbici di Premana, \u00e8 un distretto industriale dell'alta Valsassina. Risponde alla classificazione operata dalla Regione Lombardia in applicazione della Legge 317/91, con la quale i distretti industriali hanno avuto il primo riconoscimento legislativo. Il distretto \u00e8 contraddistinto dalla creazione del Marchio Collettivo di Qualit\u00e0 Premana.\nStoria.\nLa storia produttiva del territorio risale al 1200, grazie alla presenza di vene di siderite nei monti del Varrone, di legname per la produzione di carbone di legna e di acque a regime torrentizio per ottenere l'energia necessaria ad azionare i mantici dei forni e delle fucine. L'attivit\u00e0 di lavorazione del ferro, estesa da Premana a Introbio e a Lecco, si sviluppa tra il 1300 e il 1400 grazie alla grande quantit\u00e0 di ferro richiesta dall'industria milanese delle armi e al venir meno della concorrenza dei distretti di Brescia e di Bergamo, a causa della sopravvenuta dominazione veneziana su di essi nel 1410. Tra le vene metallifere maggiormente produttive si annoverano quella dell'alto Varrone, d'Artino e quelle presso il lago di Sasso in Biandino. Tra il 1500 e il 1600, nonostante la decadenza dell'industria bellica milanese dovuta alla dominazione spagnola, nel distretto di Premana la tecnologia siderurgica ha un forte sviluppo tecnologico che conduce ad innovativi metodi di fusione ed alla produzione in serie delle armi. Nei secoli successivi, a causa della diminuita disponibilit\u00e0 di legna, l'industria va incontro anch'essa a decadenza, pur rimanendo presente nei primi decenni dell'Ottocento. In Europa si va affermando una diversa siderurgia di carattere industriale, basata sulle grandi miniere di limonite. Viene sviluppata la tecnologia che rende possibile la produzione, a partire dal carbon fossile, di carbon coke privato delle impurezze di zolfo altrimenti presenti e incompatibili con l'uso siderugico. In seguito alla rivoluzione industriale il ferro ottenuto usando questo coke si dimostra di qualit\u00e0 superiore e di costo inferiore rispetto a quello prodotto utilizzando le tecnologie precedenti. Nel 1820 in Inghilterra si registra infatti un sensibile aumento della produttivit\u00e0 stimabile in una riduzione del consumo di carbone in rapporto di 4 a 1. Nel 1845 l'ultimo forno di Premana viene spento. Nel 1848 le miniere del Varrone cessano l'attivit\u00e0. Conseguenza di questo declino \u00e8 l'emigrazione della forza lavoro verso Venezia, Verona, Bergamo e Carrara, ma gi\u00e0 nel 1896 si ha un'inversione di tendenza con il ritorno a Premana di alcuni artigiani e la ripresa della produzione di lame da taglio. \nIl successo di un imprenditore focalizzatosi sulla lavorazione e vendita di coltelli e forbici catalizza verso questi prodotti merceologici l'attenzione e l'attivit\u00e0 di tutte le altre imprese dell'area che lavoravano il ferro, dando luogo ad un peculiare distretto produttivo che si manterr\u00e0 vivo per tutto il XX secolo.\nAd inizio novecento sono attive circa dieci officine sorte sfruttando gli impianti siderurgici e gli edifici preesistenti. Alcune di esse sono gi\u00e0 strutturate industrialmente e, con il loro prodotti, riescono a proiettarsi verso i mercati internazionali. Grazie allo sviluppo del secondo dopoguerra, nel 1951 vi sono 31 aziende attive, nel 1960 diventano 48. Tutto il Novecento vede una sorta di \"gemellaggio\" con un'altra localit\u00e0 lariana specializzata nella produzione di forbici, Canzo, che insieme a Premana sar\u00e0 la guida del mercato, soprattutto dal secondo dopoguerra. La forte crescita del XX secolo prosegue fino ai primi del 2000. Nel 1974 viene creato da circa 40 aziende del distretto il consorzio Premax, che commercializza i prodotti anche all'estero, tra cui anche le forbici marcate e vendute col marchio tedesco \"Soligen\". Nel 2001 il numero di aziende cresce a 212, dopo una temporanea flessione a 140 nel 1991. La produzione di forbici, con 20 milioni di pezzi, ha il suo massimo nei primi anni novanta. \nAll'inizi dl XXI secolo l'area di Premana diventa uno dei centri mondiali pi\u00f9 importanti per la produzione di forbici e coltelleria sia con produzione automatizzata industriale di manufatti, tra cui modelli specializzati per l'impiego in campo agricolo che prodotti ancora artigianalmente creati a mano.\nNel 2012, a seguito di una diminuzione dei volumi prodotti e del numero di aziende attive, si ha una produzione di 11,5 milioni di pezzi distribuita su circa 70 aziende. L'84% del prodotto viene esportato e il distretto produce il 94% delle forbici fabbricate in Italia.\nLa camera dei deputati nel 2009 ha dedicato al distretto di Premana una speciale audizione, durante la quale si \u00e8 evidenziato che lo 81.7% del fatturato era dato dall'esportazione\nRicerca e sviluppo.\nIl distretto industriale di Premana vanta, tra i brevetti lanciati negli anni 2000, il sistema \"ring-lock\" che elimina la vite centrale dalle forbici. Nel 2008 il distretto inizia una collaborazione con il Politecnico di Milano allo scopo di istituire un Marchio Collettivo di Qualit\u00e0 cos\u00ec da valorizzare e tutelare la propria produzione e affrancarsi dal ruolo di fornitore terzista, soprattutto verso i produttori tedeschi di Solingen. Il progetto si concretizza nel 2010 con la creazione del Marchio Collettivo di Qualit\u00e0 Premana, rilasciato dalla Camera di Commercio di Lecco, grazie al quale viene creato un disciplinare e un sistema di controllo qualit\u00e0 su tutto il processo produttivo."}
{"id": "5341329", "revid": "458502", "url": "https://it.wikipedia.org/wiki?curid=5341329", "title": "Parco Nazionale di Connemara", "text": ""}
{"id": "5341339", "revid": "729019", "url": "https://it.wikipedia.org/wiki?curid=5341339", "title": "Hiro H2H", "text": "L'Hiro H2H, indicato anche come in base alle convenzioni allora vigenti, fu un idrovolante a scafo centrale, bimotore biplano, sviluppato in Giappone dall'ufficio tecnico dell'Undicesimo arsenale tecnico aeronavale di Hiro nei tardi anni venti, e prodotto, oltre che negli stabilimenti del progettista, anche su licenza dalla Aichi K\u014dk\u016bki KK.\nIntrodotto nel 1932, venne impiegato nel ruolo di idropattugliatore marittimo dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, nel periodo interbellico.\nStoria del progetto.\nNel 1929 la marina imperiale decise di acquistare un esemplare di Supermarine Southampton II, la versione con scafo rivestito in duralluminio, il quale, dopo una prima valutazione, venne inviato all'Arsenale di Hiro, gi\u00e0 responsabile della progettazione dell'Hiro H1H a scafo ligneo derivato dal Felixstowe F.5, invitando il suo reparto tecnico a studiare la tecnologia utilizzata per ricoprire di metallo la struttura dello scafo. I rilevamenti fatti dai tecnici giapponesi vennero riutilizzati nel progetto di un nuovo modello che sarebbe risultato alla fine molto simile allo stesso Southampton.\nIl progetto era infatti relativo ad un idrovolante con scafo interamente metallico, bimotore, dalla velatura biplana, con piani alari e dell'impennaggio anch'essi in struttura metallica ricoperti da tela trattata. Per la sua propulsione vennero scelti due motori Hiro Type 14, dei 12 cilndri a W raffreddati a liquido di derivazione Napier Lion.\nIl primo prototipo venne completato nel 1930, quindi dopo le prove di valutazione ritenute positive, avviato alla produzione in serie con un lotto di 13 esemplari assegnati agli stabilimenti di Hiro e altri 4 commissionati alla Aichi K\u014dk\u016bki. In seguito gli esemplari vennero equipaggiati con i pi\u00f9 potenti Hiro Type 90 da 600-750\u00a0hp (448-560\u00a0kW).\nImpiego operativo.\nIl modello entr\u00f2 in servizio nel 1932 con la designazione ufficiale (lunga) \"Idrovolante per la Marina Tipo 89\", o secondo altra convenzione, H2H1. A disposizione dei reparti gi\u00e0 al tempo della guerra di Shanghai del 1932, affiancarono gli H1H in prima linea fino ai primi anni della seconda guerra sino-giapponese."}
{"id": "5341340", "revid": "3732", "url": "https://it.wikipedia.org/wiki?curid=5341340", "title": "Alessandro Baldrati", "text": "Biografia.\nGiacomo Baldrati nacque a Lugo da Cesare Baldrati e Lucia de' Bianchi, primo di tre figli. Fin da fanciullo mostr\u00f2 predisposizione per gli studi, mostrando un'intelligenza vivace e un grande interesse per la teologia. Venne descritto come un ragazzino buono e ubbidiente, che appena poteva si rifugiava in chiesa. A 17 anni chiese e ottenne di essere ordinato domenicano, cambiando il proprio nome da Giacomo ad Alessandro (1612). Durante il noviziato, l'Ordine lo assegn\u00f2 a Faenza e poi a Napoli, dove termin\u00f2 gli studi. \nFrate Alessandro fu poi ordinato sacerdote e inviato allo Studium domenicano di Bologna in qualit\u00e0 di insegnante; successivamente insegn\u00f2 al Santuario della Madonna dell'Arco a Napoli (lo Studium Generale dell'Ordine). Nella citt\u00e0 partenopea fu confessore del vicer\u00e8. Qui, come riportano i testimoni, dedic\u00f2 met\u00e0 del suo tempo a Dio e met\u00e0 al suo prossimo, senza riservare un minuto a se stesso. L'eccesso di lavoro min\u00f2 la sua salute, facendolo precipitare in una crisi nervosa. Alessandro era noto per il suo carattere allegro e bonario, ma improvvisamente divent\u00f2 ansioso e depresso. Pare che i suoi confratelli lo deridessero, aggravando ulteriormente il suo malessere. Fu trasferito a Venezia e poi, siccome le sue condizioni non miglioravano, si decise di inviarlo a Smirne. Successivamente, su richiesta dell'arcivescovo di Edessa, il domenicano fra Giacomo Subiano, salp\u00f2 per l'isola di Chio, che allora faceva parte dell'Impero Ottomano ed era governata dai turchi. In questo luogo ostile, il domenicano trov\u00f2 finalmente un posto a lui confacente: alloggiava nel piccolo monastero di San Sebastiano, ma trascorreva le giornate a predicare presso la popolazione. Il suo intento era quello di convertire il numero pi\u00f9 alto possibile di anime al cristianesimo. Per essere accettato dalla popolazione, decise di vestirsi come gli abitanti del posto. La sua attivit\u00e0, come dichiar\u00f2 l'arcivescovo di Edessa, raccolse un \"frutto abbondante di anime\" tra gli abitanti dell'isola. Ma quando le autorit\u00e0, che inizialmente credevano che frate Alessandro fosse un convertito all'islamismo, capirono chi era veramente, pensarono di essere stati beffati e lo arrestarono.\nIl martirio.\nRinchiuso in carcere, frate Alessandro fu sottoposto a una lunga tortura: i suoi aguzzini sperarono cos\u00ec di farlo abiurare. Trascinato davanti al tribunale, ribad\u00ec la sua fede cristiana e fu condannato al rogo per blasfemia. Il 10 febbraio 1645, dopo un ultimo interrogatorio, Alessandro fu condotto sul luogo del supplizio. Secondo i testimoni, mantenne un atteggiamento calmo e sereno per tutto il tragitto, dichiarandosi felice di morire per Ges\u00f9. Non si agit\u00f2 neppure quando lo legarono al palo del rogo. Gli fu data un'ultima possibilit\u00e0 di salvarsi quando un funzionario musulmano dichiar\u00f2: \"Solleva un dito per mostrare che credi nel Dio di Maometto, l'unico vero Dio, e la tua vita sar\u00e0 libera.\" Sanguinante e irrigidito dalle corde, il domenicano sollev\u00f2 tre dita e grid\u00f2: \"Credo in Dio Padre, nel Figlio e nello Spirito Santo\". Subito dopo fu appiccato il fuoco. Quando cap\u00ec quale doveva essere la sua fine, Alessandro si lanci\u00f2 spontaneamente in mezzo alle fiamme. I cristiani di Chio riuscirono a salvare i pochi resti del martire, che divennero presto oggetto di venerazione. Alcune sue reliquie furono poi inviate in varie sedi domenicane, inclusa quella di Lugo. L'ordine dei Domenicani prese subito a venerarlo come beato, anche in virt\u00f9 di numerosi miracoli che gli furono attribuiti. Uno di essi avvenne il 24 agosto dello stesso anno 1645, quando una sua immagine liber\u00f2 da dolori artritici Antonio Bruno Messinese, il quale viveva da anni immobilizzato a letto.\nIl suo ritratto pi\u00f9 noto fu eseguito da Joannes Margotti (1770) ed \u00e8 conservato nella chiesa della Collegiata di Lugo."}
{"id": "5341342", "revid": "729019", "url": "https://it.wikipedia.org/wiki?curid=5341342", "title": "Alan Nunnelee", "text": "Biografia.\nNato a Tupelo, da giovane Nunnelee perse quasi totalmente la vista per via di una malattia degenerativa e successivamente riusc\u00ec a guarire sottoponendosi ad una cheratoplastica.\nDopo gli studi lavor\u00f2 nel mondo dell'imprenditoria e in seguito entr\u00f2 in politica con il Partito Repubblicano. Nel 1995 venne eletto all'interno della legislatura statale del Mississippi succedendo a Roger Wicker e venne rieletto altre tre volte, rimanendo in carica per sedici anni.\nNel 2010 si candid\u00f2 alla Camera dei Rappresentanti sfidando il deputato democratico in carica Travis Childers. Nunnelee riusc\u00ec a sconfiggere Childers e divenne deputato, per poi essere riconfermato anche nel 2012 e nel 2014.\nNel 2014 gli venne diagnosticato un tumore cerebrale e venne ricoverato allo University of Texas M. D. Anderson Cancer Center e al Johns Hopkins Hospital, sottoponendosi inoltre a sedute di chemioterapia e radioterapia. Nel gennaio del 2015 a Nunnelee venne comunicata la presenza di una recidiva e questa volta il tumore venne ritenuto inoperabile; la malattia lo port\u00f2 alla morte nel febbraio dello stesso anno, all'et\u00e0 di cinquantasei anni."}
{"id": "5341361", "revid": "869710", "url": "https://it.wikipedia.org/wiki?curid=5341361", "title": "Gjon", "text": ""}
{"id": "5341365", "revid": "61051", "url": "https://it.wikipedia.org/wiki?curid=5341365", "title": "FCF Juvisy Essonne", "text": ""}
{"id": "5341368", "revid": "37401", "url": "https://it.wikipedia.org/wiki?curid=5341368", "title": "Tempio F (Selinunte)", "text": ""}
{"id": "5341369", "revid": "599013", "url": "https://it.wikipedia.org/wiki?curid=5341369", "title": "Yanmar Diesel Soccer Club 1990-1991", "text": "Questa voce raccoglie le informazioni riguardanti lo Yanmar Diesel Soccer Club nelle competizioni ufficiali della stagione 1990-1991.\nStagione.\nAl termine della stagione 1990-91 lo Yanmar Diesel ottenne la prima retrocessione della sua storia, piazzandosi al penultimo posto anche a causa dei risultati negativi ottenuti con le altre pretendenti alla salvezza."}
{"id": "5341372", "revid": "37401", "url": "https://it.wikipedia.org/wiki?curid=5341372", "title": "Tempio G (Selinunte)", "text": ""}
{"id": "5341374", "revid": "1573940", "url": "https://it.wikipedia.org/wiki?curid=5341374", "title": "Cattedrale di Salta", "text": "La cattedrale di Nostro Signore e della Vergine del Miracolo, \u00e8 la chiesa madre dell'arcidiocesi di Salta. Sorge nel centro della citt\u00e0 ed \u00e8 stata dichiarata, il 14 giugno 1941, monumento nazionale.\nStoria.\nL'idea di costruire una nuova cattedrale venne nel 1856, dopo il terremoto che distrusse il vecchio edificio. I lavori partirono nel 1858 col patrocinio di monsignor Jos\u00e9 Eusebio Colombres e su disegno di Felipe Bertr\u00e9s. I lavori terminarono nel 1882, e vi parteciparono anche Soldati e Padre Luis Giorgi.\nStruttura.\nL'edificio costituisce un tutt'uno col palazzo arcivescovile. Lo stile ha influenze barocche e neo-barocche della fine del XIX secolo.\n\u00c8 a pianta rettangolare ed \u00e8 composto da tre navate, un coro e un'abside semicircolare. L'altare maggiore \u00e8 stato disegnato dal gesuita Luis Giorgi.\nLa cupola \u00e8 coronata da una lanterna, e di fatto, la luce internamente arriva dalle finestre delle navate laterali."}
{"id": "5341377", "revid": "486946", "url": "https://it.wikipedia.org/wiki?curid=5341377", "title": "Salim Rubai Ali", "text": ""}
{"id": "5341388", "revid": "104458", "url": "https://it.wikipedia.org/wiki?curid=5341388", "title": "Michael Lafferty", "text": ""}
{"id": "5341396", "revid": "300067", "url": "https://it.wikipedia.org/wiki?curid=5341396", "title": "Whitey Macknowski", "text": ""}
{"id": "5341399", "revid": "71117698", "url": "https://it.wikipedia.org/wiki?curid=5341399", "title": "Gruppo di Combattimento &quot;Piceno&quot;", "text": ""}
{"id": "5341400", "revid": "287204", "url": "https://it.wikipedia.org/wiki?curid=5341400", "title": "Horatio Walter Lonsdale", "text": "Biografia.\nHoratio Walter Lonsdale nacque in Messico, da genitori britannici. Si trasfer\u00ec in Inghilterra nel 1851.\nA partire dalla fine degli anni '60 dell'Ottocento, stabil\u00ec un duraturo e proficuo rapporto lavorativo con l'architetto William Burges, entrando nel suo studio e lavorando insieme a lui alle sue pi\u00f9 importanti commissioni.\nTra gli edifici pi\u00f9 significativi, alla cui ristrutturazione, di vari livelli, o costruzione contribu\u00ec con il proprio lavoro, sono inclusi la Cattedrale di San Finbar, Castell Coch, il Castello di Cardiff e diverse chiese costruite da Burges nello Yorkshire.\nTra gli ambiti in cui collabor\u00f2 pi\u00f9 strettamente con l'architetto Burges, spicca in particolar modo la lavorazione delle vetrate colorate."}
{"id": "5341409", "revid": "729019", "url": "https://it.wikipedia.org/wiki?curid=5341409", "title": "Paola Massari", "text": "La sua carriera \u00e8 legata a quella di Claudio Baglioni, che ha conosciuto e sposato quando il cantautore iniziava a farsi notare nel mondo della musica leggera, ed \u00e8 stata definita la musa di Baglioni.\nBiografia.\nPaola Massari nasce a Roma il 3 marzo 1955. Vive a Roma, dove si diploma all'Istituto Superiore di Cinematografia e Televisione.\nHa incontrato Claudio Baglioni nel 1971, alla Mostra Elettronica dell'EUR, dove lei si era recata in visita con la scuola.\nL'esordio.\nNel 1972 esordisce come cantante nel brano \"Battibecco\" che fa parte dell'album \"Questo piccolo grande amore\", contenente il brano omonimo che fu premiato al Festival di Sanremo 1985 come \"canzone del secolo\".\nPaola Massari e Claudio Baglioni sono ritratti sulla copertina dell'album.\nCome ricorda lei stessa durante un'intervista , Claudio Baglioni scelse lei, la ragazza che aveva ispirato la protagonista dalla \u201cmaglietta fina\u201d di \"Questo piccolo grande amore\" perch\u00e9 la persona che avrebbe dovuto cantare in duetto con lui non era necessario fosse una cantante professionista, ma solo una che sapesse cantare bene, senza stonare. Da quel momento Paola Massari entra a far parte del mondo musicale e lavorativo di Claudio Baglioni.\nIl matrimonio e la collaborazione con Claudio Baglioni.\nSi sposa con Claudio Baglioni il 4 agosto 1973, con una cerimonia segreta (per non deludere i fans) celebrata da un amico sacerdote, nella casa dei genitori, alla sola presenza dei parenti stretti. Il loro matrimonio viene reso pubblico solo cinque anni dopo, quando Claudio Baglioni era ormai diventato un cantante di successo.\nMassari collabora con Baglioni nell'ideazione e realizzazione delle proposte grafiche delle copertine dei dischi, nella registrazione dei cori, nell'organizzazione dei concerti e sceglie personalmente i collaboratori. La si vede con Pasquale Minieri, con Luis Bacalov o con Celso Valli, ma anche alla guida di veicoli, alla sistemazione fonica, all'organizzazione artistica. \u00c8 lei a scovare i \"rifugi\", i \"ritiri\" che siano in armonia con il bisogno di Claudio Baglioni di isolamento e raccoglimento. Baglioni la inserisce nei credit discografici e nel 1985 si arriva a una legittimazione del suo ruolo, quando ne \"La vita \u00e8 adesso\" si trova la dicitura semplice ed essenziale: \u201ccomposto con Paola Massari\u201d e nel 1986 la copertina di \"Assolo\" dichiara: \u201cAssolo nasce da un'idea di Paola Massari, Claudio Baglioni e Pasquale Minieri\u201d.\nLa nascita del figlio.\nIl 19 maggio 1982 la coppia ha un figlio, Giovanni (diventato poi un virtuoso della chitarra acustica contemporanea), cui il padre dedica la canzone \"Avrai\". La collaborazione con Claudio Baglioni arriva fino ad \"Oltre\" per il quale collabora a testi e musiche.\nL'affermazione artistica con \"Il vento Matteo\".\nNella primavera del 1993 viene pubblicata la sua prima produzione musicale personale, intitolata \"Il vento Matteo\". Il titolo del disco si ispira al romanzo di Dino Buzzati \"Il segreto del Bosco Vecchio\". L'album nasce proprio dal ricordo di quel vento che \"ogni pomeriggio alzava le tende fino al soffitto\" e che, nel libro dove il vento di montagna \u00e8 il protagonista del racconto, \u00e8 stato battezzato Matteo dallo stesso scrittore Dino Buzzati.\n\u00c8 Claudio Baglioni la prima persona che ascolta i pezzi e vuole che quei brani diventino un disco. Incoraggiata, Paola porta avanti il suo progetto, sceglie Fabio Liberatori e Fabio Pignatelli come arrangiatori, e poi insieme a loro gli altri musicisti del disco: Marco Rinalduzzi alle chitarre, Marcello Surace e Derek Wilson alla batteria, Amedeo Bianchi al sax, Demo Morselli alla tromba, Carlo Romano all'oboe, lei al pianoforte, Liberatori al piano e alle tastiere, Fabio Pignatelli al basso.\nDopo il lancio dell'album, partecipa come ospite a qualche trasmissione televisiva e viene intervistata da Red Ronnie al \"Roxy Bar\" e da Pippo Baudo in una trasmissione della Rai\nNel 1994 la Massari \u00e8 autrice del testo di \"La pelle e il cuore\", nell'album di Paolo Vallesi \"Non mi tradire\".\n\"L'invenzione del naso ed altre storie\".\nNel 2011 idea, progetta e cura la pubblicazione de \"L'invenzione del naso e altre storie\", edito da Kowalski, una raccolta di racconti dedicata da Baglioni al figlio Giovanni, scritte dal cantante durante le tourn\u00e9e e inviate a casa via fax. Le fiabe sono state illustrate da Spartaco Ripa, fumettista e gi\u00e0 illustratore per Stefano Benni.\nPaola Massari, in un'intervista rilasciata a Gianluca Iovine, spiega la genesi del libro: cinque storie inedite, tre racconti e due componimenti, scritti su fax da Claudio Baglioni al figlio Giovanni, che a distanza di anni lei ha riunito, dopo avere ripassato a mano i fogli che il tempo aveva sbiadito. Paola ha voluto far rivivere quei ricordi, \"per amore, per nostalgia, per sempre\", e renderli parte attiva della sua esistenza, fermandoli su carta perch\u00e9 questo era l'unico modo per tenerli in vita e non lasciare che cadessero nell'oblio o finissero sommersi in un cassetto.\nDiscografia.\n\"Il vento Matteo\" - (1993)"}
{"id": "5341426", "revid": "121251774", "url": "https://it.wikipedia.org/wiki?curid=5341426", "title": "Diga del Cuga", "text": "La diga del Cuga \u00e8 uno sbarramento artificiale situato in territorio di Uri, nell'entroterra algherese. Realizzata per scopi irrigui sul fiume Cuga, poco a valle del punto di confluenza col suo affluente rio Barca, genera il lago Cuga.\nLa diga, edificata tra il 1956 e il 1974 su progetti degli ingegneri Giuseppe Sapienza e Velio Princivalle (1955) e Samuele Paolo Algranati (1969), \u00e8 del tipo a materiale sciolto di pietrame, zonata, con nucleo di terra per la tenuta. Ha un'altezza, calcolata tra quota coronamento e punto pi\u00f9 basso del piano di fondazione, di 43,50 metri e sviluppa un coronamento di 219,50 metri a 114,40 metri sul livello del mare.\nAlla quota di massimo invaso, prevista a m 113,50 s.l.m, il bacino generato dalla diga ha una superficie dello specchio liquido di circa 3\u00a0km\u00b2 mentre il suo volume totale (ai sensi della legge 584 del 1994) \u00e8 di 34,92 milioni di m\u00b3. La superficie del bacino imbrifero direttamente sotteso risulta pari a circa 60\u00a0km\u00b2.\nL'impianto, di propriet\u00e0 della Regione Sardegna, fa parte del sistema idrico multisettoriale regionale ed \u00e8 gestito dall'Ente acque della Sardegna."}
{"id": "5341433", "revid": "363629", "url": "https://it.wikipedia.org/wiki?curid=5341433", "title": "Mirino a pozzetto", "text": "Il mirino a pozzetto \u00e8 un semplice mirino reflex senza il pentaprisma.\nRispetto al piano di ripresa, lo specchio devia la luce di 90\u00b0 verso l'alto, sullo schermo di messa a fuoco, posizionato in orizzontale, che in genere \u00e8 protetto dalla luce da quattro pannelli che formano un \"pozzetto\".\nL'immagine ripresa si osserva dall'alto rispetto alla fotocamera, e presenta la destra e la sinistra della scena invertite: per raddrizzarle sar\u00e0 necessario un pentaprisma."}
{"id": "5341435", "revid": "767487", "url": "https://it.wikipedia.org/wiki?curid=5341435", "title": "Lista di asteroidi (267001-268000)", "text": "Di seguito una lista di asteroidi dal numero 267001 al 268000 con data di scoperta e scopritore."}
{"id": "5341442", "revid": "76261", "url": "https://it.wikipedia.org/wiki?curid=5341442", "title": "Ten Directions", "text": ""}
{"id": "5341457", "revid": "287204", "url": "https://it.wikipedia.org/wiki?curid=5341457", "title": "Mario Illien", "text": " Ha fondato, assieme a Paul Morgan, la Ilmor Engineering, societ\u00e0 specializzata nella preparazione di propulsori per varie categorie dello sport motoristico.\nCarriera.\nGli inizi.\nIllien svilupp\u00f2 il suo interesse per i motori grazie all'amicizia con Jo Bonnier, pilota automobilistico svedese, che abitava in Svizzera. Illien lo aiut\u00f2 nella preparazione di una vettura McLaren con cui lo svedese affront\u00f2 il campionato di F1 nei primi anni settanta. Dopo la morte di Bonnier alla 24 Ore di Le Mans 1972, Illien venne assunto da Fred Stalder per collaborare alla modifica di un motore 4 cilindri Chrysler-Simca, da montare su una vettura che Stalder stava approntando per utilizzare proprio a Le Mans. Il motore trov\u00f2 poi utilizzo anche in Formula 2 a met\u00e0 degli anni settanta, periodo per\u00f2 in cui Illien aveva gi\u00e0 abbandonato la collaborazione con Stalder.\nDopo la laurea Illien abbandon\u00f2 per un certo periodo il coinvolgimento nel motorsport e venne assunto dalla Mowag, azienda svizzera che sviluppa tecnologia per veicoli militari.\nL'arrivo nel Regno Unito.\nA trent'anni Illien decise di trasferirsi nel Regno Unito, e venne assunto alla Cosworth, azienda che realizzava i propulsori marchiati Ford, utilizzati dalla maggior parte delle scuderie impegnate nel Campionato mondiale di Formula 1. Qui Illien contribu\u00ec alla creazione del DFY, motore che sostitu\u00ec il glorioso DFV. Qui conobbe Paul Morgan, col quale avrebbe costruito un binomio fondamentale per il prosieguo della sua carriera.\nNasce la Ilmor.\nNel 1983 Illien e Morgan lavorarono al progetto del Cosworth DFX, motore destinato alla Indycar. Identificando per\u00f2 la richiesta di un prodotto pi\u00f9 competitivo decisero di chiedere il sostegno a Roger Penske, proprietario del team omonimo, uno dei pi\u00f9 importanti della categoria. Penske ottenne il sostegno finanziario della General Motors, e le quattro parti crearono la Ilmor Engineering. Morgan assunse il controllo della gestione finanziaria mentre Illien si interess\u00f2 degli aspetti tecnici. Nel 1986 la Illien inizi\u00f2 la sua fornitura di motori per la categoria.\nL'arrivo in Formula 1.\nNel 1989 venne decisa l'entrata in F1, che si concretizz\u00f2 nel , quando i motori Ilmor equipaggiarono la Leyton House, poi l'anno successivo la Tyrrell. Nel la Ilmor riforn\u00ec la Sauber, con l'appoggio della Mercedes. Dall'anno seguente la Ilmor, in pratica, fece utilizzare i propri motori con nome Mercedes.\nDopo la morte di Morgan, nel 2001, la Mercedes acquis\u00ec il 55% della societ\u00e0, per poi diventarne completo azionista nel 2005. Illien mantenne, con Penske, il controllo sulla divisione \"Special Projects\", che svilupp\u00f2 un motore Honda per la Indy Racing League.\nIl passaggio in MotoGP.\nNel 2006 Illien decise di entrare, con la Ilmor, nella MotoGP, con lo sviluppo della Ilmor X3. Successivamente, a causa di problemi finanziari, il progetto venne abbandonato.\nLa collaborazione con Renault.\nPer la stagione di Formula 1 la Renault ha annunciato l'ingaggio di Mario Illien quale consulente per lo sviluppo del motore, che in stagione viene montato su Red Bull e Toro Rosso."}
{"id": "5341473", "revid": "1873140", "url": "https://it.wikipedia.org/wiki?curid=5341473", "title": "La bella e la bestia (colonna sonora)", "text": "La bella e la bestia (\"Beauty and the Beast: Original Motion Picture Soundtrack\") \u00e8 la colonna sonora del film Disney \"La bella e la bestia\", uscito nel 1991.\nProduzione.\nDurante gli anni '70 e '80, la Walt Disney Animation Feature si sforz\u00f2 di rilasciare lungometraggi animati che potessero raggiungere i livelli di successo di alcune delle produzioni precedenti dello studio. Nel 1989, Walt Disney Pictures produsse il film La sirenetta, un musical animato caratterizzato dalle canzoni scritte da Howard Ashman e dal compositore Alan Menken: la Sirenetta fu un enorme successo critico e commerciale. \nSperando di rilasciare un film che ottenesse successo simile, lo studio decise di adattare la fiaba \"La bella e la bestia\" di Jeanne-Marie Le Prince de Beaumont in un film d'animazione. Dopo il tentativo dello studio di adattare la fiaba in un film animato non musicale sotto la direzione di Richard Purdum, il CEO di Disney, Jeffrey Katzenberg, insoddisfatto della regia del film, ne ordin\u00f2 la cancellazione e la totale riscrittura del soggetto, questa volta sotto forma di un musical. Oltre ad assumere uno sceneggiatore, Katzenberg reclut\u00f2 Ashman e Menken per scrivere le canzoni del film.\nIl disco.\nLa prima parte del disco, che va dalla traccia 2 alla 9, contiene le tracce cantate, con musiche composte da Alan Menken e testi di Howard Ashman. La seconda met\u00e0 del disco contiene musica strumentale composta da Menken. Per quanto riguarda il genere, la gran parte del disco pu\u00f2 essere considerata come musical, con brani in cui si risente l'influenza della musica classica, del pop, della musica francese e della musica di Broadway.\nAccreditata ad Artisti Vari, la colonna sonora contiene le interpretazioni di molti degli attori che hanno preso parte al doppiaggio del film, come Paige O'Hara, Richard White, Jesse Corti, Jerry Orbach, Angela Lansbury e Robby Benson, a cui si aggiungono C\u00e9line Dion e Peabo Bryson, che interpretano un riadattamento della title track.\nCopertina.\nLa copertina \u00e8 dell'artista Drew Struzan, autore anche della locandina del film.\nPremi e candidature.\nLa musica del film ha vinto diversi premi, tra cui il Golden Globe per la migliore colonna sonora originale nel 1992, l'Oscar alla migliore canzone nel 1992 e il Grammy Award per la miglior musica per la miglior composizione strumentale scritta per un film cinematografico o televisivo nel 1993. Il singolo \"Beauty and the Beast\" ha vinto il Golden Globe per la migliore canzone originale, l'Oscar alla migliore canzone, il Grammy Award alla miglior canzone scritta per un film, televisione o altri media audio-visivi e il Grammy Award alla miglior interpretazione vocale di gruppo.\nTracce.\nVersione originale.\nMusica di Alan Menken, testi di Howard Ashman. "}
{"id": "5341474", "revid": "287204", "url": "https://it.wikipedia.org/wiki?curid=5341474", "title": "Esplorazione di Io", "text": "Lesplorazione di Io, terza luna pi\u00f9 grande di Giove, \u00e8 iniziata con la sua scoperta nel 1610 ed \u00e8 continuata con l'osservazione dalla Terra con strumenti sempre pi\u00f9 potenti, fino alla spedizione di sonde per un sorvolo ravvicinato nell'era spaziale.\nScoperta.\nLa prima osservazione ufficiale del satellite di Giove \u00e8 stata fatta da Galileo Galilei il 7 gennaio 1610 con un telescopio di soli 20x di ingrandimento. La risoluzione era talmente piccola che non era possibile fare ulteriori studi, se non seguirne il moto presso il pianeta attorno al quale ruotava.\nPer i successivi 200 anni non furono acquisite ulteriormi informazioni, se non miglioramenti nella determinazione della durata del periodo.\nOsservazioni dalla Terra.\nNel XIX secolo, Laplace forn\u00ec una prima stima della massa di Io studiando la risonanza orbitale esistente tra i satelliti medicei e valutando le perturbazioni indotte dall'uno nel moto degli altri. Determin\u00f2 in tal modo un valore per la massa di Io pari a circa un quarto di quello effettivo.\nNel corso degli anni, furono via via fornite stime migliori, utilizzando lo stesso metodo ideato da Laplace; nel 1921 Sampson ottenne un valore inferiore solo del 4% rispetto a quello reale.\nUna prima misura del diametro fu, invece, eseguita per la prima volta da Barnard nel 1897, sfruttando un'occultazione stellare e analizzandola con i dati raccolti in 8 anni di studi. La stima data da Barnard fu di poco meno di 4000\u00a0km, di poco maggiore rispetto ai 3600 misurati al giorno d'oggi.\nAltre occultazioni nel XX secolo permisero una migliore stima del diametro. Inoltre, l'utilizzo di telescopi sempre pi\u00f9 potenti permise di rilevare la forma leggermente ellittica e il colore giallastro di quello che prima di allora era sempre stato solo un puntino.\nOsservazioni ravvicinate.\nFu agli inizi degli anni settanta che le conoscenze fecero un balzo di qualit\u00e0 con l'arrivo nel sistema di Giove di sonde spaziali per l'osservazione ravvicinata. Sebbene Io non sia mai stata raggiunta da una missione spaziale appositamente sviluppata (anche se ci son state proposte in tal senso), \u00e8 stata pi\u00f9 volte avvicinata in occasione di passaggi di sonde spaziali sviluppate per lo studio di Giove e del suo sistema, oppure che hanno sfruttato il pianeta per eseguire manovre di fionda gravitazionale.\nPioneer 10.\nPioneer 10 della NASA fu la prima sonda spaziale ad effettuare un passaggio ravvicinato di Io, a soli 357\u00a0000 chilometri il 3 dicembre 1973. Da Pioneer 10 non arriv\u00f2 nessuna foto ravvicinata della luna, perch\u00e9 la trasmissione si perse a causa dell'intenso campo radioattivo, ma solo qualcuna presa a grande distanza durante l'osservazione di Giove; tuttavia fu possibile eseguire una misura del diametro sfruttando l'interruzione del segnale radio trasmesso dalla sonda verso la Terra occorsa durante l'ocultazione del Pioneer 10 da parte di Io. L'esperiment\u00f2 rivel\u00f2 inoltre la presenza di una ionosfera, suggerendo la presenza anche di un'atmosfera.\nPioneer 11.\nUn anno dopo, una sonda destinata al passaggio ravvicinato di Giove e Saturno, Pioneer 11, mand\u00f2 la prima foto di ravvicinata di Io, che rimase l'unica fino alla fine degli anni settanta. La sonda pass\u00f2 il 2 dicembre 1974 a 314\u00a0000 chilometri da Io. La misura delle perturbazioni provocate dal passaggio in prossimit\u00e0 del satellite sulle orbite di Pioneer 10 e 11 permise di ottenere una migliore stima della sua massa.\nVoyager 1.\nNel marzo del 1979 arriv\u00f2 la prima serie di immagini dettagliate della superficie di Io grazie alla sonda Voyager 1, equipaggiata con strumenti ben pi\u00f9 sensibili del programma Pioneer. Le immagini fornite agli scienziati permisero di identificare i rilievi sulla superficie, di vedere chiaramente i crateri e perfino di assistere all'eruzione di un vulcano. Le nuove foto avevano una risoluzione che raggiunse in alcuni punti un chilometro per pixel.\nNel punto di massima vicinanza, il 5 marzo a poco pi\u00f9 di 20\u00a0000 chilometri, le foto avrebbero potuto raggiungere una risoluzione ancora maggiore, ma gli intensi campi di Giove interferirono con alcuni strumenti, in particolare con l'orologio di bordo, limitando il tempo di esposizione delle foto.\nIo aiut\u00f2 la sonda a proseguire verso Saturno, l'8 marzo infatti Voyager 1 mand\u00f2 nuovamente immagini di Io al controllo di terra per determinare la posizione della sonda, sfruttando la posizione delle stelle nello sfondo. Queste nuove immagini non furono prive di sorprese: gli scienziati furono in grado infatti di identificare ben nove eruzioni vulcaniche in corso, rivelando un'intensa attivit\u00e0 geologica del satellite.\nVoyager 2.\nLe scoperte della seconda sonda del programma, Voyager 2, non furono tante quanto quella della prima, soprattutto per via della traiettoria della sonda che pass\u00f2 a pi\u00f9 di un milione di chilometri da Io il 9 luglio dello stesso anno. Il confronto delle immagini delle due sonde a distanza di pochi mesi permise di identificare differenze sulla superficie che confermarono l'intensa attivit\u00e0 geologica.\nUlysses.\nNel 1992 la sonda Ulysses pass\u00f2 nelle vicinanze di Giove per effettuare una manovra di cambio di piano orbitale. Nonostante la sonda non fosse programmata per osservazioni di Io, not\u00f2 un flusso di particelle della dimensione media di 10 \u03bcm a cui gli scienziati non seppero dare spiegazioni. Solo con l'arrivo della sonda Galileo si scopr\u00ec che quel flusso era originato da Io.\nSonda Galileo.\nNel 1989 venne lanciata la prima sonda destinata allo studio sistematico di Giove, con una permanenza in orbita di diversi anni e non pi\u00f9 un semplice passaggio ravvicinato. La sonda Galileo arriv\u00f2 nell'orbita di Giove a dicembre del 1995 dopo ben 6 anni di viaggio e rimase in orbita fino al 2003 quando precipit\u00f2 nell'atmosfera del pianeta distruggendosi. In 8 anni di osservazione, la sonda effettu\u00f2 continui passaggi ravvicinati presso le lune di Giove. In particolare effettu\u00f2 ben 7 passaggi a meno di 1000\u00a0km da Io, il pi\u00f9 vicino dei quali il 17 gennaio 2002 a soli 102 chilometri dalla superficie. Molte delle immagini sono andate perse a causa dell'intensa attivit\u00e0 di Giove e a causa di un problema dell'antenna ad alto guadagno della sonda che limit\u00f2 la trasmissione di informazioni. La sonda riusc\u00ec comunque a mandare una mole di informazioni di gran lunga superiore a tutte quelle che l'avevano preceduta.\nCassini.\nUn'altra sonda di passaggio, Cassini, con destinazione Saturno, effettu\u00f2 un sorvolo ravvicinato di Giove quando la sonda Galileo era ancora attiva. Gli scienziati colsero l'occasione per effettuare un'osservazione congiunta di Io.\nNew Horizons.\nL'ultima sonda ad aver effettuato un passaggio ravvicinato di Giove \u00e8 stata New Horizons nel febbraio del 2007 con destinazione Plutone. Sebbene la sonda sia passata a pi\u00f9 di due milioni di chilometri da Io, riusc\u00ec a fornire immagini con risoluzione di 11 chilometri per pixel che permiser\u00f2 la scoperta di nuovi vulcani attivi sulla superficie.\nJuno.\nUn'altra sonda, Juno, lanciata nel 2011 con lo scopo di studiare il campo magnetico gioviano, \u00e8 arrivata a destinazione nel 2016 e potrebbe fornire un monitoraggio dell'attivit\u00e0 vulcanica di Io, tramite il suo spettrometro nel vicino infrarosso, il \"Jupiter InfraRed Auroral Mapper\" (JIRAM)."}
{"id": "5341488", "revid": "1543377", "url": "https://it.wikipedia.org/wiki?curid=5341488", "title": "Tim Saunders", "text": "Biografia.\nTim Saunders scrive poesia e giornalismo in lingua cornica, bretone, gallese e irlandese. Risiede a Cardiff, in Galles; ma \u00e8 nato a St. Tudy, nel distretto di Bodmin, in Cornovaglia. \u00c8 un bardo del \"Gorseth Kernow\" (Associazione dei poeti della Cornovaglia). In qualit\u00e0 di storico letterario \u00e8 stato il curatore editoriale delle due antologie di letteratura cornica \"The Wheel\" e \"Nothing Broken\". Mentre \"The High Tide\" \u00e8 la sua pi\u00f9 conosciuta raccolta di poesie personali, sempre in lingua cornica.\nHa due figlie, Gwenno Saunders e Ani Saunders, un tempo cantanti del gruppo musicale britannico pop indie The Pipettes, dove Gwenno era anche tastierista. Ora sono artiste soliste.\nDopo avere scritto per anni in lingua cornica \"unificata\", Tim Saunders fu il primo a proporne una riforma, creando un proprio stile che revisionava ogni aspetto della lingua. Con questo suo stile personale scrisse dell'ottima poesia, ma non riusc\u00ec a trovare seguaci. Quando nel 1976 Ken George cre\u00f2 una nuova riforma, il \"cornico comune\", poi approvato nel 1977 dal \"Kesva an Taves Kernewek/Cornish Language Board\" (Consiglio della lingua cornica), Saunders ader\u00ec a questo nuovo stile, con il quale ha scritto e tuttora scrive la sua letteratura successiva alla riforma. Si \u00e8 dichiarato contrario all'elaborazione della \"Standard Written Form\" (Forma scritta unificata), affermando che: ."}
{"id": "5341489", "revid": "1305772", "url": "https://it.wikipedia.org/wiki?curid=5341489", "title": "Antracyt", "text": "Antracyt o Antracit (in ucraino: \u0410\u043d\u0442\u0440\u0430\u0446\u0438\u0442, ) \u00e8 una citt\u00e0 dell'Ucraina di circa abitanti, situata nell'oblast' di Luhans'k. Dall'aprile 2014 \u00e8 \"de facto\" parte della Repubblica Popolare di Lugansk."}
{"id": "5341490", "revid": "28592", "url": "https://it.wikipedia.org/wiki?curid=5341490", "title": "Antratsyt", "text": ""}
{"id": "5341491", "revid": "123823090", "url": "https://it.wikipedia.org/wiki?curid=5341491", "title": "Claudia Coli", "text": "Biografia.\nSi diploma nel 2001 alla scuola del Teatro Stabile di Genova, e completa la sua formazione in Francia allo Studio Pygmalion, e in Italia presso il Centro Teatrale Santa Cristina diretto da Luca Ronconi. Partecipa a diversi workshop di perfezionamento a Roma con Doris Hicks e Susan Main.\nIl suo debutto sul palcoscenico \u00e8 nel 2000 al Teatro di Genova nello spettacolo \"I reverendi\" per la regia di Jerzy Stuhr. \nSubito dopo si trasferisce a Roma,dove inizia un percorso lavorativo dividendosi tra teatro e cinema.\nNel cinema esordisce nel 2001 in un ruolo da protagonista nel film \"Le parole di mio padre\" di Francesca Comencini, selezionato al Festival di Cannes, nella sezione Un certain regard. Seguono spettacoli teatrali per la regia di Valerio Binasco quali \"Il gabbiano\" di Cechov (nel quale interpreta Nina) e \"Cara professoressa\" di Ljudmila Razumovskaja. \nNel 2003 viene candadata al Premio Ubu come Nuova attrice (under 30).\nTorna al cinema con \"Il fuggiasco\" di Andrea Manni tratto dal romanzo di Massimo Carlotto. \nNel 2004-2005 interpreta Liliana Ungari nella miniserie televisiva \"Amanti e segreti\" per la regia di Gianni Lepre andato in onda su Rai 1.\nNel 2005 il regista Patrice Ch\u00e9reau la sceglie per interpretare Yvonne nel film \"Gabrielle\", dove recita in lingua francese al fianco di Isabelle Huppert.\nSuccessivamente sempre in cinema lavora con Renato De Maria, Francesco Falaschi, Marina Spada e recentemente con Maria Sole Tognazzi nel suo ultimo film \"Io e lei\" (2014). \nIn televisione sempre per la regia di Renato De Maria prende parte al serial \"Medicina generale\".\nNel 2006 prende parte a una mise en espace dal titolo \"Mastroianni e Cechov\" per la regia di Nikita Michalkov. Nel 2008 \u00e8 Natasha nelle \"Tre sorelle\" di Anton Pavlovi\u010d \u010cechov per la regia di Massimo Castri. Nel 2009 firma una sua ideazione assieme al musicista Arturo Annecchino dal titolo \"La signorina Else... e di alcuni piccoli valzer\" tratto da Arthur Schnitzler, un progetto tra parola, musica per pianoforte.\nNella stagione 2012-2013 \u00e8 una delle protagoniste della commedia brillante \"Cercasi tenore\" per la regia di Giancarlo Zanetti al fianco di Gianfranco Jannuzzo.\nSuccessivamente lavora con Elio De Capitani e Ferdinando Bruni prendendo parte allo spettacolo \"Frost/Nixon\" di Peter Morgan prodotto dal Teatro dell'Elfo di Milano."}
{"id": "5341492", "revid": "28592", "url": "https://it.wikipedia.org/wiki?curid=5341492", "title": "\u0160akhtarsk", "text": ""}
{"id": "5341493", "revid": "380453", "url": "https://it.wikipedia.org/wiki?curid=5341493", "title": "Nicholas Hoag", "text": "Biografia.\n\u00c8 figlio dell'allenatore ed ex pallavolista Glenn e della ex pallavolista Donna Kastelic. Ha un fratello maggiore, Christopher, anch'esso pallavolista.\nCarriera.\nClub.\nLa formazione pallavolistica di Nicholas Hoag avviene nella squadra universitaria del , un istituto pre-universitario della provincia canadese del Qu\u00e9bec, con diverse convocazioni nelle selezioni giovanili della nazionale. Nell'annata 2013-14 si trasferisce nel massimo campionato francese, tesserato dal , con cui ottiene la vittoria di due scudetti, due Coppe di Francia ed una Supercoppa francese.\nNel campionato 2015-16 passa al , sempre in Ligue A, con cui si aggiudica il suo terzo scudetto consecutivo. Nel campionato seguente viene ingaggiato dalla , nella Serie A1 italiana. Nella stagione 2017-18 \u00e8 ancora nella massima divisione italiana, ma con la . In quella successiva si trasferisce inizialmente in Polonia per disputare la Polska Liga Siatk\u00f3wki con la maglia dello ; gi\u00e0 a fine novembre, tuttavia, a seguito delle sopravvenute difficolt\u00e0 economiche della formazione polacca, rescinde il contratto con la societ\u00e0 e torna nella Serie A1 italiana, proseguendo la stagione 2018-19 nelle file della , vincendo la Coppa Italia 2018-19.\nPer il campionato 2019-20 si accasa all', in Polska Liga Siatk\u00f3wki, mentre in quello seguente \u00e8 di scena nell'Efeler Ligi turca con la maglia del , con cui si aggiudica la Supercoppa turca. Nell'annata 2021-22 gioca sempre nella massima divisione turca, ma difendendo i colori dell', club allenato dal padre.\nNazionale.\nCon la nazionale Under-21 ottiene la medaglia d'argento e viene nominato MVP al campionato nordamericano Under-21 2010, vincendo in seguito un altro argento alla Coppa panamericana Under-21 2011, dove viene premiato come miglior attaccante. Prende inoltre parte all'Universiade di Kazan' 2013, che la rappresentativa del Canada chiude al quinto posto.\nCon la nazionale maggiore, nel 2015, vince la medaglia d'oro alla NORCECA Champions Cup, quella di bronzo ai XVII Giochi panamericani e un altro oro al campionato nordamericano 2015, torneo nel quale viene premiato come MVP e miglior servizio. In seguito conquista due medaglie di bronzo, prima alla World League 2017 e poi al campionato nordamericano 2017, bissando quest'ultima nel 2019."}
{"id": "5341496", "revid": "486946", "url": "https://it.wikipedia.org/wiki?curid=5341496", "title": "Oblast' di Kharkiv", "text": ""}
{"id": "5341497", "revid": "729019", "url": "https://it.wikipedia.org/wiki?curid=5341497", "title": "Tampa Bay Buccaneers 2015", "text": "La stagione dei Tampa Bay Buccaneers \u00e8 stata la 40\u00aa della franchigia nella National Football League e la seconda sotto la direzione del capo-allenatore Lovie Smith. In possesso della prima scelta assoluta nel Draft NFL 2015, la squadra scelse il quarterback da Florida State Jameis Winston, vincitore dell'Heisman Trophy 2013.\nI Bucs indossarono una toppa commemorativa per celebrare la loro quarantesima stagione. Per la settimana 8, la squadra aveva gi\u00e0 migliorato il record del 2014 (2-14) vincendo la sua terza partita contro gli Atlanta Falcons. All'inizio di dicembre, Tampa Bay era ancora in corsa per un posto nei playoff con un record di 6-6 ma, perdendo tutte le ultime quattro gare, concluse con un bilancio di 6-10 all'ultimo posto della NFC South per il quinto anno consecutivo. Malgrado l'avere mancato l'accesso ai playoff, Doug Martin concluse al secondo posto nella lega in yard corse (solo 82 in meno di Adrian Peterson) e la squadra per la prima volta nella sua storia concluse tra le prime cinque nel miglior attacco.\nIl 6 gennaio 2016, a sorpresa Lovie Smith fu licenziato dopo due stagioni come capo-allenatore.\nCalendario.\nIl calendario della stagione \u00e8 stato annunciato ad aprile 2015."}
{"id": "5341498", "revid": "767487", "url": "https://it.wikipedia.org/wiki?curid=5341498", "title": "Welsh Football League Division Two", "text": "La Welsh Football League Division Two \u00e8 una competizione calcistica gallese. Consta di due categorie; la \"Division One\", la sua maggiore categoria, forma insieme a Mid Wales Football League e Welsh Football League Division Two il terzo livello del sistema dei campionati nazionali gallesi, occupandosi della regione settentrionale del Galles, con eccezione della zona di Wrexham.\nAlbo d'oro.\nRhymney Valley League Division 2\nGlamorgan League Division 2\nWelsh Football League Division 2\nWelsh Football League Division 1\nWelsh Football League Premier Division\nWelsh Football League Division 1\nWelsh Football League Division 2, now Step 3 of the pyramid"}
{"id": "5341499", "revid": "339392", "url": "https://it.wikipedia.org/wiki?curid=5341499", "title": "Krasnoarmiisk", "text": ""}
{"id": "5341500", "revid": "339392", "url": "https://it.wikipedia.org/wiki?curid=5341500", "title": "Krasnyi Lyman", "text": ""}
{"id": "5341501", "revid": "28592", "url": "https://it.wikipedia.org/wiki?curid=5341501", "title": "Khartsyzk", "text": ""}
{"id": "5341502", "revid": "28592", "url": "https://it.wikipedia.org/wiki?curid=5341502", "title": "Yenakiieve", "text": ""}
{"id": "5341503", "revid": "695564", "url": "https://it.wikipedia.org/wiki?curid=5341503", "title": "Big Boi and Dre Present... Outkast", "text": "Big Boi and Dre Present... Outkast \u00e8 un album discografico di greatest hits del gruppo musicale statunitense OutKast, pubblicato nel 2001. Il disco contiene tre inediti e alcune nuove versioni."}
{"id": "5341515", "revid": "28592", "url": "https://it.wikipedia.org/wiki?curid=5341515", "title": "Cattedrale di Nostro Signore e della Vergine del Miracolo", "text": ""}
{"id": "5341516", "revid": "716642", "url": "https://it.wikipedia.org/wiki?curid=5341516", "title": "Welsh National League (Wrexham Area)", "text": "La Welsh National League (Wrexham Area) \u00e8 una competizione calcistica gallese. Consta di due categorie; la \"Division One\", la sua maggiore categoria, forma insieme a Mid Wales Football League e Welsh Football League Division Two il terzo livello del sistema dei campionati nazionali gallesi, occupandosi della regione settentrionale del Galles, con eccezione della zona di Wrexham.\nAlbo d'oro.\nThe league has undergone various restructures in its history, with the number of divisions and their names changing.\n\"For its first season the league had just one division, the Senior Division\"\n\"In 1946 two regional divisions were introduced below the Senior Division\"\n\"In 1949 the regionalised divisions were merged together and the resulting three divisions renamed Divisions One, Two and Three\"\n\"In 1953\u201354 Division Three was not contested due to a lack of clubs\"\n\"In 1954 Division Three was revived\"\n\"In 1960 Division Three was discontinued once again\"\n\"In 1962 Division Three was revived once again\"\n\"In 1969 Division Three was split into two sections, A and B\"\n\"In 1970 the two Division Three sections were reorganised into Divisions Three and Four\"\n\"In 1974 the four divisions were reduced to just two\"\n\"In 1975 Division Three was reintroduced\"\n\"In 1976 Division Three was discontinued once again\"\n\"In 1978 Divisions Three and Four were revived\"\n\"In 1978 Division Four was discontinued once again\"\n\"In 1980 Division Four was once again revived\"\n\"In 1983 Division Four was split into two sections, North and South\"\n\"In 1983 the two Division Four sections were merged back together and the four divisions renamed Premier, One, Two and Three\"\n\"In 1990 Division Three was discontinued\"\n\"In 1999 Division Three was revived\"\n\"In 2008, all reserve and colts teams were split off, leaving two divisions for first teams and two divisions for lower teams\""}
{"id": "5341519", "revid": "1305772", "url": "https://it.wikipedia.org/wiki?curid=5341519", "title": "How to Destroy Angels (disambigua)", "text": ""}
{"id": "5341520", "revid": "767487", "url": "https://it.wikipedia.org/wiki?curid=5341520", "title": "Mannheim Steamroller", "text": "I Mannheim Steamroller sono un gruppo musicale statunitense fondato da Chip Davis nel 1974 e originario del Nebraska.\nIl gruppo \u00e8 conosciuto soprattutto per la sua serie \"Fresh Aire\" e per aver interpretato in chiave moderna i classici della musica natalizia. Solo negli Stati Uniti il gruppo ha venduto 28 milioni di album."}
{"id": "5341524", "revid": "599013", "url": "https://it.wikipedia.org/wiki?curid=5341524", "title": "Classics in the Key of G", "text": "Classics in the Key of G \u00e8 un album in studio del sassofonista statunitense Kenny G, pubblicato nel 1999. Si tratta del primo album di cover. "}
{"id": "5341528", "revid": "1386670", "url": "https://it.wikipedia.org/wiki?curid=5341528", "title": "Rhinanthus minor", "text": "La cresta di gallo minore (nome scientifico Rhinanthus minor ) \u00e8 una pianta erbacea dai delicati fiori gialli, appartenente alla famiglia delle Orobanchaceae.\nEtimologia.\nIl nome del genere (\"Rhinanthus\") \u00e8 stato assegnato dal biologo e scrittore svedese Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) nel 1737, accostando due termini greci: \"rhin\" o \"rhin\u00f2s\" (= naso) e \"\u00e0nthos\" (= fiore) e fa riferimento alla particolare forma del fiore (fiore nasuto). Il nome comune (cresta di gallo minore) fa riferimento ad una certa somiglianza che il fiore presenta con la testa del gallo, in particolare le brattee seghettate ricordano la cresta del pennuto; mentre L'epiteto specifico \"minor\" (= pi\u00f9 piccolo, minore) fa riferimento alle dimensioni della pianta.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Amoenitates Academici seu dissertationes variae physicae, medicae... - 3: 54. 1756\" del 1756.\nDescrizione.\nL'altezza media di queste piante varia da 8 a 30\u00a0cm. La forma biologica \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie. Sono inoltre piante semiparassite (ossia contengono ancora clorofilla) e sono provviste di uno o pi\u00f9 austori connessi alle radici ospiti per ricavare sostanze nutritive.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta e variamente ramosa. Alla base pu\u00f2 essere ginocchiata e la superficie pu\u00f2 essere percorsa da strie scure pi\u00f9 o meno pubescenti.\nFoglie.\nLa forma delle foglie varia da lanceolata a ovata oppure sono quasi lineari con margini dentati (quasi seghettati); sono sessili e lungo il fusto sono disposte in modo opposto. Dimensioni medie delle foglie tipo lanceolato: larghezza 7 \u2013 15\u00a0mm; lunghezza 20 \u2013 40\u00a0mm. Dimensioni medie delle foglie tipo ovato: larghezza 15\u00a0mm; lunghezza 25\u00a0mm. Dimensioni medie delle foglie tipo lineare: larghezza 3\u00a0mm; lunghezza 24\u00a0mm.\nInfiorescenza.\nL'infiorescenza si presenta come un racemo terminale \u201cspiciforme\u201d (con fiori sessili o con brevissimi peduncoli), foglioso con grandi brattee glabre o sparsamente ispide a forma triangolare. Il margine delle brattee \u00e8 percorso da una serie di denti acuti tipo sega e aristati (i denti inferiori sono pi\u00f9 lunghi di quelli superiori e non sono aristati); le brattee sono poco pi\u00f9 lunghe del calice del rispettivo fiore (quelle inferiori sono pi\u00f9 corte). I fiori all'antesi sono contigui, mentre alla fruttificazione quelli inferiori sono pi\u00f9 spaziati. Lunghezza del peduncolo: 1 \u2013 2\u00a0mm. Lunghezza delle brattee: 10 \u2013 20\u00a0mm.\nFiore.\nI fiori sono ermafroditi, zigomorfi (del tipo bilabiato), tetrameri, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti). Lunghezza totale del fiore: 13 \u2013 15\u00a0mm.\nFrutti.\nIl frutto \u00e8 contenuto nel calice (persistente e accrescente) ed ha la struttura di una capsula mucronata a deiscenza variabile e con superficie glabra. La forma \u00e8 arrotondata ma appiattita ai lati. Nel suo interno sono presenti delle logge che si aprono tramite due valve. Nelle logge sono contenuti i semi reniformi provvisti di endosperma, abbastanza grandi ma compressi quasi discoidali e circondati da un'ala traslucida. Diametro dei semi: 3 \u2013 4\u00a0mm.\nRiproduzione.\nIn queste piante il semiparassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Rhinanthus\" comprende circa 30-40 specie distribuite in Europa, Asia settentrionale e Nord America, con la maggiore diversit\u00e0 di specie (circa 30 specie) in Europa, di cui almeno 17 sono presenti nella flora spontanea italiana.\nFilogenesi.\nLa classificazione tassonomica del \"Rhinanthus minor\" \u00e8 in via di definizione in quanto fino a poco tempo fa il suo genere apparteneva alla famiglia delle \"Scrophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\"; anche i livelli superiori sono cambiati (vedi box tassonomico in alto a destra).\nIl numero cromosomico di \"R. minor\" \u00e8: 2n = 14.\nVariabilit\u00e0.\n\"Rhinanthus minor\" \u00e8 a capo del Gruppo di Rhinanthus minor. Si tratta di un gruppo di specie molto simili tra di loro le cui caratteristiche principali sono: la corolla ha un naso corollino breve e arrotondato e (in prospettiva laterale) ha la forma di un semicerchio.\nIl gruppo si compone delle seguenti specie:\nLa corolla in questo genere di fiori \u00e8 di due tipi:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLa cresta di gallo minore in altre lingue \u00e8 chiamata nei seguenti modi:"}
{"id": "5341529", "revid": "199745", "url": "https://it.wikipedia.org/wiki?curid=5341529", "title": "Cresta di gallo minore", "text": ""}
{"id": "5341535", "revid": "965985", "url": "https://it.wikipedia.org/wiki?curid=5341535", "title": "The Moment (Kenny G)", "text": "The Moment \u00e8 il settimo album in studio del sassofonista statunitense Kenny G, pubblicato nel 1996."}
{"id": "5341537", "revid": "767487", "url": "https://it.wikipedia.org/wiki?curid=5341537", "title": "Piacenza Sportiva 1934-1935", "text": "Questa pagina raccoglie le informazioni riguardanti il Piacenza Sportiva nelle competizioni ufficiali della stagione 1934-1935.\nStagione.\nNella stagione 1934-1935 il Piacenza ha disputato il girone E dell'ultimo campionato di Prima Divisione. Con 31 punti in classifica si \u00e8 piazzato in quarta posizione ottenendo con questo risultato l'ammissione al nuovo torneo di Serie C; il campionato di Prima Divisione \u00e8 stato vinto con 38 punti dalla Reggiana che ha disputato le finali nazionali perdendo lo spareggio promozione con il Siena.\nDopo la mancata promozione per un solo punto il Piacenza si ritrova in ristrettezze economiche, ed \u00e8 costretto a impoverire i propri ranghi. La formazione di Carlo Corna si priva dei suoi elementi di spicco, puntando sui piacentini rimasti e sui giovani. Al centro dell'attacco il giovane castellano Carlo Girometta non deluder\u00e0 le attese realizzando 14 reti in campionato, ben sostenuto al suo fianco da Giuseppe Chiesa con 10 centri. A dicembre si infortuna il centromediano Antonio Benassi ed il ruolo di titolare viene affidato al sedicenne Sandro Puppo, per lui sar\u00e0 il trampolino di lancio verso la Serie A. Sono queste le premesse di un campionato che si prospetta difficile per i piacentini, anche perch\u00e9 l'ennesima riforma dei campionati prevede che solo le prime sei classificate, nella prossima stagione disputeranno il nascente campionato di Serie C, mentre solo la prima di questo campionato andr\u00e0 a giocarsi la promozione in Serie B. I biancorossi a sorpresa disputano un onorevole torneo, con un eccellente girone di ritorno che con il quarto posto ottenuto, permette al Piacenza di acciuffare l'ammissione alla nuova Serie C."}
{"id": "5341538", "revid": "339392", "url": "https://it.wikipedia.org/wiki?curid=5341538", "title": "Krasnoarmijs'k", "text": ""}
{"id": "5341542", "revid": "228587", "url": "https://it.wikipedia.org/wiki?curid=5341542", "title": "Kolbotn Idrettslag", "text": "Il Kolbotn Idrettslag, solitamente abbreviato in Kolbotn IL, \u00e8 una societ\u00e0 polisportiva norvegese con sede a Kolbotn, centro abitato della contea di Viken.\nFondata nel 1946, dalla fusione di tre societ\u00e0 preesistenti, annovera squadre che partecipano a numerose discipline sportive, tra le quali le pi\u00f9 rilevanti sono il wrestling, con il proprio atleta Jon R\u00f8nningen in grado di vincere due ori olimpici nella specialit\u00e0, la pallamano, dove primeggi\u00f2 nei primi anni ottanta, la pallavolo, dove la sezione maschile ha conquistato il titolo del campionato nella stagione 1991-1992, e nel calcio, dove la sezione femminile, che milita stabilmente in Toppserien, massimo livello del campionato norvegese di calcio femminile, ha conquistato negli anni duemila per tre volte il titolo di campione di Norvegia ed una Coppa di Norvegia femminile."}
{"id": "5341547", "revid": "61051", "url": "https://it.wikipedia.org/wiki?curid=5341547", "title": "Kolbotn IL", "text": ""}
{"id": "5341548", "revid": "1543377", "url": "https://it.wikipedia.org/wiki?curid=5341548", "title": "Deg\u00fcello", "text": "Deg\u00fcello \u00e8 il sesto album in studio del gruppo musicale rock statunitense ZZ Top, pubblicato dalla casa discografica Warner Bros. Records nell'agosto del 1979.\nL'album raggiunse la ventiquattresima posizione (16 febbraio 1980) della classifica Billboard 200.\nI brani contenuti nell'album e pubblicati anche in formato singolo: \"I Thank You\" e \"Cheap Sunglasses\" furono rispettivamente al #34 ed al #89, della Chart Billboard The Hot 100.\nFormazione.\nNote aggiuntive"}
{"id": "5341560", "revid": "125731930", "url": "https://it.wikipedia.org/wiki?curid=5341560", "title": "El Loco", "text": "El Loco \u00e8 il settimo album in studio del gruppo musicale rock statunitense ZZ Top, pubblicato nel 1981.\nTracce.\nTutte le tracce sono scritte e composte da Billy Gibbons, Dusty Hill e Frank Beard."}
{"id": "5341561", "revid": "1305887", "url": "https://it.wikipedia.org/wiki?curid=5341561", "title": "Sentenza (disambigua)", "text": ""}
{"id": "5341563", "revid": "287204", "url": "https://it.wikipedia.org/wiki?curid=5341563", "title": "La sentenza (film)", "text": ""}
{"id": "5341567", "revid": "695564", "url": "https://it.wikipedia.org/wiki?curid=5341567", "title": "La Futura", "text": "La Futura \u00e8 il quindicesimo album in studio del gruppo musicale rock statunitense ZZ Top, pubblicato nel 2012."}
{"id": "5341569", "revid": "767487", "url": "https://it.wikipedia.org/wiki?curid=5341569", "title": "Piacenza Calcio 1978-1979", "text": "Questa pagina raccoglie le informazioni riguardanti il Piacenza Calcio nelle competizioni ufficiali della stagione 1978-1979.\nStagione.\nNella stagione 1978-1979 il Piacenza disputa il girone A della nuova Serie C1, con 36 punti si piazza in quinta posizione di classifica. Il torneo \u00e8 stato vinto con 50 punti dal Como, che ha in questo modo ottenuto la promozione in Serie B, affiancato dal Parma che ha vinto lo spareggio tra le seconde classificate battendo la Triestina (3-1). Retrocedono in Serie C2 il Trento, il Padova, lo Spezia ed il Modena.\nIl nuovo allenatore del Piacenza \u00e8 l'striano Bruno Fornasaro fautore di un calcio offensivo, che in questa stagione esalta le qualit\u00e0 di Sante Crepaldi possente centravanti prelevato dal Rimini, che imbuca 18 reti, 1 in Coppa Italia e 17 in campionato, dopo un lungo digiuno iniziale. Meno bene il reparto difensivo che subisce troppo, condizionando le prestazioni e le velleit\u00e0 piacentine.\nNella Coppa Italia di Serie C il Piacenza disputa e vince prima del campionato l'11\u00ba girone di qualificazione, eliminando il Parma e l'Audace San Michele Extra, poi cede il passaggio alla Reggiana nel doppio turno dei sedicesimi di finale della manifestazione."}
{"id": "5341572", "revid": "767487", "url": "https://it.wikipedia.org/wiki?curid=5341572", "title": "Beware of Dog", "text": "Beware of Dog \u00e8 il primo album in studio del rapper statunitense Lil' Bow Wow, pubblicato nel 2000. All'album ha collaborato tra gli altri Bryan-Michael Cox come autore."}
{"id": "5341575", "revid": "117954811", "url": "https://it.wikipedia.org/wiki?curid=5341575", "title": "Bonaventura (disambigua)", "text": ""}
{"id": "5341576", "revid": "767487", "url": "https://it.wikipedia.org/wiki?curid=5341576", "title": "Doggy Bag (Bow Wow)", "text": "Doggy Bag \u00e8 il secondo album in studio del rapper statunitense Lil' Bow Wow, pubblicato nel 2001."}
{"id": "5341591", "revid": "1924342", "url": "https://it.wikipedia.org/wiki?curid=5341591", "title": "Unleashed (Bow Wow)", "text": "Unleashed \u00e8 il terzo album in studio del rapper statunitense Bow Wow, pubblicato nel 2003."}
{"id": "5341593", "revid": "39884", "url": "https://it.wikipedia.org/wiki?curid=5341593", "title": "Wietse van Alten", "text": "Ha iniziato a tirare con l'arco all'et\u00e0 di 7 anni. \nLa prima gara internazionale di rilievo per Wietse \u00e8 stata nel 1999, quando ha chiuso i Campionati del Mondo di tiro alla targa all'ottavo posto, guadagnandosi un posto nella squadra che avrebbe partecipato alle Olimpiadi. \nAlle Olimpiadi di Sydney nel 2000, van Alten si \u00e8 arreso alle semifinali contro l'australiano Simon Fairweather, ma ha subito recuperato totalizzando il punteggio pi\u00f9 alto nel match per il bronzo contro lo svedese Magnus Petersson, conquistando la medaglia olimpica. La squadra olandese, di cui Wietse faceva parte, si \u00e8 classificata al 9\u00ba posto nella competizione a squadre. \nA seguito di un infortunio al gomito, per il quale \u00e8 stato operato nel 2001, Wietse ha ripreso a tirare a livello internazionale nel 2003, classificandosi al 6\u00ba posto ai Campionati del Mondo di tiro alla targa di New York.\nVan Alten ha partecipato anche alle Olimpiadi Estive 2004, dove con 661 si \u00e8 classificato al 14\u00ba posto. Ha superato la prima fase delle eliminatorie battendo per 152-151 Ricardo Merlos di El Salvador, ma ai trentaduesimi si \u00e8 arreso all'italiano Ilario Di Bu\u00f2 per 164-160. Ha quindi chiuso la gara individuale alla 27\u00aa posizione. Nella gara di squadra, Wietse e i suoi compagni Pieter Custers e Ron van der Hoff hanno chiuso al 5\u00ba posto. \nNell'estate del 2004 Wietse ha raggiunto la prima posizione nella ranking mondiale arcieristica. \nDa dicembre 2012 Van Alten \u00e8 il capotecnico della Nazionale Italiana di Tiro con l'arco."}
{"id": "5341594", "revid": "767487", "url": "https://it.wikipedia.org/wiki?curid=5341594", "title": "Incubo infernale", "text": "\"Incubo infernale (The Hearse)\" \u00e8 un film del 1980 diretto da George Bowers.\nTrama.\nJane Hardy si stabilisce a Blackford in una casa lasciatale in eredit\u00e0 da una zia morta di recente. Col passare del tempo Jane si rende conto che la casa \u00e8 infestata da presenze e la zia aveva una reputazione molto oscura in paese"}
{"id": "5341595", "revid": "1924342", "url": "https://it.wikipedia.org/wiki?curid=5341595", "title": "Wanted (Bow Wow)", "text": "Wanted \u00e8 il quarto album in studio del rapper statunitense Bow Wow, pubblicato nel 2005."}
{"id": "5341597", "revid": "1494169", "url": "https://it.wikipedia.org/wiki?curid=5341597", "title": "Doggy Bag", "text": ""}
{"id": "5341598", "revid": "61051", "url": "https://it.wikipedia.org/wiki?curid=5341598", "title": "Marie D\u00f8lvik Markussen", "text": "Carriera.\nClub.\nPromettente atleta del campionato norvegese di calcio femminile e gi\u00e0 selezionata per le giovanili della Nazionale Under-15, Under-16 e Under-17, nell'edizione 2014 del Premio Kniksen viene selezionata tra le tre migliori esordienti nella Toppserien, il massimo livello femminile, premio poi aggiudicato alla pari ruolo Synne Sofie Kinden Jensen del Kolbotn.\nDopo tre stagioni disputate nelle file dello Stab\u00e6k, a fine dicembre 2016 ha firmato un contratto con la squadra tedesca del Wolfsburg.\nNazionale.\nSelezionata per partecipare all'edizione 2015 dell'Algarve Cup, fa il suo esordio con la maglia della Nazionale maggiore in occasione del torneo.\nIl 24 ottobre 2016 ha ricevuto la candidatura come miglior giovane talento del campionato al premio Kniksen."}
{"id": "5341601", "revid": "287204", "url": "https://it.wikipedia.org/wiki?curid=5341601", "title": "Doggy Bag (album)", "text": ""}
{"id": "5341602", "revid": "287204", "url": "https://it.wikipedia.org/wiki?curid=5341602", "title": "Associazione Calcio Mantova 1988-1989", "text": "Questa pagina raccoglie le informazioni riguardanti lAssociazione Calcio Mantova nelle competizioni ufficiali della stagione 1988-1989.\nStagione.\nNella stagione 1988-89 il Mantova anche per questa stagione allenato da Mario Corso, ha disputato il girone A del campionato di Serie C1, con 33 punti si \u00e8 piazzato in nona posizione di classifica, il torneo \u00e8 stato vinto con 46 punti dalla Reggiana che \u00e8 salita in Serie B con la Triestina, giunta al secondo posto con 44 punti. Quattro giocatori virgiliani meritano la ribalta per questa stagione, il regista e direttore dell'orchestra virgiliana Andrea Agostinelli, il difensore Raffaele Sergio un piede destro che gioca terzino fluidificante a sinistra, ormai pronto a spiccare il salto in Serie A, passa alla Lazio al termine della stagione, e i due attaccanti, il romagnolo Gianluca Baldini sempre al posto giusto nel momento giusto e autore di otto reti, ed il bresciano Luigi Zerbio con nove reti segnate in campionato in sole 19 presenze, tutti da met\u00e0 febbraio in poi. Nella Coppa Italia di Serie C il Mantova disputa e vince il girone E, eliminando il Chievo, il Suzzara ed il Trento, poi nello spareggio per accedere agli ottavi, viene eliminato dal Modena nel doppio confronto."}
{"id": "5341603", "revid": "1924342", "url": "https://it.wikipedia.org/wiki?curid=5341603", "title": "The Price of Fame (album)", "text": "The Price of Fame \u00e8 il quinto album in studio del rapper statunitense Bow Wow, pubblicato nel 2006."}
{"id": "5341604", "revid": "124730510", "url": "https://it.wikipedia.org/wiki?curid=5341604", "title": "Hoevelaken", "text": "Hoevelaken () \u00e8 una cittadina di circa abitanti del centro dei Paesi Bassi, facente parte della provincia della Gheldria e situata nella regione della Veluwe. Dal punto di vista amministrativo, si tratta di un ex-comune, accorpato dal 2000 alla municipalit\u00e0 di Nijkerk.\nEtimologia.\nIl toponimo \"Hoevelaken\", attestato anticamente come \"Hovelake\", \"Hoflake\", \"Hoevelaecken\" (1282), significa letteralmente \"corte del (fiume) Laak\", essendo formato, nella prima parte dal termine \"hof\", \"corte\", e, nella seconda, parte dal nome del fiume Laak.\nGeografia fisica.\nCollocazione.\nHoevelaken/Menaldum si trova nella parte nord-occidentale della provincia della Gheldria, al confine con la provincia di Utrecht, tra le localit\u00e0 di Nijkerk e Barneveld (rispettivamente a sud della prima e a nord della seconda) e a pochi chilometri ad est di Amersfoort.\nStoria.\nLa localit\u00e0 fu menzionata per la prima volta in alcuni documenti nel 1132. All'epoca, figurava come una propriet\u00e0 del vescovo di Utrecht Andrea, al quale fu ceduta in prestito da Lotario II di Sassonia.\nFino al 1263 Hoevelaken fu governato dalla famiglia Van Stoutenburg, quindi (dal 1402 al 1633) dalla famiglia Van Zuylen van Nievelt e in seguito (dal 1664 al 1732) dalla famiglia Van Lynden.\nStemma.\nLo stemma di Hoevelaken, dominato dai colori rosso, giallo/oro e bianco/grigio/argento e formato da cinque sezioni (di cui una centrale) con in testa una corona, \u00e8 il frutto della combinazione degli stemmi delle tre signorie che hanno governato Hoevelaken, ovvero dallo stemma della famiglia Van Stoutenburg, costituito da sei gigli di color rosso su sfondo bianco e che compare nella sezione centrale, dallo stemma della famiglia Van Zuylen van Nievelt, che compare nella prima e nella quarta sezione, e dallo stemma della famiglia Van Lynden, costituito da una croce dorata su sfondo rosso e che compare nella terza e nella quarta sezione.\nArchitettura.\nHoevelaken vanta 12 edifici classificati come \"rijksmonumenten\".\nEdifici d'interesse.\nHuize Hoevelaken.\nTra gli edifici principali di Hovelaken, figura la Huize Hoevelaken o Huis Hoevelaken, un edificio costruito nel 1679 (anche se si fa menzione di un edificio con questo nome gi\u00e0 nel XIII secolo), ma demolito e ricostruito nella forma attuale nel 1925.\nSport.\nLa squadra di calcio locale \u00e8 l'SC Hoevelaken, club fondato nel 1963."}
{"id": "5341605", "revid": "1974457", "url": "https://it.wikipedia.org/wiki?curid=5341605", "title": "Indebita limitazione di libert\u00e0 personale", "text": "L'indebita limitazione di libert\u00e0 personale \u00e8 un delitto contro la libert\u00e0 personale previsto dal diritto penale italiano, punito dall'art. 607 del codice penale.\nStruttura.\nL'art. 607 c.p. configura un reato proprio del pubblico ufficiale, distinto in tre fattispecie.\nIl pubblico ufficiale dev'essere preposto (direttore o chi ne fa le veci) o addetto (dirigente, segretario, ragioniere, assistente tecnico, medico, insegnante, cappellano) all'istituto; quest'ultimo non pu\u00f2 consistere in uno stabilimento d'altro tipo rispetto a quelli menzionati dalla legge.\nOggettivit\u00e0 giuridica.\nLa norma si inserisce nell'ambito della tutela della libert\u00e0 personale del detenuto (art. 607-609 c.p.): questa libert\u00e0 infatti, pur gravemente limitata e \u00abresiduale\u00bb, non \u00e8 mai del tutto soppressa. La predisposizione della tutela \u00e8 conforme alle previsioni degli art. 134 e 273 della Costituzione: il primo infatti punisce gli abusi (violenze fisiche e morali) sui detenuti; il secondo sancisce i principi di umanit\u00e0 e rieducativit\u00e0 della pena.\nTrattamento sanzionatorio e critiche.\nI limiti edittali della pena consistono rispettivamente in 15 giorni nel minimo e 3 anni nel massimo.\nPoich\u00e9 il reato rappresenta un'ipotesi speciale di sequestro di persona (che consiste a sua volta nel privare qualcuno della libert\u00e0 personale), e poich\u00e9 quest'ultima fattispecie \u00e8 punita con una pena pi\u00f9 severa (da 2 a 8 anni di reclusione), si ritiene che l'art. 607 c.p. preveda un privilegio ingiustificato per gli operatori carcerari, in linea con l'ideologia ispiratrice del codice. L'indebita limitazione di libert\u00e0 personale \u00e8 inoltre una figura privilegiata anche rispetto all'abuso d'ufficio, il quale a sua volta \u00e8 sanzionato con una pena pi\u00f9 elevata.\nLa norma trova comunque scarsissima applicazione."}
{"id": "5341607", "revid": "28592", "url": "https://it.wikipedia.org/wiki?curid=5341607", "title": "Khan di Siberia", "text": ""}
{"id": "5341609", "revid": "663330", "url": "https://it.wikipedia.org/wiki?curid=5341609", "title": "IronE Singleton", "text": "Biografia.\nSingleton si \u00e8 laureato presso l'Universit\u00e0 della Georgia in tecniche comunicative e teatrali. Ha giocato anche nella squadra di calcio Georgia Bulldogs football nel 1998. \u00c8 conosciuto maggiormente per la sua interpretazione del personaggio di Theodore \"T-Dog\" Douglas nella serie televisiva \"The Walking Dead\".\nDoppiatori italiani.\nNelle versioni in italiano dei suoi film, IronE Singleton \u00e8 stato doppiato da:"}
{"id": "5341610", "revid": "767487", "url": "https://it.wikipedia.org/wiki?curid=5341610", "title": "New Jack City II", "text": "New Jack City II \u00e8 il sesto album in studio del rapper statunitense Bow Wow, pubblicato nel 2009."}
{"id": "5341619", "revid": "880563", "url": "https://it.wikipedia.org/wiki?curid=5341619", "title": "Colonne votive di Brugherio", "text": "Le colonne votive di Brugherio furono erette alla fine dell'epidemia di peste che colp\u00ec Monza e dintorni nel 1576, nei quattro punti del territorio in cui erano stati posti gli altari utili alla celebrazione delle funzioni religiose.\nNotizie di questa epidemia si trovano negli appunti relativi alle visite alla popolazione dell'arcivescovo di Milano, san Carlo Borromeo. La peste del 1576 venne infatti chiamata \"peste di San Carlo\" a ricordo della vicinanza del prelato alle persone colpite.\nLe colonne votive.\nDurante l'imperversare della peste, i fedeli si riunivano in preghiera intorno ad altari posti all'aperto, per evitare il contagio a cui sarebbero stati esposti in luoghi chiusi. Una volta terminata l'epidemia, e quindi smantellati gli altari, si decise di erigere al loro posto delle colonne votive, come atto di devozione e ringraziamento da parte dei sopravvissuti.\nQueste colonne sono collocate:\nAlla sommit\u00e0 di tutte compare il simbolo della croce, sostenuta da particolari architettonici riconoscibili (sfere, pigne, capitelli, ecc.). In alcuni casi le colonne riportano anche delle iscrizioni, non sempre leggibili.\nColonna votiva di piazza Roma.\n\u00c8 situata a lato della chiesa parrocchiale.\nSulla sfera in alto sono incise le seguenti parole: \"In hoc signo vinces\", sul capitello \"Sacrum Christo Iesu Deo\" e sulla base della colonna \"Sicut Moses esaltavi Serpentem in Deserto sic\".\nSul blocco di pietra che costituisce il piedistallo \"Spes omnium Salus Fidellium Branda Scottus fecit fieri. Anno Nativitatis MDLXX Maj I\". (L'iscrizione dell'anno \u00e8 presumibilmente incompleta in quanto la colonna fu fatta erigere da Bernardo Scotti nel 1576).\n\u00c8 conosciuta anche come croce Scotti.\nColonna votiva di viale Lombardia.\nSituata nei pressi del cimitero vecchio (ma preesistente ad esso) sul viale Lombardia, \u00e8 caratterizzata da una pigna nella parte superiore. Anche su questa come nella precedente \u00e8 ricordato il nome del costruttore brugherese Bernardo Scotti, che la fece erigere nel 1578. Per anni \u00e8 stata poco visibile, incorporata nel muro di cinta della costruzione e seminascosta dalla vegetazione. In tempi recenti \u00e8 stata spostata dall'altro lato della strada.\nSulla base della colonna sono incise le seguenti parole: \"Sicut Mojses exaltavit Serpentem in Deserto\". Sopra una pietra quadrata posta sotto la base: \"Ego sum lux Mundi via veritas et vita vivorum\". Nel lato occidentale del piedistallo: \"Sic Deus dilexit Mundum ut Filium suum unigenitum daret pro nobis\". Nel lato orientale: \"Ecce nomen super omne nomen et omne genuflectatur ei\". Nel lato settentrionale: \"Hic quem videtis solus vere Dominus noster est et gloria nostra. Branda Scotus fecit\".\n\u00c8 conosciuta anche come croce di Brugherio, o di casa Scotti.\nColonna votiva della Torazza.\n\u00c8 situata al bivio della Torazza. Ha sulla propria base le seguenti scritte: \"Monumento votivo a ricordo della pestilenza 1576\", \"Abbattuto dal ciclone 1928\", \"Riedificato nel 1929 dalla famiglia di Angelo Cazzaniga\".\nColonna votiva di San Damiano.\nDi questa colonna non rimane nessuna traccia nelle cronache di storia locale."}
{"id": "5341621", "revid": "1494169", "url": "https://it.wikipedia.org/wiki?curid=5341621", "title": "Schirru", "text": ""}
{"id": "5341623", "revid": "1543377", "url": "https://it.wikipedia.org/wiki?curid=5341623", "title": "Anno Internazionale della Luce", "text": "L' Anno Internazionale della Luce e delle tecnologie basate sulla luce, 2015, \u00e8 un'iniziativa delle Nazioni Unite che ha lo scopo di sensibilizzare sul progresso delle tecnologie basate sulla luce e sulle loro applicazioni. L'Anno Internazionale della Luce 2015 ha aperto con una cerimonia svoltasi 19-20 gennaio a Parigi.\nStoria.\nL'Anno Internazionale della Luce \u00e8 un'iniziativa approvata dalle Nazioni Unite per sensibilizzare su come le tecnologie ottiche possono promuovere lo sviluppo sostenibile e procurare delle soluzioni per il risparmio energetico, per l'agricoltura, le comunicazioni e la salute.\nI delegati UNESCO del Ghana e del Messico hanno introdotto la proposta al Comitato Esecutivo, spiegando la motivazione e la missione alla base l'Anno Internazionale della Luce. La risoluzione \u00e8 stata adottata dal comitato esecutivo affiancato dai co-firmatari e da altri 28 Consiglieri.\nLa risoluzione A/RES/68/221 l'adozione dell'iniziativa dell'Anno Internazionale della Luce 2015 in 20 dicembre 2013. Il Principe Andrea, Duca di York \u00e8 un padrino ufficiale dell'iniziativa."}
{"id": "5341626", "revid": "767487", "url": "https://it.wikipedia.org/wiki?curid=5341626", "title": "Il guerriero del ring", "text": "\"Il guerriero del ring (Body and Soul)\" \u00e8 un film del 1981 diretto da George Bowers, remake della pellicola \"Anima e corpo\" del 1947.\nTrama.\nUn giovane pugile lotta per diventare un campione, tuttavia una volta raggiunto il successo perde di vista ci\u00f2 che \u00e8 veramente importante nella vita e solo l'amore della sua fidanzata lo far\u00e0 tornare sulla retta via."}
{"id": "5341629", "revid": "410660", "url": "https://it.wikipedia.org/wiki?curid=5341629", "title": "Jimmy's Hall", "text": ""}
{"id": "5341631", "revid": "729019", "url": "https://it.wikipedia.org/wiki?curid=5341631", "title": "Oakland Raiders 2015", "text": "La stagione degli Oakland Raiders \u00e8 stata la 46\u00aa della franchigia nella National Football League, la 56\u00aa complessiva e la prima sotto la direzione del nuovo capo-allenatore Jack Del Rio. Malgrado un netto miglioramento rispetto alla stagione precedente, terminata con un record di 3-13, la squadra fu eliminata dalla corsa per un posto nei playoff con la sconfitta nella settimana 15 contro i Green Bay Packers.\nCalendario.\nIl calendario della stagione \u00e8 stato annunciato ad aprile 2015."}
{"id": "5341632", "revid": "767487", "url": "https://it.wikipedia.org/wiki?curid=5341632", "title": "Eagle When She Flies", "text": "Eagle When She Flies \u00e8 un album in studio della cantante country statunitense Dolly Parton, pubblicato nel 1991."}
{"id": "5341633", "revid": "47767", "url": "https://it.wikipedia.org/wiki?curid=5341633", "title": "Metrano di Alessandria d'Egitto", "text": ""}
{"id": "5341657", "revid": "88740", "url": "https://it.wikipedia.org/wiki?curid=5341657", "title": "Colbertaldo", "text": "Colbertaldo (\"Cobartaldo\" in veneto) \u00e8 una frazione di 1105 abitanti del comune italiano di Vidor, in provincia di Treviso, in Veneto.\nGeografia fisica.\nSi trova nella parte settentrionale del territorio comunale, sviluppandosi ai piedi dei rilievi collinari\nche delimitano a ovest e a nord il Quartier del Piave (col Polenta, 211 m; col Castellon, 235 m; col Maor, 368 m).\nIl paese \u00e8 attraversato da due corsi d'acqua: il Torrente Teva, a nord-ovest lungo il confine con il comune di Valdobbiadene, e il rio Rosper, il quale contribuisce alla formazione dei caratteristici pal\u00f9, aree umide tipiche della Sinistra Piave trevigiana.\nStoria.\nDi origini assai antiche, Colbertaldo lega la sua storia all'omonima famiglia Di Colbertaldo che viveva in un castello eretto prima dell'XI secolo.\nMonumenti e luoghi d'interesse.\nChiesa Parrocchiale di Sant'Andrea Apostolo.\nDal punto di vista ecclesiastico Colbertaldo dipese a lungo da Col San Martino, una delle trentasei pievi della diocesi di Ceneda. Non si hanno notizie di chiese nel paese sino al 1544, quando \u00e8 citata la curaziale di Sant'Andrea.\nNel 1642 il luogo di culto venne dichiarato parrocchiale. L'edificio attuale fu costruito tra 1732 e il 1740 e venne consacrato dal vescovo Lorenzo Da Ponte nel 1742. Ha subito degli ampliamenti tra il 1897 e il 1903, per essere nuovamente riconsacrato il 30 novembre 1906 dal vescovo Andrea Caron. Pi\u00f9 tardo il campanile, opera dell'ingegner Schiratti, iniziato nel 1926 e inaugurato il 30 novembre 1937.\nLa chiesa \u00e8 posta sulla sommit\u00e0 di una piccola collinetta ed \u00e8 raggiungibile attraverso una lunga scalinata che porta al portale maggiore sito al centro della facciata. Ai lati della porta principale si trovano due nicchie, dove al loro interno trovano posto le statue in pietra di san Giovanni Battista e sant'Andrea. L'interno si apre in un'unica ampia navata con grande affresco nel soffitto e tre piccole cappelle laterali dedicate a sant'Antonio da Padova, al Sacro Cuore e alla Madonna di Lourdes. Tutto l'interno \u00e8 dominato dal grande Altare Maggiore sovrastato dal Tabernacolo, entrambi in marmo bianco venato rosso e grigio datati 1790. Al centro di questo Altare spicca un fiore trilobato stilizzato dipinto di marrone, sopra il quale \u00e8 presente una conchiglia scolpita in marmo bianco. Dietro al Tabernacolo domina l'interno la grande pala raffigurante il martirio di sant'Andrea Apostolo, datata 1926 e opera di Valentino Canever. Questa grande pala \u00e8 inserita in una cornice barocca, caratterizzata da un grande manto scolpito in pietra e dipinto di rosso, sostenuto da numerosi angeli e putti. Ai lati della navata sono presenti tre altari, opere di artisti e scultori della Val Gardena, dedicati alla Madonna di Lourdes, al Sacro Cuore di Ges\u00f9 e a Sant'Antonio di Padova. Sempre all'interno, nella controfacciata, sopra l'ingresso centrale, \u00e8 presente una pala raffigurante l'Assunzione di Maria, opera di artisti locali, ispirati al dipinto dell'Assunta dell'Tiziano conservato nella Basilica di Santa Maria Gloriosa dei Frari di Venezia.\nSantuario della Madonna delle Grazie.\nUn altro monumento molto importante sia dal punto di vista culturale che religioso \u00e8 il santuario della Madonna delle Grazie.\nL'edificio \u00e8 posto in una conca circondata dalle Colline del Prosecco di Conegliano e Valdobbiadene. L\u2019origine di questo santuario corrisponde con l\u2019arrivo a Colbertaldo dei servi di Maria del convento di Santa Caterina di Treviso, tra il 1346 e il 1353, in seguito al dilagare della peste nera. Costoro iniziarono a considerare taumaturgica un\u2019icona della Vergine custodita in un piccolo oratorio del posto. \nGrazie a lasciti e donazioni la comunit\u00e0 monastica riusc\u00ec a sopravvivere e fece del convento, costruito nel 1530 la sua fissa dimora. Il complesso altern\u00f2 fasi di pieno sviluppo a momenti di incertezza e di crisi e non raggiunse mai l\u2019imponenza di alcune fondazioni vicine. Nel corso del \u2018700 accus\u00f2 un rapido declino dovuto in parte da alcune controversie sorte con la parrocchia di Colbertaldo. La Serenissima di Venezia giunse quindi alla soppressione del convento nel 1776, tutti i beni vennero consegnati alla parrocchia di Colbertaldo ed il santuario venne rinominato come \u201cospizio\u201d. Nel corso dell\u2019800 divenne un lazzaretto per i malati di colera. \nAl suo interno, al centro della parete dietro l'altare, racchiuso dentro una nicchia con cornice settecentesca, si conserva un affresco che riproduce la \"Madonna col Bambino\" e l\"'Annunciazione\", opera di un ignoto maestro della met\u00e0 del XV secolo. Un'altra opera \u00e8 la grande pala raffigurante la \"Madonna in Gloria\" del XIX secolo che domina l'interno della chiesa. \nIn tempi recenti il santuario \u00e8 stato restaurato ed \u00e8 ora meta di gite, escursioni e pellegrinaggi. Oggi il santuario \u00e8 utilizzato dalla parrocchia per svolgervi celebrazioni e altre attivit\u00e0 spirituali, specialmente nel periodo estivo. L'annesso convento \u00e8 stato in parte restaurato e ospita varie manifestazioni del paese, in particolare i \"Festeggiamenti della Madonna delle Grazie\" (primi due week-end di luglio) il \"Pan e Vin\" (5 gennaio) e la Mostra del Vino prosecco (aprile-maggio)."}
{"id": "5341659", "revid": "61051", "url": "https://it.wikipedia.org/wiki?curid=5341659", "title": "Synne Jensen", "text": "Promettente atleta del campionato norvegese di calcio femminile e gi\u00e0 selezionata per le giovanili delle Nazionali Under-15, Under-16 e Under-17, si aggiudica l'edizione 2014 del Premio Kniksen come migliore calciatrice tra le esordienti nella Toppserien, il massimo livello femminile."}
{"id": "5341661", "revid": "838137", "url": "https://it.wikipedia.org/wiki?curid=5341661", "title": "Philipp Collin", "text": "Gioca nel ruolo di centrale nel .\nCarriera.\nPhilipp Collins inizia a giocare a pallavolo in diverse squadre giovanili tedesche, entrando anche far parte della seconda squadra del Chemie Volley Mitteldeutschland, attiva nei campionati regionali. La prima chiamata ad alti livelli arriva nella stagione 2011-12, quando viene ingaggiato dal Volleyball Club Dresden, club iscritto alla 2. Bundesliga, secondo livello del campionato tedesco: qui ottiene subito la promozione in 1. Bundesliga, categoria in cui esordisce l'anno successivo. Nel frattempo arrivano anche le prime convocazioni nella nazionale tedesca.\nNell'annata 2013-14 si trasferisce nel massimo campionato francese, passando al Tours Volley-Ball e ottenendo subito la vittoria dello scudetto e della Coppa di Francia. Nell'ottobre del 2014 la federazione tedesca squalifica il giocatore per un anno, con decorrenza 20 agosto 2014, con la motivazione di aver saltato tre controlli antidoping nel giro di diciotto mesi. Scontata la pena resta nella squadra di Tours, con cui si aggiudica la Supercoppa francese 2015 e la Coppa CEV 2016-17.\nNella stagione 2017-18 fa ritorno in patria, ingaggiato dal con cui si aggiudica due Supercoppe tedesche e una coppa nazionale."}
{"id": "5341663", "revid": "761672", "url": "https://it.wikipedia.org/wiki?curid=5341663", "title": "Organismi di diritto pubblico", "text": ""}
{"id": "5341666", "revid": "1964823", "url": "https://it.wikipedia.org/wiki?curid=5341666", "title": "Ascoli Calcio 1898 2000-2001", "text": "Questa voce raccoglie le informazioni riguardanti l'Ascoli Calcio 1898 nelle competizioni ufficiali della stagione 2000-2001.\nStagione.\nL' si presenta con rinnovate ambizioni di promozione dopo l'enorme delusione della finale play-off della stagione precedente, persa all'ultimo minuto contro gli acerrimi rivali dell'. Perso il bomber Eddy Baggio, rientrato dal prestito proprio all', arrivano innesti di qualit\u00e0 come il fantasista Gaetano Fontana, l'attaccante Francesco Passiatore, il difensore Marco Pisano ed il centrocampista Cataldo Montesanto. Ai nastri di partenza le favorite oltre all' sembrano il ed il . \nIl campionato inizia con affanno: troppi pareggi portano l' lontana dalle zone calde della classifica e dopo 9 giornate la societ\u00e0 decide di sostituire l'allenatore Enzo Ferrari, con Giovanni Simonelli. La stagione termina con un'eliminazione ai quarti di finale di Coppa Italia di Serie C contro il , il 5\u00ba posto in campionato e la qualificazione ai play-off. Ai play-off l' viene eliminata dal , dovendo ancora una volta rinunciare alle ambizioni di promozione.\nMaglie e sponsor.\nLo sponsor tecnico \u00e8 Legea, mentre lo sponsor ufficiale \u00e8 Carisap\nRisultati.\nPlay-off.\nTabellone"}
{"id": "5341681", "revid": "761672", "url": "https://it.wikipedia.org/wiki?curid=5341681", "title": "Aziende municipalizzate", "text": ""}
{"id": "5341683", "revid": "729019", "url": "https://it.wikipedia.org/wiki?curid=5341683", "title": "Discografia di Bonnie Tyler", "text": ""}
{"id": "5341685", "revid": "123609164", "url": "https://it.wikipedia.org/wiki?curid=5341685", "title": "Convenzioni ex art. 26", "text": "La convenzione ex art. 26 \u00e8 una tipologia di contratto quadro utilizzata in Italia negli appalti pubblici.\nIl nome deriva dall'art. 26 della legge 488/1999, che affida a Consip, per conto del Ministero dell'economia e delle finanze, il ruolo di stipulare tali contratti. Successivamente, le direttive comunitarie 2004/17/CE e 2004/18/CE, introducendo l'Accordo Quadro, hanno ricondotto in tale tipologia contrattuale anche le convenzioni ex art. 26.\nIn Italia, le due direttive sono state recepite nel Codice dei contratti pubblici. La possibilit\u00e0 di stipulare tale tipologia di contratto \u00e8 stata estesa alle centrali regionali di committenza con la legge 296/2006, art. 1, c. 456.\nLe caratteristiche.\nNel settore degli appalti pubblici per convenzione ex art. 26 si intende, quindi, un contratto-quadro con cui Consip o le centrali di committenza regionali individuano - a seguito di procedura di gara - un fornitore che si impegna ad accettare ordini dalle amministrazioni di riferimento fino al raggiungimento del massimale contrattuale. Il modello di funzionamento si basa su di un rapporto trilaterale, reso disponibile dalla centrale di committenza e che si perfeziona direttamente tra fornitore e amministrazione richiedente.\nLe convenzioni ex art. 26 sono idonee per approvvigionamenti standardizzabili e, attraverso l'aggregazione della domanda, consentono di ottenere rilevanti economie di scala sia in termini di processo sia di risparmio sugli acquisti.\nNel 2000, Consip stipula la prima convenzione per l'acquisto di \"servizi di telefonia\"."}
{"id": "5341687", "revid": "767487", "url": "https://it.wikipedia.org/wiki?curid=5341687", "title": "The World Starts Tonight", "text": "The World Starts Tonight \u00e8 il primo album in studio della cantante gallese Bonnie Tyler, pubblicato nel 1977.\nTracce.\nTutte le tracce sono di Ronnie Scott e Steve Wolfe tranne dove indicato."}
{"id": "5341690", "revid": "729019", "url": "https://it.wikipedia.org/wiki?curid=5341690", "title": "Nazionale di roller derby maschile degli Stati Uniti d'America", "text": "La nazionale di roller derby maschile degli Stati Uniti d'America \u00e8 la selezione maggiore maschile di roller derby, il cui nickname \u00e8 Team USA, che rappresenta gli Stati Uniti d'America nelle varie competizioni ufficiali o amichevoli riservate a squadre nazionali. Ha vinto il campionato mondiale di roller derby maschile 2014.\nConfronti con le altre Nazionali.\nQuesti sono i saldi degli Stati Uniti d'America nei confronti delle Nazionali incontrate."}
{"id": "5341692", "revid": "1924342", "url": "https://it.wikipedia.org/wiki?curid=5341692", "title": "Natural Force", "text": "Natural Force \u00e8 il secondo album in studio della cantante gallese Bonnie Tyler, pubblicato nel 1978."}
{"id": "5341694", "revid": "1969978", "url": "https://it.wikipedia.org/wiki?curid=5341694", "title": "Diamond Cut", "text": "Diamond Cut \u00e8 il terzo album in studio della cantante gallese Bonnie Tyler, pubblicato nel 1979.\nTracce.\nTutte le tracce sono di Ronnie Scott e Steve Wolfe, tranne dove indicato."}
{"id": "5341695", "revid": "761672", "url": "https://it.wikipedia.org/wiki?curid=5341695", "title": "D.lgs. 18 agosto 2000, n. 267", "text": ""}
{"id": "5341696", "revid": "3115", "url": "https://it.wikipedia.org/wiki?curid=5341696", "title": "Biennale di Mosca", "text": "La Biennale di Mosca, dedicata all'arte contemporanea (), \u00e8 e esposizioni culturali russe, la cui prima edizione si svolse nel 2005 (28 gennaio-28 febbraio)."}
{"id": "5341697", "revid": "761672", "url": "https://it.wikipedia.org/wiki?curid=5341697", "title": "Enti strumentali", "text": ""}
{"id": "5341698", "revid": "965985", "url": "https://it.wikipedia.org/wiki?curid=5341698", "title": "Goodbye to the Island", "text": "Goodbye to the Island \u00e8 il quarto album in studio della cantante gallese Bonnie Tyler, pubblicato nel 1981.\nTracce.\nTutte le tracce sono di Ronnie Scott e Steve Wolfe, tranne dove indicato."}
{"id": "5341709", "revid": "123609052", "url": "https://it.wikipedia.org/wiki?curid=5341709", "title": "Accordo quadro", "text": "L\u2019accordo quadro nel diritto dell'Unione europea \u00e8 una tipologia di contratto utilizzata negli appalti pubblici che ha come principale caratteristica il non raggiungimento di un accordo completo, ma di sufficienti parti di esso per poter comunque proseguire nel rapporto demandando i dettagli a successive fasi del lavoro.\n\u00c8 stato introdotto a livello comunitario dalle direttive 2004/17/CE e 2004/18/CE del parlamento e del consiglio europeo, che riguardano, rispettivamente, le procedure di appalto dei cosiddetti settori speciali (es. gas, acqua, servizi di trasporto, postali) e le procedure di aggiudicazione degli appalti pubblici di lavori, forniture e servizi.\nIn Italia, le due direttive sono state recepite nel Codice dei contratti pubblici.\nLe caratteristiche.\nNel settore degli appalti pubblici, per accordo quadro si intende, quindi, un accordo tra una stazione appaltante e uno o pi\u00f9 operatori economici \u2013 individuati con procedura di gara \u2013 in cui si definiscono le condizioni della fornitura (es. prezzi, qualit\u00e0), rimandando a successivi \u201cappalti specifici\u201d l'approvvigionamento effettivo delle singole amministrazioni.\nOffre la possibilit\u00e0 alla stazione appaltante di individuare uno o pi\u00f9 fornitori in base a determinate condizioni (c.d. 1\u00ba round di negoziazione), sulla base delle quali le amministrazioni potranno poi procedere a realizzare singoli acquisti (c.d. 2\u00ba round di negoziazione o appalto specifico)."}
{"id": "5341715", "revid": "117862683", "url": "https://it.wikipedia.org/wiki?curid=5341715", "title": "Sistema dinamico di acquisizione", "text": "Il sistema dinamico di acquisizione (SDA) nel diritto dell'Unione europea \u00e8 uno strumento di negoziazione utilizzato negli appalti pubblici.\n\u00c8 stato introdotto a livello comunitario dalle direttive europee 2004/17/CE e 2004/18/CE del Parlamento europeo e del Consiglio europeo, che riguardano, rispettivamente, le procedure di appalto dei cosiddetti settori speciali (es. gas, acqua, servizi di trasporto, postali) e le procedure di aggiudicazione degli appalti pubblici di lavori, forniture e servizi.\nIn Italia, le due direttive sono state recepite nel (Codice dei contratti pubblici).\nCaratteristiche.\nIl sistema dinamico di acquisizione si sviluppa con un processo interamente elettronico, il cui utilizzo \u00e8 previsto per le forniture di beni e servizi standardizzati di uso corrente. \u00c8 assimilabile a un mercato elettronico per acquisti sotto/sopra soglia, dove l'acquisto avviene a seguito di un confronto concorrenziale tra gli operatori ammessi al sistema. Il sistema dinamico di acquisizione rimane aperto per tutta la sua durata a qualsiasi impresa che soddisfi i criteri di selezione. Tutti gli operatori ammessi saranno poi invitati dalle amministrazioni a presentare un'offerta per ogni appalto specifico nell'ambito dello SDA.\nDiffusione.\nIl 27 ottobre 2011 Consip pubblica il primo bando SDA in Italia, relativo ai prodotti farmaceutici, a cui segue il 2 agosto 2012 il bando di Intercent-ER, anch'esso relativo ai prodotti farmaceutici. Il sistema dinamico di acquisto si \u00e8 successivamente consolidato in Italia, soprattutto ad opera delle centrali acquisti, rappresentando sempre di pi\u00f9 uno strumento di semplificazione e di trasparenza delle procedure di gara."}
{"id": "5341726", "revid": "33751", "url": "https://it.wikipedia.org/wiki?curid=5341726", "title": "Formazione degli Oasis", "text": "Questa che segue \u00e8 la lista di tutti i componenti del gruppo rock Oasis, dagli esordi fino allo scioglimento."}
{"id": "5341740", "revid": "46291", "url": "https://it.wikipedia.org/wiki?curid=5341740", "title": "Blandfordia", "text": "Blandfordia \u00e8 un genere di angiosperme monocotiledoni endemico dell'Australia. \u00c8 l'unico genere della famiglia Blandfordiaceae.\nLe piante di questo genere sono comunemente chiamate \"Christmas Bells\" (\"campane di Natale\") per la forma dei loro fiori e per il fatto che in Australia fioriscono in tale periodo.\nIl genere \"Blandfordia\" \u00e8 stato cos\u00ec nominato dal botanico inglese James Edward Smith nel 1804 in onore di George Spencer-Churchill, V duca di Marlborough, Marchese di Blandford.\nDistribuzione e habitat.\nIl genere \u00e8 presente in Australia orientale (Nuovo Galles del Sud, Queensland e Tasmania).\nTassonomia.\nIl genere comprende le seguenti specie:"}
{"id": "5341743", "revid": "123986039", "url": "https://it.wikipedia.org/wiki?curid=5341743", "title": "Roland Leitinger", "text": "\u00c8 fratello dei biatleti Bernhard e Nikolaus, a loro volta sciatori della nazionale austriaca.\nBiografia.\nNato a Sankt Johann in Tirol e originario di Sankt Martin bei Lofer, Leitinger ha esordito in gare FIS nel dicembre del 2006 a Reiteralm giungendo 169\u00aa in un supergigante, in Coppa Europa il 28 novembre 2011 a Trysil, piazzandosi 22\u00ba in slalom gigante, e in Coppa del Mondo il 6 febbraio 2011 nello slalom gigante tenutosi a Hinterstoder, senza riuscire a qualificarsi per la seconda manche.\nIl 21 novembre 2014 ha conquistato il suo primo podio in Coppa Europa, giungendo 3\u00ba nello slalom gigante di Levi, alle spalle del canadese Phil Brown e dello svizzero Elia Zurbriggen; in quella stagione 2014-2015 ha vinto la classifica di slalom gigante del circuito continentale, piazzandosi al 3\u00ba in quella generale. Ai Mondiali di Sankt Moritz 2017, suo esordio iridato, ha vinto la medaglia d'argento nello slalom gigante; due anni dopo ai Mondiali di \u00c5re non ha completato lo slalom gigante, mentre il 23 dicembre ha ottenuto il primo podio in Coppa del Mondo arrivando 3\u00ba nello slalom parallelo dell'Alta Badia. A causa di un infortunio patito a Reiteralm al legamento crociato anteriore del ginocchio destro \u00e8 stato costretto a saltare i Giochi olimpici invernali di PyeongChang 2018.\nAi Mondiali di Cortina d'Ampezzo 2021 si \u00e8 classificato 10\u00ba nello slalom gigante, 5\u00ba nella gara a squadre e non si \u00e8 qualificato per la finale nello slalom parallelo.\nIl 24 ottobre dello stesso anno ha ottenuto il suo secondo podio in Coppa del Mondo, arrivando secondo alle spalle di Marco Odermatt nello slalom gigante di apertura della stagione a S\u00f6lden. Il 9 novembre successivo si infortuna nuovamente nella stessa localit\u00e0 e alla stessa articolazione del 2018, \u00e8 costretto a saltare la stagione olimpica."}
{"id": "5341749", "revid": "531291", "url": "https://it.wikipedia.org/wiki?curid=5341749", "title": "Blandfordiaceae", "text": ""}
{"id": "5341750", "revid": "110157", "url": "https://it.wikipedia.org/wiki?curid=5341750", "title": "Mattanza (album)", "text": "Mattanza \u00e8 il secondo album dei Napoli Centrale, pubblicato dalla Dischi Ricordi nel 1976.\nTracce.\nTesti di Franco Del Prete, musiche di James Senese\nTesti di Franco Del Prete, musiche di James Senese"}
{"id": "5341755", "revid": "287204", "url": "https://it.wikipedia.org/wiki?curid=5341755", "title": "Beta Ethniki 1972-1973", "text": "La Beta Ethniki 1972-1973 \u00e8 stata la 14\u00aa edizione del campionato greco di calcio di secondo livello.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:"}
{"id": "5341757", "revid": "124756563", "url": "https://it.wikipedia.org/wiki?curid=5341757", "title": "Chiesa di San Marco Evangelista (Agnone)", "text": "La chiesa di San Marco evangelista \u00e8 un edificio religioso di Agnone, in provincia di Isernia, ed \u00e8 la chiesa madre della citt\u00e0, nonch\u00e9 una delle pi\u00f9 antiche. Si trova sul punto pi\u00f9 orientale della citt\u00e0 antica, sullo sperone roccioso di Largo Carlo Alberto di Savoia\nStoria e descrizione.\nLa chiesa sorge su un colle a strapiombo sulla vallata, e fu edificata in contemporanea con il rione di San Marco, nella zona a nord di Agnone. Fu iniziata dai Veneziani nell'XI secolo, consacrata al santo patrono della Serenissima, e ampliata nel secolo successivo, citato nel 1114. Nel XV secolo divenne arcipretura regia, composta da sacerdoti anziani e meritevoli. La chiesa \u00e8 stata oggetto nei secoli successivi di vari lavori di trasformazione, come ad esempio l'interno, completamente rimodellato in forme barocche, e con restauri della facciata dopo il terremoto del 1805, che danneggi\u00f2 gran parte del Molise. Fino al 1884 la chiesa era l'unica provvista di fonte battesimale per i neonati, e successivamente le altre chiese furono provviste di acquasantiere, visto lo sviluppo crescente della popolazione.\nLa chiesa ha pianta quadrilatera irregolare, con la facciata soffocata dal poderoso campanile turrito, che termina con cuspide a cipolla tipica della scuola napoletana. Di originale si conserva il portale romanico in pietra bianca, con arco a tutto sesto e lunetta in origine affrescata. In rilievo c'\u00e8 il Leone di San Marco, a testimonianza della fondazione veneziana.&lt;br&gt;L'interno ha navata unica, priva di transetto, con profonde cappelle laterali per gli altari, un soffitto a cassettoni, in stile barocco veneziano, con decorazione policroma, una fuga di semicolonne semi incassate, concluse con capitelli corinzi. L'altare maggiore \u00e8 sistemato al di l\u00e0 di tre archi in stile gotico-veneziano. La chiesa \u00e8 stata oggetto di restauro da parte di Silverio Giovannucci della Soprintendenza, che ha messi in evidenza la stratificazione delle formelle medievale murate nel fronte, gli archi ogivali della zona absidale, la tessitura muraria in pietrame locale disposto a filari irregolari, e il ricco corredo decorativo del XVII secolo.\nL'interno presenta l'altare maggiore dominato da una tela raffigurante \"San Marco che scrive il Vangelo\" (XVII sec), mentre gli altari laterali sono dedicati alla Madonna delle Grazie (raffigurata tra santi che compongono una corona) e a Sant'Anna (con quadro ottocentesco ex voto in ricordo del terremoto del 1805, avvenuto il 26 luglio, la notte della santa). Sempre sul lato destro, accanto alla porta minore, si pu\u00f2 osservare un altare con la reliquia di , compatrona di Agnone insieme a San Cristanziano; di recente costruzione \u00e8 l'altare del Sacro Cuore, con le statue lignee di San Marco e San Raffaele. L'altare della Madonna del Rosario \u00e8 invece barocco, ornato da fiori, foglie e putti osannanti. Accanto c'\u00e8 l'altare del patrono di Agnone, vescovo della citt\u00e0 insieme a Sant'Emidio durante l'impero di Diocleziano.&lt;br&gt;Le statue lignee di maggiore interesse storico sono del XIV secolo, dedicate a San Nicola (opera di Silverio Giovannitti) e alla Madonna col Bambino."}
{"id": "5341800", "revid": "767487", "url": "https://it.wikipedia.org/wiki?curid=5341800", "title": "Analemmata", "text": "Gli anal\u00e8mmata (\u1f00\u03bd\u03b1\u03bb\u03ae\u03bc\u03bc\u03b1\u03c4\u03b1, plurale di \u1f00\u03bd\u03ac\u03bb\u03b7\u03bc\u03bc\u03b1, \u00abbase\u00bb) erano, nel teatro greco antico, due muri posti agli estremi della cavea, che lambivano le \"parodoi\" (cio\u00e8 gli spazi praticabili tra la cavea e la scena)."}
{"id": "5341802", "revid": "311148", "url": "https://it.wikipedia.org/wiki?curid=5341802", "title": "Volkshalle", "text": ""}
{"id": "5341803", "revid": "118176605", "url": "https://it.wikipedia.org/wiki?curid=5341803", "title": "SpongeBob - Il film (videogioco)", "text": "SpongeBob - Il film (\"The SpongeBob SquarePants Movie\") \u00e8 un videogioco basato sull'omonimo film. Il gioco \u00e8 distribuito da Heavy Iron Studios ed \u00e8 stato rilasciato per Xbox, Microsoft Windows, GameCube, Game Boy Advance, PlayStation 2 e telefoni cellulari.\nTrama.\nLa trama vede SpongeBob e il suo amico Patrick avventurarsi nelle profondit\u00e0 dell'abisso per cercare la corona di Re Nettuno e salvare Mr. Krab, affrontando molti nemici e vari pericoli."}
{"id": "5341807", "revid": "28592", "url": "https://it.wikipedia.org/wiki?curid=5341807", "title": "Cattedrale di Montecassino", "text": ""}
{"id": "5341810", "revid": "767487", "url": "https://it.wikipedia.org/wiki?curid=5341810", "title": "Ha da ven\u00ec... don Calogero", "text": "Ha da ven\u00ec\u2026 don Calogero \u00e8 un film del 1951, diretto da Vittorio Vassarotti.\nTrama.\nUn bonario sacerdote eredita una grossa somma di denaro da un allievo della sua scuola elementare, che ha fatto fortuna in America. Immediatamente, tutta la gente del paese inizia per proprio conto a fare progetti, ma il prelato sorprende tutti e decide di destinare la somma al primo della classe, un allievo che sta per espatriare con la sua famiglia in Belgio. Unica condizione posta \u00e8 una catena di solidariet\u00e0; infatti, il bambino, una volta diventato maggiorenne, dovr\u00e0 passare la somma a un altro \"primo della classe\" di quell'Istituto.\nCommento.\nIl film, girato in esterni nel comune di Montopoli di Sabina, venne iscritto al Pubblico registro cinematografico con il n. 1.050. Il film ottenne due visti di censura: la prima presentazione alla Commissione di Revisione Cinematografica avvenne l'8 gennaio 1952, e ottenne il visto n. 11.307 del 23 gennaio 1952, con una lunghezza della pellicola di 2.100 metri. Venne ripresentato in Commissione il 23 dicembre 1952 e ottenne il secondo visto n. 13.433 il 29 dicembre 1952 con una lunghezza di 2.249 metri.. Incass\u00f2 appena 32.000.000 di lire. Conosciuto con tre titoli diversi, \"Il filo d'erba\", \"L'inganno della sposa\" e \"Benvenuto reverendo\"."}
{"id": "5341818", "revid": "28592", "url": "https://it.wikipedia.org/wiki?curid=5341818", "title": "Ex chiesa di San Cipriano", "text": ""}
{"id": "5341819", "revid": "124123", "url": "https://it.wikipedia.org/wiki?curid=5341819", "title": "Philippe de Chauveron", "text": "Biografia.\nDiplomatosi all'\u00c9S\u00c9C di Parigi nel 1986, nel 1999 dirige il suo primo film: Les Parasites."}
{"id": "5341822", "revid": "76963", "url": "https://it.wikipedia.org/wiki?curid=5341822", "title": "Ken George", "text": "Biografia.\nNoto anche con il nome d'arte bardico di Profus an Mortyd (Colui che predice le maree), \u00e8 conosciuto soprattutto per essere stato il creatore del \"cornico comune\", una riforma della lingua cornica, in primo luogo ortografica, che l'autore ritiene pi\u00f9 fedele alla pronuncia del cornico medievale di quanto fosse lo stile precedente detto \"cornico unificato\".\nHa pubblicato pi\u00f9 di 80 titoli sulla linguistica celtica, compresi molti dizionari di cornico come il \"Gerlyver Kernewek Kemmyn\" (Dizionario del cornico comune). La sua opera di traduzione e commento del dramma sacro \"Bewnans Ke\", scoperto di recente, \u00e8 stata pubblicata dal \"Kesva an Taves Kernewek - Cornish Language Board\" (Consiglio della lingua cornica) nel maggio del 2006. Ha ricevuto un plauso per la sua opera nella cerimonia del premio \"Holyer an Gof\". Ha tradotto molti inni e canzoni in cornico, e anche il libretto dell'opera \"Die Zauberfl\u00f6te\" (Il flauto magico) di Wolfgang Amadeus Mozart. Ha composto una notevole quantit\u00e0 di poesia in cornico, tra cui il dramma sacro \"Flogholeth Krist\", modellato sullo stile degli \"Ordinalia\" cornici medievali.\nVive in Cornovaglia. Parla, oltre a inglese e cornico, anche bretone e francese. \u00c8 stato \"Principal Lecturer\" (Primo docente) di Scienze oceaniche allo \"Institute of Marine Studies\" (Istituto di studi marini) dell'Universit\u00e0 di Plymouth.\nFu nominato Bardo del \"Gorseth Kernow\" (Festival della Cornovaglia) nel 1979: Dove adott\u00f2 il proprio nome d'arte che rispecchia uno dei suoi interessi di ricerca nell'oceanografia, essendo l'altro la \"Modellazione numerica\". Ha pubblicato oltre 50 opere nel campo dell'oceanografia, tra le quali il libro di testo \"Tides for Marine studies\" (Le maree per gli studi marini) che ha venduto pi\u00f9 di 1000 copie, numero considerevole per l'argomento specialistico trattato.\n\u00c8 membro del \"Kesva an Taves Kernewek - Cornish language Board\" (Comitato della lingua cornica), uno dei comitati promotori della lingua cornica ed il comitato per la sua promozione nella forma da lui chiamata \"comune\". Ed \u00e8 uno dei rappresentanti di tale comitato presso il \"Gorseth Kernow\" (Associazione letteraria della Cornovaglia).\nHa ottenuto il pensionamento anticipato nel 2006, ed ha intrapreso lo studio della lingua giapponese."}
{"id": "5341824", "revid": "1494169", "url": "https://it.wikipedia.org/wiki?curid=5341824", "title": "Calvisio", "text": ""}
{"id": "5341847", "revid": "1032083", "url": "https://it.wikipedia.org/wiki?curid=5341847", "title": "Sistema dinamico di acquisto", "text": ""}
{"id": "5341851", "revid": "1032083", "url": "https://it.wikipedia.org/wiki?curid=5341851", "title": "Convenzione ex art. 26", "text": ""}
{"id": "5341853", "revid": "1032083", "url": "https://it.wikipedia.org/wiki?curid=5341853", "title": "Appalto specifico", "text": ""}
{"id": "5341860", "revid": "28592", "url": "https://it.wikipedia.org/wiki?curid=5341860", "title": "Calvisio Vecchia", "text": ""}
{"id": "5341861", "revid": "247672", "url": "https://it.wikipedia.org/wiki?curid=5341861", "title": "Calvisio (Finale Ligure)", "text": "Calvisio \u00e8 oggi una frazione del comune di Finale Ligure, in provincia di Savona. Fino al 1869 fu comune autonomo assieme a Verzi.\nGeografia fisica.\nL'attuale Calvisio \u00e8 ubicato sul fondovalle della vallata dello Sciusa, per la maggior parte in destra idrografica dell'omonimo torrente. Qui sorge anche l'attuale chiesa parrocchiale, costruita in stile neo-medioevale. Sulle pendici meridionali del monte Tolla, sempre in destra idrografica della valle ma a circa 120 metri di quota, si trova invece Lacr\u00eama, l'originario nucleo abitato del paese, conosciuto anche col nome Calvisio Vecchio.\nDi Calvisio fanno anche parte i territori boschivi situati nell'altipiano alle sue spalle, un tempo abitati e sfruttati dalla popolazione locale.\nStoria.\nQueste zone sono abitate gi\u00e0 da pi\u00f9 di 10000 anni, dati confermati dai diversi ritrovamenti effettuati in zona, ne \u00e8 un esempio Campo Rotondo, antico e misterioso luogo di culto dei Liguri cinto da una serie di menhir che gli danno una forma ellissoidale.\nIn epoca Romana il territorio viene interessato dal passaggio della \"Via Julia Augusta,\" da qui probabilmente si ebbe la formazione di un \"vicus romano\" il quale and\u00f2 probabilmente in fiamme durante le invasioni barbariche, da qui il nome Lacrem\u00e0 (la cremata) che diede anche il cognome a chi vi abitava ( de Cremata passo poi a Cremata). Interessante l'appellativo guadagnato dagli abitanti di queste zone durante le invasioni barbariche chiamati \"Sciacca teiste\" o letteralmente schiaccia teste, per il particolare modo di difendersi dai barbari lanciando dall'alto delle loro fasce, massi pesanti in grado di fare parecchio danno.\nIl borgo di Calvisio \u00e8 molto antico, (leggenda popolare narra che siano state usate le pietre della strada romana per ricostruirla) come attestano gli edifici tuttora presenti, e la chiesa di San Cipriano era gi\u00e0 stata elevata al rango di parrocchia nel 1356.\nDurante il periodo spagnolo, il paese ebbe il suo periodo pi\u00f9 florido, infatti \u00e8 in questo periodo che abbiamo la bonifica delle zone palustri vicino al fiume Sciusa, e anche l'importante opera di canalizzazione tramite dighe, bedali e pozzi (sistema ancora in funzione fino a met\u00e0 anni '90 e successivamente intubato), che permettevano un migliore utilizzo e sfruttamento delle acque del fiume.\nIl paese costitu\u00ec comune autonomo assieme a Verzi finch\u00e9, nel 1869, assieme a Varigotti (anch'esso allora capoluogo di comune) chiese e ottenne di essere unito a Final Pia. Al tempo risiedevano nel comune poco pi\u00f9 di cinquecento abitanti.\nSegu\u00ec poi le sorti di Final Pia, comune che nel 1927 fu accorpato a Finale Marina e Finalborgo per costituire l'odierno Comune di Finale Ligure.\nToponimo.\nIl toponimo \u00e8 attestato in documenti medievali e moderni come Cravexanae (cfr. Clavesana) o Craviscio, successivamente \"rilatinizzato\" in Calvisio. Probabilmente da ricordursi alla radice \"crap\" per \"rocca, montagna\", riferito alle pareti sovrastanti."}
{"id": "5341866", "revid": "28592", "url": "https://it.wikipedia.org/wiki?curid=5341866", "title": "Ex chiesa dei Santi Giovanni e Paolo", "text": ""}
{"id": "5341867", "revid": "709565", "url": "https://it.wikipedia.org/wiki?curid=5341867", "title": "Ana Mulvoy Ten", "text": ""}
{"id": "5341901", "revid": "287204", "url": "https://it.wikipedia.org/wiki?curid=5341901", "title": "Santi Giovanni e Paolo (disambigua)", "text": ""}
{"id": "5341904", "revid": "486946", "url": "https://it.wikipedia.org/wiki?curid=5341904", "title": "Museo laboratorio della mente", "text": ""}
{"id": "5341906", "revid": "729019", "url": "https://it.wikipedia.org/wiki?curid=5341906", "title": "Jim Brunzell", "text": "Carriera.\nDopo uno sfortunato provino con i Washington Redskins, Brunzell venne avvicinato da Greg Gagne, che lo convinse ad intraprendere l'attivit\u00e0 di lottatore professionista. Si allen\u00f2 con il padre di Gagne, il veterano Verne, insieme ad altri giovani wrestler dell'epoca come Ric Flair, Ken Patera, ed Iron Sheik.\nInizi\u00f2 quindi a combattere in varie federazioni locali, tra le quali la NWA Central States. L\u00ec, form\u00f2 un tag team con Mike George, con il quale vinse il titolo NWA Central States Tag Team Championship il 25 ottobre 1973.\nAmerican Wrestling Association.\nThe High Flyers.\nSuccessivamente, torn\u00f2 in Minnesota ed entr\u00f2 a far parte della federazione di Gagne, l'American Wrestling Association (AWA). In AWA si alle\u00f2 con Greg Gagne in un tag team denominato The High Flyers. Il duo vinse l'AWA World Tag Team Championship il 7 luglio 1977, sconfiggendo Blackjack Lanza &amp; Bobby Duncum. Detennero le cinture di campioni di coppia per pi\u00f9 di un anno, fino al 23 settembre 1978, quando furono privati d'ufficio dei titoli a causa di un infortunio di Brunzell. Nel 1979, Brunzell si trasfer\u00ec nella Mid-Atlantic Championship Wrestling, dove vinse due volte il titolo NWA Mid-Atlantic Heavyweight Championship. Ritorn\u00f2 nell'AWA nel 1981, e il 14 giugno dello stesso anno gli High Flyers riguadagnarono le cinture di campioni battendo The East-West Connection (Jesse Ventura &amp; Adrian Adonis). Nella met\u00e0 degli anni ottanta, Brunzell lott\u00f2 nella zona di Montr\u00e9al per la International Wrestling.\nWorld Wrestling Federation.\nThe Killer Bees.\nBrunzell entr\u00f2 nella World Wrestling Federation nel periodo di espansione della federazione a livello nazionale. Fece coppia con Brian Blair per formare il tag team \"The Killer Bees\". La coppia lottava da face, e cosa insolita, combatteva sia indossando maschere che senza di esse. I Killer Bees indossavano una tenuta gialla e nera, in onore al colore delle api.\nBrunzell &amp; Blair riscossero un successo moderato in WWF. Ebbero feud con Hart Foundation (Bret Hart &amp; Jim Neidhart), The Funks (Jimmy Jack Funk &amp; Hoss Funk), Nikolai Volkoff &amp; The Iron Sheik, che affrontarono a WrestleMania III davanti ad una folla di 93,173 spettatori al Pontiac Silverdome di Detroit. I Killer Bees si separarono senza una vera ragione a met\u00e0 1988. Brunzell continu\u00f2 a lottare come wrestler singolo per qualche periodo, prima di lasciare definitivamente la federazione nell'aprile 1993.\nCircuito indipendente.\nPassato al circuito indipendente, lott\u00f2 prevalentemente nella zona di Chicago. Nella Universal Wrestling Federation si riun\u00ec per breve tempo con B. Brian Blair in una coppia chiamata \"Masked Confusion\" dato che il nome \"The Killer Bees\" era di propriet\u00e0 della WWF, aggiudicandosi i titoli di coppia per due volte. Quando la UWF chiuse i battenti, Brunzell torn\u00f2 nel circuito indipendente dove concluse la carriera nel 1999."}
{"id": "5341908", "revid": "1305772", "url": "https://it.wikipedia.org/wiki?curid=5341908", "title": "Giovanni Paolo", "text": ""}
{"id": "5341914", "revid": "1865216", "url": "https://it.wikipedia.org/wiki?curid=5341914", "title": "Ritratto della famiglia di Ferdinando IV", "text": "Il Ritratto della famiglia di Ferdinando IV \u00e8 un dipinto olio su tela di Angelika Kauffmann, realizzato nel 1782 e conservato all'interno del Museo nazionale di Capodimonte, a Napoli.\nStoria e descrizione.\nIl ritratto, esposto nella sala 37 del Museo nazionale di Capodimonte, nella zona dell'Appartamento Reale della reggia di Capodimonte, venne realizzato durante il soggiorno napoletano di Angelika Kauffmann tra il 1782 e il 1783: proveniente da Londra, la pittrice venne accolta con tutti gli onori, tanto da diventare amica intima della regina Maria Carolina. Il dipinto, durante la sua realizzazione a Roma, venne lodato da Ippolito Pindemonte, mentre nel XIX secolo era gi\u00e0 esposto nel palazzo di Capodimonte, nella Galleria dei Ritratti.\nI protagonisti dell'opera, basata su studi preliminari dal vivo, sono disposti tutti lungo una linea orizzontale su un solo piano, in un atteggiamento confidenziale, seguendo lo schema tipico del modello inglese per i ritratti di gruppo: da sinistra verso destra sono raffigurate Maria Teresa, Francesco che accarezza un cane, altri due sono posti in primo piano, Ferdinando, Maria Carolina, Maria Cristina, Maria Luisa, Maria Amalia e Gennaro Giuseppe, morto infante. Pochi sono gli elementi di arredo come una culla da passeggio, un vaso poggiato su un basamento ed un'arpa, elementi che si rifanno alla natura armoniosa e rigogliosa della Campania felix che si ritrova nello sfondo della tela, quasi indefinita."}
{"id": "5341918", "revid": "281944", "url": "https://it.wikipedia.org/wiki?curid=5341918", "title": "Aeroporto di Kayes", "text": ""}
{"id": "5341932", "revid": "110157", "url": "https://it.wikipedia.org/wiki?curid=5341932", "title": "Shangri La (album)", "text": "Shangri La \u00e8 il secondo album del musicista rock inglese Jake Bugg. Edito il 18 novembre 2013, prende il nome dagli Shangri-La Studios di Malib\u00f9, dove fu registrato.\nFu anticipato dal singolo \"What Doesn't Kill You\", uscito il 23 settembre 2013. Il secondo singolo estratto fu \"Slumville Sunrise\", il terzo \"A Song About Love\" e il quarto \"Me and You\". \nIl 19 novembre 2013 la Island Records ha pubblicato l'album negli USA."}
{"id": "5341959", "revid": "1543377", "url": "https://it.wikipedia.org/wiki?curid=5341959", "title": "Angelo R. Humouda", "text": "Biografia.\nDi padre palestinese e madre genovese, scappa dalla Palestina con la famiglia e trascorre i primi sette anni di vita in un campo di concentramento per profughi, per poi trasferirsi a Genova. Il 5 aprile 1975 fonda la cineteca David W. Griffith a Genova, a via Luccoli, in cui raccoglie un enorme patrimonio di copie di pellicole del periodo del cinema muto. Dal 1978 la cineteca pubblica inoltre la rivista \"Griffithiana\" e una serie di saggi scritti da Humouda in collaborazione col critico Renato Venturelli. \nIn seguito il comune assegna alla cineteca la sede di villa Gruber. La cineteca ha un'aspirazione itinerante e lo stesso Humouda si occupa di movimentare le copie ed effettuare le proiezioni in svariati luoghi d'Italia. Nel 1980, quando Enrico Ghezzi e Marco Salotti realizzano il documentario \"Angelo della Cineteca: David W. Griffith, Angelo R. Humouda e Noi\", la cineteca conta gi\u00e0 pi\u00f9 di 2.000 titoli.\nIl lavoro di Humouda ha ispirato o direttamente contribuito alla creazione della Cineteca del Friuli (che ha intitolato a suo nome la biblioteca), la Cineteca di Bologna, la Videoteca del Lazio, il Festival del Cinema di Salsomaggiore.\nNel 1999 la Cin\u00e9math\u00e8que fran\u00e7aise gli dedica un omaggio, \"Rar\u00e9tes de la Cin\u00e9math\u00e8que D. W. Griffith de G\u00eanes\"."}
{"id": "5341961", "revid": "1605525", "url": "https://it.wikipedia.org/wiki?curid=5341961", "title": "L'uomo \u00e8 forte", "text": "L'uomo \u00e8 forte (noto anche come Paura sul mondo) \u00e8 un romanzo distopico del 1938 di Corrado Alvaro. Ricevette il premio dell'Accademia d'Italia della letteratura 1940.\nScritto dopo un viaggio nella Russia sovietica e ambientato in quel contesto, anche se con riferimenti ai regimi nazifascisti, il romanzo venne considerato sospetto dal regime fascista e fu vietato nella Germania nazista.\nDal romanzo \u00e8 stato tratto lo sceneggiato televisivo \"Paura sul mondo\" per la regia di Domenico Campana del 1979.\nStoria editoriale.\nIl libro fu pubblicato da Bompiani nel maggio 1938.\nIl titolo originale avrebbe dovuto essere \"Paura sul mondo\", ma fu cambiato su pressioni della censura, che fece tagliare anche alcune parti del testo. Il titolo originario \u00e8 stato ripreso in alcune traduzioni del romanzo e nello sceneggiato televisivo che da esso fu tratto nel 1979."}
{"id": "5341969", "revid": "190578", "url": "https://it.wikipedia.org/wiki?curid=5341969", "title": "Bracco d'Auvergne", "text": ""}
{"id": "5341971", "revid": "729019", "url": "https://it.wikipedia.org/wiki?curid=5341971", "title": "Supermarine Southampton", "text": "Il Supermarine Southampton fu un idrovolante a scafo centrale, bimotore e biplano, sviluppato dall'azienda aeronautica britannica Supermarine Aviation Works negli anni venti.\nProposto originariamente sul mercato dell'aviazione militare, e adottato come idroricognitore e pattugliatore marittimo, fu l'idrovolante britannico di maggior successo commerciale nel periodo interbellico, anche nella sua variante civile da 10 passeggeri utilizzata per congiungere l'Inghilterra alla Francia.\nStoria del progetto.\nNei primi anni venti, alla luce delle soddisfacenti prestazioni offerte dal precedente e sperimentale Supermarine Swan, l'Air Ministry, il ministero che a quel tempo sovraintendeva a tutta l'aviazione del Regno Unito, emise un ordine di fornitura per un idrovolante derivato anche se solo allo stato progettuale, procedura piuttosto inusuale per il periodo. Il nuovo modello venne sviluppato da un gruppo di lavoro diretto da R. J. Mitchell, diventato famoso in seguito per aver progettato il celeberrimo Spitfire: indicato dall'azienda come Southampton, il nuovo aereo era uno sviluppo diretto dello Swan, che funse in pratica da prototipo, permettendo in tal modo una pi\u00f9 rapida evoluzione del progetto.\nL'impostazione del Southampton riproponeva quindi quello dello Swan, un idrovolante a scafo dalla velatura biplana e propulsione basata su due motori collocati, in configurazione traente, tra i due piani alari. La prima versione costruita, il Southampton Mk I, era realizzata con struttura interamente lignea, sia nella costruzione delle ali che dello scafo, mentre nel successivo Southampton Mk II quest'ultimo era sostituito da un nuovo scafo ricoperto da una pelle in duralluminio, soluzione che permise un risparmio di peso complessivo di 900\u00a0lb (409\u00a0kg) con conseguente miglioramento dell'autonomia di circa 200 mi (320 km). Nel 1929, 24 esemplari di Mk I furono convertiti allo standard Mk II, ricevendo il nuovo scafo adottato nella seconda versione sviluppata. Gli ultimi esemplari costruiti adottarono nuove ali con struttura metallica adottando presumibilmente la nuova designazione Southampton Mk III.\nLo scafo integrava le tre postazioni difensive dotate di mitragliatrici, una nel naso e due sfalsate nella parte posteriore.\nIl primo esemplare di serie venne portato in volo per la prima volta il 10 marzo 1925, mentre le consegne alla RAF ebbero inizio a met\u00e0 dello stesso anno.\nImpiego operativo.\nI primi esemplari di Southampton furono consegnati ai reparti RAF entrando in servizio nel 1925 con il No. 480 (Coastal Reconnaissance) Flight basato presso la base RAF Calshot. In una serie di voli dimostrativi (in inglese \"showing the flag\") il modello divenne presto famoso per la sua capacit\u00e0 di rimanere in formazione in voli su lunga distanza: le imprese pi\u00f9 rappresentative furono i raid da 43\u00a0500 km (27\u00a0000 mi) compiuti nel 1927 e 1928 da una formazione di quattro Southampton che, partendo da Felixstowe, raggiunsero l'estremo Oriente sorvolando il Mare Mediterraneo, l'India ed atterrando come ultima tappa a Singapore.\nL'interesse sul mercato aeronautico per il Southampton riusc\u00ec a superare i confini nazionali e la Supermarine sottoscrisse contratti di fornitura con l'Argentina, otto esemplari acquistati dall'Armada de la Rep\u00fablica Argentina, la marina militare del paese sudamericano, per la propria componente aerea, la Aviaci\u00f3n Naval, e con la Turchia, che acquist\u00f2 sei esemplari di Mk II nel 1933 rimasti in servizio per 10 anni. Un unico esemplare venne acquistato dal Giappone, che in seguito lo riconvert\u00ec ad uso civile ricavando uno scompartimento passeggeri per 18 posti a sedere. Furono inoltre vennero ceduti due esemplari della versione Mk I ex-RAF all'Australia, mentre un terzo, sempre gi\u00e0 in servizio con la RAF, venne reimmatricolato con marche civili G-AASH e trasferito alla compagnia aerea nazionale Imperial Airways, con la quale oper\u00f2 per tre mesi, dal dicembre 1929, come aereo postale sulla rotta Genova-Alessandria d'Egitto per sostituire uno Short Calcutta perso per incidente.\nLa produzione complessiva si attest\u00f2 a 83 esemplari costruiti, numero cui va aggiunto un singolo esemplare della variante trimotore Southampton Mk X che rimase allo stadio di prototipo."}
{"id": "5341975", "revid": "287204", "url": "https://it.wikipedia.org/wiki?curid=5341975", "title": "Diavolo rosso", "text": "La locuzione diavolo rosso pu\u00f2 riferirsi a:"}
{"id": "5341988", "revid": "1081171", "url": "https://it.wikipedia.org/wiki?curid=5341988", "title": "Philadelphia Eagles 2015", "text": "La stagione dei Philadelphia Eagles \u00e8 stata la 83\u00aa della franchigia nella National Football League, la terza con Chip Kelly come capo-allenatore. Prima dell'inizio delle gare ufficiali, la squadra scambi\u00f2 il proprio quarterback Nick Foles con i St. Louis Rams per il pari ruolo Sam Bradford, ex prima scelta assoluta del Draft NFL 2010, che veniva da una stagione di inattivit\u00e0 a causa di un infortunio.\nMalgrado un record di 6-8 a due gare dal termine in una debole NFC East, la squadra aveva ancora la possibilit\u00e0 di vincere la propria division. Fu per\u00f2 sconfitta nella settimana 16 in casa dai Redskins, mancando cos\u00ec l'accesso ai playoff per il secondo anno consecutivo. Tre giorni dopo, Chip Kelly fu licenziato dagli Eagles e sostituito ad interim dal coordinatore offensivo Pat Shurmur.\nCalendario.\nIl calendario della stagione \u00e8 stato annunciato ad aprile 2015."}
{"id": "5341994", "revid": "438678", "url": "https://it.wikipedia.org/wiki?curid=5341994", "title": "Walking Blues", "text": ""}
{"id": "5341999", "revid": "206217", "url": "https://it.wikipedia.org/wiki?curid=5341999", "title": "Qualcosa ca nu' mmore", "text": "Qualcosa ca nu' mmore \u00e8 il terzo album dei Napoli Centrale, pubblicato dalla Dischi Ricordi nel 1977."}
{"id": "5342007", "revid": "726373", "url": "https://it.wikipedia.org/wiki?curid=5342007", "title": "Tae-wangsasin-gi", "text": "Tae-wangsasin-gi (hangeul: \ud0dc\uc655\uc0ac\uc2e0\uae30, lett. \"I quattro dei del grande re\"; titolo internazionale The Legend, conosciuto anche come \"The Four Gods\") \u00e8 un serial televisivo sudcoreano trasmesso su MBC dal 11 settembre al 15 dicembre 2007. Liberamente basata sulla leggenda di Dangun, il leggendario fondatore del primo regno coreano, e sulla storia di re Gwanggaeto, diciannovesimo sovrano di Goguryeo, incorpora anche l'elemento mitico dei Si Ling, i quattro guardiani che nella fantasia servono il re di Jyushin.\nLe riprese del drama si sono tenute da marzo 2006 al 2 dicembre 2007; Bae Yong-joon \u00e8 stato pagato 250 milioni di won a episodio, il compenso pi\u00f9 alto mai ricevuto da un attore coreano per un drama fino al 2013.\nTrama.\nIn tempi antichi e ormai dimenticati, Hwan-woong, figlio del Cielo, scese sulla Terra portando con s\u00e9 tre dei celesti (la Tigre Bianca, il Drago Azzurro e la Tartaruga Serpente) per unire i popoli in guerra sotto un'unica bandiera e fondare il regno di Jyusin. La trib\u00f9 della Tigre, per\u00f2, non intendeva sottomettersi e cos\u00ec Hwan-woong tolse al loro capo, la sacerdotessa Kajin, il potere del fuoco, lo sigill\u00f2 in un manufatto, il Cuore della Fenice Rossa, e lo don\u00f2 alla donna che amava, Sae-oh della trib\u00f9 dell'Orso. Quando Kajin, che si era innamorata del dio, seppe che la coppia aspettava un figlio, attese il momento del parto per rapire il bambino e lo butt\u00f2 da un dirupo, suicidandosi poco dopo. Anche se il piccolo fu salvato da Hwan-woong, Sae-oh impazz\u00ec dal dolore e la Fenice Rossa, trasformatasi nella Fenice Nera, inizi\u00f2 a devastare il mondo, costringendo Hwan-woong a uccidere l'amata per fermarla. Dopo l'accaduto, il dio decise di tornare in cielo, ma lasci\u00f2 sulla Terra, sigillati in altrettanti manufatti, i tre dei celesti e la Fenice Rossa, profetizzando che si sarebbero svegliati quando in cielo fosse apparsa la stella di Jyusin a indicare la nascita di colui che avrebbe fondato il regno di Jyusin. Dalla trib\u00f9 dell'Orso nacque il villaggio di Geomul, che avrebbe aiutato il nuovo re a compiere la sua missione, mentre la trib\u00f9 della Tigre si trasform\u00f2 nel clan Hwacheon, intenzionato a impadronirsi delle reliquie e ottenere il potere del re di Jyusin.\nDuemila anni dopo, nel quarto secolo d.C., la stella di Jyusin sorge in cielo e i simboli dei quattro guardiani si risvegliano. Hwacheon riesce a impossessarsi solo del Cuore della Fenice, trovato al collo di una bambina di cinque anni di nome Ki-ha, alla quale il capo di Hwacheon, vedendo in lei Kajin, cancella la memoria per farla diventare una fedele seguace del clan. Poco dopo, nella stessa casa dove \u00e8 stata trovata Ki-ha, i discepoli di Geomul rinvengono la sorella minore: nonostante la neonata rechi il simbolo della Fenice, gli uomini del villaggio vorrebbero ucciderla per evitare che diventi la Fenice Nera, ma uno di loro, Hyeon-go, si offre di crescere la piccola, ribattezzata Sujini, e di fare tutto il necessario nel caso le cose volgano al peggio. Contemporaneamente, nella famiglia reale di Goguryeo nascono due bambini: Ho-gae, membro dell'importante famiglia Yeon e figlio della sorella minore del re, e Dam-deok, figlio del fratello del re. La data di nascita del secondo, per\u00f2, viene tenuta nascosta e Dam-deok cresce fingendo di essere debole e stupido, mentre la madre di Ho-gae nutre l'ambizione di vedere suo figlio sul trono, certa che sia lui il re di Jyusin. Anche Hwacheon se ne convince e manda Ki-ha come apprendista sacerdotessa al tempio per tenere d'occhio Ho-gae, che s'innamora di lei; Ki-ha, per\u00f2, gli preferisce Dam-deok, con il quale stringe una profonda amicizia. L'insofferenza di Ho-gae per il cugino s'inasprisce quando lady Yeon tenta di uccidere il padre di Dam-deok, asceso al trono dopo la morte del re, e, scoperta dal nipote, si suicida.\nAnni dopo, diventato adulto, Ho-gae attua un colpo di stato, sostenuto segretamente da Hwacheon, per instaurare il regno di Jyusin. Durante l'attacco, il re si rifugia in una cripta con Ki-ha e si suicida; l'accaduto provoca una frattura tra lei e Dam-deok, che crede che l'amata lo abbia ucciso, mentre Ho-gae accusa il cugino dell'omicidio. Dam-deok viene, per\u00f2, trovato innocente alla prova della Spada del Giudizio e, venuta alla luce la sua data di nascita, incoronato. Tuttavia, il suo titolo \u00e8 provvisorio perch\u00e9 l'identit\u00e0 del re di Jyusin non \u00e8 chiara, visto che il Cuore della Fenice ha riconosciuto Ho-gae come sovrano, mentre il simbolo della Tartaruga Serpente in mano a Hyeon-go ha indicato Dam-deok. Entrambe le parti iniziano quindi la ricerca dei due simboli mancanti nei regni vicini per scoprire chi sia veramente il re di Jyusin. Mentre Ho-gae riceve il sostegno della maggior parte dei nobili e di Hwa-cheon, Dam-deok pu\u00f2 contare sull'aiuto di Sujini, Hyeon-go, del capo provincia Heukgae, del generale Go Woo-cheung e del mercenario Jumuchi, oltre a tutto il villaggio di Geomul.\nAdattamenti.\nLa serie \u00e8 stata adattata in un romanzo, diventato bestseller, da Kim Chang-gyu, e in una graphic novel da Riyoko Ikeda. \u00c8 anche diventata un musical della Takarazuka Revue, messo in scena all'inizio del 2009, con Sei Matobu e Ayane Sakurano. In seguito al successo riscontrato, ne \u00e8 stata realizzata una seconda versione a luglio 2009 con Reon Yuzuki e Nene Yumesaki."}
{"id": "5342012", "revid": "287204", "url": "https://it.wikipedia.org/wiki?curid=5342012", "title": "Here She Comes Now", "text": "Here She Comes Now \u00e8 la quarta traccia dell'album \"White Light/White Heat\", secondo disco in studio del gruppo rock statunitense The Velvet Underground pubblicato nel 1968 dalla Verve Records.\nIl brano venne pubblicato su singolo come B-side del 45 giri \"White Light/White Heat\".\nIl brano.\nOriginariamente intesa per essere cantata da Nico (che effettivamente la esegu\u00ec in qualche show dell'Exploding Plastic Inevitable prima di uscire dalla band), la canzone venne messa su nastro in versione demo nel 1967 da Lou Reed, Sterling Morrison e John Cale (il demo riapparve poi nel box set antologico \"Peel Slowly and See\"). Tuttavia, quando \"White Light/White Heat\" venne inciso, la collaborazione tra Nico e i Velvet Underground ebbe fine ed il brano venne cantato sull'album da Reed. Si tratta della canzone pi\u00f9 tranquilla ed orecchiabile sull'album, e contrasta nettamente con la durezza e la sperimentazione degli altri brani.\nTesto e significato.\nIl testo della canzone \u00e8 molto ambiguo, e d\u00e0 potenzialmente adito a svariate interpretazioni. Gli autori della biografia dei Velvet Underground \"Up-Tight\" definiscono il testo di \"Here She Comes Now\" \"una tesi in sette strofe sulla possibilit\u00e0 che una ragazza possa venire\" (con tutti i sottintesi sessuali del termine). Altre interpretazioni ipotizzano che l'oggetto della canzone non sia una ragazza ma bens\u00ec la chitarra Ostrich di Lou Reed. Secondo questa ipotesi, il verso: \"\u00abShe's made out of wood\u00bb\" (\"lei \u00e8 fatta di legno\") e l'esclamazione ripetuta di Reed \"\u00abHere she comes now\u00bb\" (\"lei arriva adesso\") sarebbero da riferirsi alla chitarra stessa."}
{"id": "5342032", "revid": "80598", "url": "https://it.wikipedia.org/wiki?curid=5342032", "title": "Rollin' Stone/Walkin' Blues", "text": "Rollin' Stone/Walkin' Blues \u00e8 un singolo del cantautore blues statunitense Muddy Waters, pubblicato nel 1950.\nDescrizione.\nLa traccia principale del disco, \"Rollin' Stone\" \u00e8 una interpretazione del brano tradizionale \"Catfish Blues\" ed \u00e8 stata a sua volta reinterpretata da numerosi artisti. Ha inoltre dato il nome alla nota rivista musicale \"Rolling Stone\" e al celebre gruppo rock The Rolling Stones.\nNel 2000, il brano fu onorato con un Grammy Hall of Fame Award; inoltre, nel 2004 fu incluso al numero 459 fra le 500 migliori canzoni secondo la rivista omonima.\nIl lato B del disco contiene il brano \"Walking Blues\", scritto da Robert Johnson nel 1936: nell'etichetta per\u00f2 il nome di Johnson non \u00e8 riportato, e come autore \u00e8 indicato lo stesso Waters.\nNonostante il singolo non sia entrato in nessuna classifica nazionale, \"Still a Fool\", scritto da Waters un anno pi\u00f9 tardi sullo stesso arrangiamento e melodia, raggiunse la nona posizione nella classifica Billboard R&amp;B."}
{"id": "5342045", "revid": "486946", "url": "https://it.wikipedia.org/wiki?curid=5342045", "title": "Rollin' Stone/Walking Blues", "text": ""}
{"id": "5342065", "revid": "124123", "url": "https://it.wikipedia.org/wiki?curid=5342065", "title": "William Bouverie, I conte di Radnor", "text": "Biografia.\nEra il figlio di Jacob Bouverie, I visconte Folkestone, e della sua prima moglie, Mary Clarke. Studi\u00f2 a Oxford. \nSpos\u00f2, il 14 gennaio 1748, Harriet Pleydell, figlia di Sir Mark Stuart Pleydell. Ebbero un figlio:\nSpos\u00f2, il 5 settembre 1751, Rebecca Alleyne (?-4 maggio 1764), figlia di John Alleyne. Ebbero tre figli:\nSpos\u00f2, il 22 luglio 1765, Anne Hales, figlia di Sir Thomas Hales, non ebbero figli. \nCarriera.\nDal 1747 al 1761 rappresent\u00f2 Salisbury come deputato nella Camera dei Comuni. L'8 novembre 1750 ricopr\u00ec la carica di deputy lieutenant of Wiltshire e il 22 settembre 1758 di Berkshire. Successe al padre il 17 febbraio 1761.\nIl 31 ottobre 1765 venne creato conte di Radnor. Il 17 dicembre 1767 divenne membro della Royal Society.\nNote.\n "}
{"id": "5342066", "revid": "1958640", "url": "https://it.wikipedia.org/wiki?curid=5342066", "title": "Nicol\u00f2 di Nale", "text": "Fra le sue opere il \"Dialogo sopra la sfera del mondo\", pubblicato a Venezia nel 1579."}
{"id": "5342067", "revid": "244597", "url": "https://it.wikipedia.org/wiki?curid=5342067", "title": "Clan dei casalesi", "text": ""}
{"id": "5342085", "revid": "287204", "url": "https://it.wikipedia.org/wiki?curid=5342085", "title": "Guillaume du Choul", "text": "Biografia.\nGuillaume du Choul apparteneva a una famiglia di uomini di legge di Lione. Il padre, che era un commerciante, aveva spostato il 3 luglio 1494 Philiberte S\u00e8ve ed era morto prima del 17 novembre 1497. \nVerso gli anni 1510, Guillaume studi\u00f2 diritto all'Universit\u00e0 di Valence, che doveva la sua fama al rettore Philippe D\u00e9cius. Fu riconosciuto dottore in diritto, poi ricopr\u00ec la carica di bailli delle Montagne di Delfinato 11 aprile 1522, la cui sede era comunque a Lione. \nL'anno seguente fu nominato maestro delle richieste ordinarie del delfino (25 ottobre 1523), ma sembra che non mai esercitato questo incarico. Prima del 1522 spos\u00f2 Claire Faure, di Valence, che gli diede un figlio, Jean, e poi si rispos\u00f2 il 22 aprile 1532 a Parigi, con Madeleine Allegrin, da cui ebbe un secondo figlio, Claude, e una figlia, Madeleine. \nGuillaume du Choul era cugino del poeta Maurice Sc\u00e8ve, che fu testimone al matrimonio di sua figlia il 22 aprile 1563. Era anche imparentato con l'umanista senese Claudio Tolomei tramite il matrimonio di sua cugina Sybille S\u00e8ve. L'attivit\u00e0 di Du Choul come bailli delle Montagne \u00e8 poco conosciuta. Per contro \u00e8 ben documentato come antiquario nel periodo 1536-1538 grazie alla testimonianza di studiosi che hanno seguito il tribunale di Lione, e nel periodo 1546 - 1556 di cui testimoniano le sue opere.\nLa tradizione spiega la sua vocazione di antiquario per effetto del luogo, giacch\u00e9 risiedeva al Gourguillon, una strada sulla Fourvi\u00e8re, la collina che domina Lione, ritenuta ricca di resti archeologici. Nulla permette di verificare questa intuizione dei biografi di Lione, ma si nota che la prima manifestazione della sua curiosit\u00e0 per l'antiquariato si \u00e8 verificato a Valence nel 1516, e si pu\u00f2 ritenere che l'ambiente universitario non sia stato estraneo a questo interesse. Inoltre l'ampiezza della sua rete di corrispondenti in Francia e il Italia gli permettevano di ricevere numerosi pezzi che il suolo della sua patria non era senza dubbio in grado di fornirgli. \nDu Choul non possedeva senza dubbio n\u00e9 statue n\u00e9 iscrizioni antiche. Le sue collezioni divennero tuttavia famose dal 1537, non soltanto per il medagliere (uno dei primi a essere documentato in Francia) ma anche per le collezioni di immagini che, a dire dei suoi contemporanei, ha restituito la vita all'antica Roma. Si comprende cos\u00ec l'interesse documentario di questa raccolta, che completava una biblioteca dove c'erano pubblicazioni recenti degli antiquari italiani.\nSecondo una testimonianza pi\u00f9 tarda (1555), du Choul possedeva anche delle conchiglie rare e altro oggetti acquistati a gran prezzo, il che dimostra che le sue collezioni prendevano l'aspetto di una camera delle meraviglie, struttura che invece si diffonde generalmente nel XVII secolo. \nLa collezione consisteva in effetto di libri stampati, manoscritti letterari (tra cui un Boccaccio fiorentino del XV secolo) stamper, disegni, monete, medaglie e placchette, gemme e conchiglie.\nAltri progetti.\n&lt;br&gt;"}
{"id": "5342090", "revid": "110157", "url": "https://it.wikipedia.org/wiki?curid=5342090", "title": "Spray evanescente", "text": "Lo spray evanescente \u00e8 una speciale bomboletta spray in dotazione agli arbitri di calcio. In occasione di un calcio di punizione, la schiuma viene spruzzata per indicare sul campo la posizione del pallone e della barriera. L'utilizzo non rientra nel regolamento ma \u00e8 a discrezione della singola federazione, per l'ambito di un incontro o addirittura di un torneo.\n\u00c8 stato impiegato per la prima volta ai mondiali di calcio 2014 in Brasile. \u00c8 utilizzato principalmente nelle competizioni di massimo livello, per garantire il rispetto della distanza minima (9,15 m) durante la battuta dei calci di punizione in zona d'attacco, e prevenire inoltre che la squadra beneficiaria del calcio piazzato possa irregolarmente avvantaggiarsi spostando in avanti il pallone."}
{"id": "5342092", "revid": "110157", "url": "https://it.wikipedia.org/wiki?curid=5342092", "title": "Andrea Milroy", "text": "Carriera da modella.\nPartecip\u00f2 all'et\u00e0 di 20 anni al Miss Venezuela 2004 con la fascia dello stato Trujillo dove vinse 2 fasce nazionali, \"Miss Eleganza\" e \"Il viso pi\u00f9 bello\". Si classific\u00f2 al 2\u00ba posto e le fu data la fascia di \"Miss Mondo Venezuela\". In seguito partecip\u00f2 a Miss Mondo 2004 tenutosi il 6 dicembre 2004 a Sanya, dove non riusc\u00ec ad entrare nella rosa delle 15 finaliste."}
{"id": "5342099", "revid": "1573940", "url": "https://it.wikipedia.org/wiki?curid=5342099", "title": "Platypodinae", "text": "Platypodinae \u00e8 una sottofamiglia di coleotteri appartenente alla famiglia Curculionidae.\nTassonomia.\nComprende le seguenti trib\u00f9 e sottotrib\u00f9:"}
{"id": "5342124", "revid": "1305772", "url": "https://it.wikipedia.org/wiki?curid=5342124", "title": "Modular Multiplication-based Block", "text": "In crittografia il MMB \u00e8 un cifrario a blocchi che \u00e8 stato presentato da Joan Daemen come sostituto all'IDEA nel 1993. Eli Biham ha trovato diverse carenze nel gestore della chiave, e ci\u00f2, aggiunto al fatto che il cifrario non era stato progettato per resistere alla crittanalisi lineare, ha fatto s\u00ec che vennero progettati altri cifrari.\nStruttura.\nIl Modular Multiplication-based opera su blocchi dati di 128 bit e pu\u00f2 usare chiavi di lunghezza di 128 bit; ha una struttura denominata rete a sostituzione e permutazione: ci sono infatti 3 passaggi \"in avanti\" ed 3 passaggi \"indietro\", per un totale di 6 passaggi.\nSicurezza.\nDiversi esperti hanno proposto diversi attacchi su versioni del MMB con un numero ridotto di passaggi. Il pi\u00f9 efficiente di questi \u00e8 quello condotto ad una versione del MARS con 1 passaggio e che sfrutta l'attacco a boomerang: l'attacco permette di violare il cifrario utilizzando 267 testi in chiaro scelti."}
{"id": "5342125", "revid": "544909", "url": "https://it.wikipedia.org/wiki?curid=5342125", "title": "Shangri La", "text": ""}
{"id": "5342132", "revid": "869710", "url": "https://it.wikipedia.org/wiki?curid=5342132", "title": "Benedicto", "text": ""}
{"id": "5342162", "revid": "1318658", "url": "https://it.wikipedia.org/wiki?curid=5342162", "title": "Fernand de La Tombelle", "text": "Biografia.\nVenne introdotto alla musica dalla madre, una brillante allieva di Liszt e Thalberg. A 18 anni, decise di dedicarsi alla musica, prendendo lezioni di pianoforte, organo e armonia da Alexandre Guilmant. Ammesso al Conservatorio di Parigi, frequent\u00f2 i corsi di armonia, contrappunto, fuga e composizione sotto la direzione di Th\u00e9odore Dubois.\nLe sue prime composizioni gli valsero due volte la medaglia d'oro del \"premio Pleyel\". Come organista ha collabor\u00f2 con Guilmant per i concerti al Trocad\u00e9ro nel 1878. Non di ruolo, fu l'assistente e sostituto di Th\u00e9odore Dubois all'organo Cavaill\u00e9-Coll della Chiesa della Madeleine a Parigi dal 1885 al 1898. Allo stesso modo, sostitu\u00ec spesso Guilmant nei recital all'organo della Chiesa della Sainte-Trinit\u00e9. Tenne spesso concerti d'organo in tutta la Francia.\nIl 12 luglio 1880, spos\u00f2 a Parigi Henriette Delacoux de Marivault, scrittrice (sotto lo pseudonimo Camille Bruno), dalla quale ebbe due figli, Henry e Denise.\nPartecip\u00f2 alla fondazione della Schola Cantorum nel 1894, con Charles Bordes, Vincent d'Indy e Alexandre Guilmant, occupandosi soprattutto del repertorio dell'organo. Insegn\u00f2 armonia dal 1896 al 1904, collaborando altres\u00ec al \"repertorio moderno di musica sacra\" e scrisse degli articoli per \"La Tribune de St-Gervais\", la rivista ufficiale della Schola Cantorum.\nOltre che alle attivit\u00e0 musicali, fu interessato alla poesia, al folklore, alla scultura e all'astronomia.\nOpere.\nCompositore prolifico dall'estetica tradizionale, La Tombelle compose musica di ogni genere:"}
{"id": "5342165", "revid": "1123217", "url": "https://it.wikipedia.org/wiki?curid=5342165", "title": "Micromphale foetidum", "text": ""}
{"id": "5342171", "revid": "599013", "url": "https://it.wikipedia.org/wiki?curid=5342171", "title": "Anthony Miller (giocatore di football americano)", "text": "Carriera professionistica.\nMiller fu scelto nel corso del primo giro (15\u00ba assoluto) del Draft NFL 1988 dai San Diego Chargers. Vi gioc\u00f2 per cinque stagioni, venendo sempre convocato per il Pro Bowl tra il 1989 e il 1993. Nel 1994 pass\u00f2 ai Denver Broncos e l'anno seguente ricevette da John Elway un record di franchigia di 14 touchdown su ricezione (pareggiato nel 2013 da Demaryius Thomas), venendo selezionato per il suo quinto e ultimo Pro Bowl. Si ritir\u00f2 dopo avere trascorso la stagione 1997 coi Dallas Cowboys."}
{"id": "5342172", "revid": "123468806", "url": "https://it.wikipedia.org/wiki?curid=5342172", "title": "Belmoro", "text": "Belmoro \u00e8 un romanzo fantascientifico distopico incompiuto di Corrado Alvaro, pubblicato postumo nel 1957, l'anno successivo alla scomparsa dell'autore.\nTrama.\nDopo la fine della terza guerra mondiale, viene instaurato un regime di tecnocrazia assoluta."}
{"id": "5342198", "revid": "1728", "url": "https://it.wikipedia.org/wiki?curid=5342198", "title": "Norwegian Film Institute", "text": ""}
{"id": "5342215", "revid": "71155", "url": "https://it.wikipedia.org/wiki?curid=5342215", "title": "Andrea Mar\u00eda Milroy", "text": ""}
{"id": "5342222", "revid": "1151326", "url": "https://it.wikipedia.org/wiki?curid=5342222", "title": "Pillole anticoncezionali", "text": ""}
{"id": "5342223", "revid": "1892390", "url": "https://it.wikipedia.org/wiki?curid=5342223", "title": "Allen Schindler", "text": "Il delitto avvenne al'interno di un bagno pubblico a Sasebo, nella prefettura di Nagasaki; la rivista \"Esquire\" lo defin\u00ec un \"brutale ed efferato omicidio\". Il caso acquist\u00f2 risonanza internazionale, oltre a divenire un simbolo della \"questione omosessuale\" all'interno delle forze armate statunitensi, che si port\u00f2 all'istituzione della legge detta \"Don't ask, don't tell\" nel 1993.\nGli eventi correlati all'assassinio di Schindler sono stati trattati in un episodio del programma televisivo di approfondimento \"20/20\", oltre a esser stati riproposti nel film-tv del 1997 \"Any Mother's Son\"; la pellicola ha vinto l'anno seguente un GLAAD Media Awards.\nAntefatti.\nAllen proveniva da una famiglia di marinai di Chicago Heights e stava servendo come marconista sulla nave d'assalto anfibio \"USS Belleau Wood (LHA-3)\" di stanza in Giappone.\nSecondo molti dei suoi amici, il ragazzo si era lamentato pi\u00f9 volte di molestie anti-gay alla sua catena di comando in marzo e aprile del 1992, citando episodi come danni frequenti al suo armadietto e commenti fortemente omofobi da parte dei compagni, come \"C'\u00e8 un frocio su questa nave e perci\u00f2 deve morire\". Schindler aveva fatto richiesta di congedo per lasciare la Marina, ma i suoi superiori avevano insistito che rimanesse a bordo della sua nave fino a quando la pratica non fosse stata conclusa. Anche se sapeva che la sua sicurezza era a rischio, Schindler obbed\u00ec agli ordini.\nDopo aver fatto una breve sosta a Pearl Harbor, mentre era in rotta verso Nagasaki Allen fece uno scherzo inviando un messaggio radio destinato a raggiungere buona parte della United States Pacific Fleet, nel quale diceva: \"Sono troppo carino per poter essere etero\". Venne quindi convocato dal capitano per aver inviato un messaggio radio non autorizzato, ma l'udienza venne presto chiusa alla presenza di centinaia di commilitoni.\nPer punizione Allen venne pertanto messo in congedo restrittivo e non fu in grado lasciare la nave fino a qualche settimana dopo l'attracco a Sasebo, quattro giorni prima della morte.\nLa morte.\nTerry M. Helvey, che era un membro della nave dipartimento meteo (OA Division, Operations Department), prese a calci e calpest\u00f2 a morte Schindler in una toilette di un parco della cittadina giapponese. Un testimone chiave, Jonathan W., vide Helvey saltare sul corpo di Schindler cantando mentre il sangue sgorgava dalla bocca della vittima, che tentava disperatamente di respirare. Schindler venne lasciato esanime sul pavimento del bagno fino a che la Guardia Costiera e il testimone chiave trasportarono il suo corpo oramai senza vita alla vicina Albuquerque Bridge.\nSchindler aveva \"almeno quattro ferite mortali alla testa, al torace e all'addome\", la sua testa era stata schiacciata, aveva costole rotte e il pene tagliato; inoltre aveva \"segni di scarpe da ginnastica-battistrada impressi sulla fronte e sul petto\", che avevano lesionato praticamente \"ogni organo del suo corpo\", lasciando un \"cadavere quasi irriconoscibile.\" Il testimone chiave, a cui venne chiesto di descrivere nel dettaglio al tribunale militare la scena del crimine, rifiut\u00f2 di farlo fintanto che la madre e la sorella di Schindler fossero rimaste in aula. La sua famiglia fu in grado di identificarlo solo grazie a un tatuaggio che aveva sul braccio, tanto il volto era sfigurato. Il medico legale sostenne che le ferite presenti sul corpo di Allen erano comparabili a quelle di una persona che fosse stato calpestata ripetutamente dagli zoccoli di un cavallo lanciato al galoppo.\nProcesso e conseguenze.\nRiguardo all'omicidio la Marina si dimostr\u00f2 alquanto ritrosa e assai poco disponibile, nei confronti sia dei \"mass media\" sia della madre del giovane; la Marina neg\u00f2 di aver mai ricevuto denunce di molestie e si rifiut\u00f2 di parlare pubblicamente del caso o di rilasciare alcun rapporto alla polizia nipponica a riguardo di quanto era avvenuto.\nDurante il dibattimento processuale Helvey neg\u00f2 di aver ucciso Schindler perch\u00e9 era gay, dichiarando: \"Non lo ho attaccato perch\u00e9 era omosessuale\", ma le prove presentate dall'investigatore della Marina Kennon F. Privette, addotte dall'interrogatorio di Helvey il giorno dopo l'omicidio, dimostrarono il contrario: Privette afferm\u00f2 a suo riguardo: \"Ha detto che odiava gli omosessuali. Era disgustato da loro\", confermando inoltre che Helvey aveva dichiarato: \"... Non mi pento, lo farei di nuovo... Se l'\u00e8 meritato\".\nHelvey accett\u00f2 quindi di dichiararsi colpevole di aver voluto \"infliggere grandi danni fisici\", evitando la pena di morte ma ottenendo comunque la reclusione a vita; Helvey sta scontando la condanna nell'organizzazione penitenziaria militare \"United States Disciplinary Barracks\" a Fort Leavenworth in Kansas, anche se per statuto gli \u00e8 concessa un'udienza annuale per far richiesta di grazia. Al complice di Helvey, Charles Vins, \u00e8 stato permesso di patteggiare assumendosi la responsabilit\u00e0 di tre reati minori, tra cui la mancata segnalazione di un reato grave di cui era a conoscenza e di testimoniare in modo veritiero contro Terry Helvey, e ha scontato una pena di 78 giorni prima di subire un esonero con disonore dalla Marina."}
{"id": "5342241", "revid": "666668", "url": "https://it.wikipedia.org/wiki?curid=5342241", "title": "Roma Futsal", "text": ""}
{"id": "5342250", "revid": "376555", "url": "https://it.wikipedia.org/wiki?curid=5342250", "title": "Pery Ribeiro", "text": "Ribeiro \u00e8 stato anche conduttore televisivo e doppiatore.\nBiografia.\nNato dal compositore Herivelto Martins e dalla cantante Dalva de Oliveira, rivel\u00f2 il proprio talento precocemente. Gi\u00e0 a tre anni era davanti a un microfono a doppiare i film di Walt Disney, a quattro sul palco del Teatro Municipal della sua citt\u00e0 natale, e a dieci sul set del film \"Berlim na batucada\", diretto da Lu\u00eds de Barros. Il nome d'arte risale al 1959 quando, lavorando nel ruolo di cameraman per una TV locale, fu invitato presso la R\u00e1dio Nacional a una trasmissione diretta da C\u00e9sar de Alencar, che gli sugger\u00ec di ribattezzarsi come Pery Ribeiro.\nLa sua prima composizione, \"N\u00e3o devo insistir\", \u00e8 del 1960. L'anno seguente fu la volta di alcune registrazioni: \"Manh\u00e3 de Carnaval\" e \"Samba de Orfeu\", entrambe di Luiz Bonf\u00e1 e Ant\u00f4nio Maria, \"Barquinho\" di Roberto Menescal e Ronaldo B\u00f4scoli, e \"Lamento da lavadeira\". \u00c8 del 1962 \"Pery Ribeiro e seu mundo de can\u00e7\u00f5es rom\u00e2nticas\", il suo primo LP realizzato in collaborazione con Bonf\u00e1, e dell'anno successivo il secondo album di grande trionfo, \"Pery \u00e9 todo bossa\", che reca fra le altre tracce la prima registrazione dello storico successo mondiale \"Garota de Ipanema\"; il 1964 fu l'anno dell'incisione di \"Pery muito mais bossa\". Negli LP dei primi anni sessanta Ribeiro riprese motivi di grandi compositori brasiliani di bossa nova, fra i quali Jo\u00e3o Viol\u00e3o, Haroldo Barbosa, Gianfrancesco Guarnieri, Maria Helena Toledo, Baden Powell, Eumir Deodato, Carlos Lyra, Tom Jobim e Vin\u00edcius de Moraes, oltre ai gi\u00e0 citati Menescal e B\u00f4scoli.\nNel 1965, Pery Ribeiro si un\u00ec a Leny Andrade e al trio Bossa Tr\u00eas e form\u00f2 il quintetto Gemini V, gruppo di successo che si esib\u00ec dapprima a Rio e che due anni dopo trascorse in Messico un periodo di sei mesi. Fra i due eventi, Ribeiro fu negli Stati Uniti, dove si congiunse a S\u00e9rgio Mendes e al suo Bossa Rio con cui fece diversi spettacoli in terra nordamericana. Ritornato in Brasile nel 1971, incise \"Pery Ribeiro\", e un anno dopo \"Gemini cinco anos depois\" a fianco di Leny Andrade, poi \"Abre alas\" (1974), \"Heran\u00e7a\" (1975), \"Bronzes e cristais\" (1976) e \"Alvorada\" (1979). Il successivo decennio vide la pubblicazione di quattro suoi album: \"Sings bossa nova hits\" e \"Os grandes sucessos da bossa nova\" del 1980, \"Brasiler\u00edssimas\" del 1981, e \"Pra tanto viver\" del 1986.\nAnche nel decennio successivo Ribeiro fu principalmente impegnato nelle registrazioni. \"Pery\" risale al 1991, dell\u2019anno seguente \u00e8 \"Songs of Brazil\", nel 1995 fu lanciato \"Fica comigo esta noite - Pery Ribeiro interpreta Adelino Moreira\", poi \"A vida \u00e9 s\u00f3 pra cantar\", che venne pubblicato nel 1997, e due anni dopo fu la volta di \"Tributo a Taiguara\". Anche in questi dischi l\u2019artista altern\u00f2 brani di propria composizione a canzoni create da altri compositori, fra i quali Ary Barroso, Tom Jobim, Vinicius de Moraes, Adelino Moreira, Nelson Gon\u00e7alves, Cazuza, Caetano Veloso.\nNel 2004 partecip\u00f2 allo spettacolo Bossa Nova in Concert, sul palco insieme a Johnny Alf, Jo\u00e3o Donato, Carlos Lyra, Roberto Menescal, Wanda S\u00e1, Leny Andrade, Durval Ferreira, Eliane Elias, Marcos Valle, Os Cariocas e i Bossacucanova. Due anni pi\u00f9 tardi pubblic\u00f2 \"Minhas duas estrellas - Uma vida com meu pais\", libro scritto a quattro mani assieme alla moglie Ana Duarte, e usc\u00ec sul mercato \"Cores da minha bossa\", con composizioni di Tom Jobim, Ivan Lins, Edu Lobo, Gilberto Gil e Billy Blanco, in cui Ribeiro era supportato da un complesso formato da tre fiati e dalla chitarra di Roberto Menescal. Altre produzioni discografiche si sono susseguite negli anni, fino a \"Pery Ribeiro abra\u00e7a Simonal - Dueto com amigos\" che usc\u00ec postumo nel 2013.\nPery Ribeiro \u00e8 morto di infarto nel 2012 a settantaquattro anni."}
{"id": "5342273", "revid": "1819880", "url": "https://it.wikipedia.org/wiki?curid=5342273", "title": "Steve Nichols", "text": "Biografia.\nNichols si \u00e8 laureato presso la University of Utah nel 1972. Ha iniziato la sua carriera come ingegnere di sviluppo presso Hercules Aerospace nel 1973. A met\u00e0 del 1980 si dedica al motorsport e si unisce alla McLaren in Formula Uno. Nel 1987 diventa Chief Designer della McLaren dopo la partenza di John Barnard alla Ferrari.\nRealizz\u00f2 la McLaren MP4/3, derivata dalla precedenti creature di Barnard, ed equipaggiata con il motore V6 TAG-Porsche turbo, che consent\u00ec ad Alain Prost di ottenere tre vittorie nel 1987, l'ultima delle quali nel Gran Premio del Portogallo 1987, dove Prost ottenne la sua ventottesima vittoria, battendo il record di Jackie Stewart di 27 vittorie. Alla fine della stagione, la McLaren ottenne il secondo posto alle spalle della Williams nel Campionato Costruttori.\nLa prima vera creatura di Nichols fu per\u00f2 la McLaren MP4/4, alimentata dal motore turbo Honda V6. Essa, guidata da Ayrton Senna e Alain Prost, domin\u00f2 la stagione 1988 con 15 vittorie su 16 gare, e 15 pole position, con un'unica sconfitta al Gran Premio d'Italia, vinto dalla Ferrari di Gerhard Berger. Berger ottenne anche l'unica pole non-McLaren dell'anno al Gran Premio di Gran Bretagna. La McLaren vinse il Campionato Costruttori 1988, mentre Senna e Prost chiusero il Campionato Piloti al primo e al secondo posto.\nAlla fine del 1989, dopo che la progettazione della prima vettura a motore Honda V10 fu affidata a Neil Oatley, si trasfer\u00ec alla Ferrari, dove ritrov\u00f2 Alain Prost. Rimase in Ferrari fino a dicembre 1991 per poi passare alla Sauber per aiutarla nel passaggio in Formula Uno. Nel 1993 si trasfer\u00ec in Jordan come capo progettista; nel 1995 ritorna alla McLaren come consulente tecnico contribuendo alla vittoria dei titoli mondiali del 1998 e 1999.\nNel 2001 si trasfer\u00ec alla Jaguar come direttore tecnico. Nonostante il primo podio per la Jaguar a Monaco, Nichols lasci\u00f2 alla fine della stagione 2001."}
{"id": "5342285", "revid": "196390", "url": "https://it.wikipedia.org/wiki?curid=5342285", "title": "Minorata", "text": ""}
{"id": "5342296", "revid": "28592", "url": "https://it.wikipedia.org/wiki?curid=5342296", "title": "Minorazione", "text": ""}
{"id": "5342297", "revid": "196390", "url": "https://it.wikipedia.org/wiki?curid=5342297", "title": "Minorato", "text": ""}
{"id": "5342298", "revid": "767487", "url": "https://it.wikipedia.org/wiki?curid=5342298", "title": "Bella bambina/Noi, s\u00ec vivremo", "text": "Bella bambina/Noi, s\u00ec vivremo \u00e8 un singolo dei Rats pubblicato nel 1992, secondo estratto dall'album Indiani padani."}
{"id": "5342299", "revid": "767487", "url": "https://it.wikipedia.org/wiki?curid=5342299", "title": "Guillermo Gonzales", "text": "Biografia.\nGuillermo Gonzales \u00e8 un cantante e musicista veronese.\nDal 1994 al 2008 \u00e8 stato il frontman dei Mothercare, una delle band pi\u00f9 longeve della scena italiana del metal estremo, tuttora in attivit\u00e0 e nota soprattutto per la collaborazione con Mark Greenway dei Napalm Death.\nConclusasi nel settembre del 2008 l'esperienza con i Mothercare, due mesi dopo viene chiamato a sostituire Luciano George Lorusso \nnegli Ephel Duath, ma l'esperienza si conclude gi\u00e0 nel 2009, quando la band esce dal roster\ndell'etichetta britannica Earache.\nNello stesso anno ha fondato la band djent Fringe Self, assieme a Daniele Brisighella e Alessandro Canola.\nI Fringe Self sono arrivati nel 2011 a concludere la produzione di un EP, \"Mental Kinbaku Patterns\", per poi sciogliersi pochi mesi dopo.\nNel 2012 ha inizio il sodalizio musicale con Sbibu, concittadino e virtuoso delle percussioni.\nIl primo prodotto della collaborazione con Sbibu \u00e8 la produzione di un disco di improvvisazione jazz-ambient in duo, sotto il nome di Mugen.\nNello stesso periodo nasce anche il progetto Cortazar, primo di una lunga serie di esperienze di musica etnica/sperimentale improvvisata che i due metteranno in piedi negli anni successivi, coinvolgendo di volta in volta musicisti provenienti dai background pi\u00f9 disparati.\nNel marzo del 2013 \u00e8 ideatore ed esecutore, assieme al trombettista Zeno Fatti, di una performance visiva e musicale ispirata a \n\"Pinocchio\" e \"Blade Runner\", messa in scena in occasione della cerimonia di premiazione del Ca' Foscari Short Film Festival.\nTra i progetti pi\u00f9 importanti di questo periodo vi sono quello del Concerto in bronzo, creato da Sbibu nel 2007 e in cui Gonzales entra dal 2013, e il gruppo folk-rock dei Farabrutto, di cui Sbibu \u00e8 cofondatore e in cui Gonzales entra nel 2014.\nIn occasione del compleanno di Radio Popolare Verona, il 27 gennaio 2015, si esibisce live con Sbibu e \nLuca Donini, dando a luce un nuovo trio d'improvvisazione a nome Larks.\nNel 2015 dal sodalizio con Sbibu nascono altri due progetti: Perfect Pair con il chitarrista prog rock David Cremoni, e Giubileos con il violoncellista classico Leonardo Sapere.\nEphel Duath (2008-2009).\nGi\u00e0 nel 2003 stava per entrare nella band avant-garde metal sotto etichetta Earache.\nAll'epoca gli Ephel Duath avevano due cantanti: Davide Tolomei e Luciano George Lorusso.\nGonzales era stato inizialmente individuato come rimpiazzo di Tolomei, ma il progetto fu presto abbandonato e \nLuciano Lorusso rimase da quel momento l'unico cantante della band,\nfino al 2008 quando infine Gonzales entra negli Ephel Duath al suo posto, anche se per pochi mesi.\nFringe Self (2009-2011).\nNello stesso periodo ha anche militato nella band metalcore di Verona Bleeding Hate, come secondo cantante,\nassieme al chitarrista dei Fringe Self e dei Riul Doamnei Maurizio Saturnia.\nProgetti con Sbibu (2012-oggi).\nTra i progetti pi\u00f9 recenti, i pi\u00f9 interessanti sono due: Perfect Pair e Giubileos.\nPerfect Pair \u00e8 un trio con David Cremoni alla chitarra e Sbibu alla batteria a terra, che propone una rivisitazione dei classici del prog rock dagli anni '70 a oggi, riarrangiati in medley intrecciati con suite di improvvisazione libera. \nIl 24 aprile 2015 \u00e8 in programma una loro apparizione come headliner al Verona Prog Festival.\nGiubileos \u00e8 invece un trio il trio tra la musica classica, l'etnica e il noise: questa volta Gonzales e Sbibu sono affiancati dal primo violoncello dei Virtuosi Italiani e dell'orchestra della Radio Nazionale Argentina Leonardo Sapere.\nCuriosit\u00e0.\nUtilizza spesso la tecnica dell'overtone singing.\nUtilizza tecniche vocali tipiche del metal estremo in progetti musicali di generi diversi."}
{"id": "5342301", "revid": "76963", "url": "https://it.wikipedia.org/wiki?curid=5342301", "title": "Trai Byers", "text": "Biografia.\nHa effettuato gli studi alla Tucker High School a Tucker, in Georgia, successivamente ha studiato recitazione alla Yale School of Drama. Ha debuttato nel 2009 nel film horror \"Caesar and Otto's Summer Camp Massacre\". Nel 2011 ottiene il ruolo ricorrente di Mookie nella soap opera \"La valle dei pini\". Nel 2012 interpreta il ruolo di Alec Martin nella serie televisiva \"90210\".\nNel 2014 interpreta l'attivista per i diritti civili James Forman nel film di \"Selma - La strada per la libert\u00e0\". Dal 2015 \u00e8 uno degli interpreti principali della serie televisiva della Fox \"Empire\", nel ruolo di Andre Lyon.\nVita privata.\nIl 7 ottobre 2015 ha dichiarato il suo fidanzamento ufficiale con la collega Grace Gealey. La coppia si \u00e8 sposata il 14 aprile 2016 sull'isola di Grand Cayman."}
{"id": "5342303", "revid": "729019", "url": "https://it.wikipedia.org/wiki?curid=5342303", "title": "Isola di Roda", "text": "L'Isola di R\u014dda o Isola di Raw\u1e0da, (, o \"al-Manyal al-Raw\u1e0da\", \u00e8 un'isola sita nel fiume Nilo, ad ovest della citt\u00e0 del Cairo.\nIl distretto al-Manyal e il Museo Palazzo Reale al-Manyal coi suoi splendidi giardini, sono situati sull'isola. Essa fa parte della Vecchia Cairo, cui \u00e8 collegato tramite un piccolo braccio del Nilo. L'isola ospita una delle pi\u00f9 antiche strutture sopravvissute dell'antico Egitto islamico, il Nilometro, che sorge sulla sua punta meridionale, nel giardino del Palazzo del Ministerli in cui vi \u00e8 il Museo Umm Kulthum."}
{"id": "5342307", "revid": "729019", "url": "https://it.wikipedia.org/wiki?curid=5342307", "title": "Assedio di Tlemcen (1335-1337)", "text": "L'assedio di Tlemcen durato dal 1335 al 1337 \u00e8 stato condotto dal sultano merinide del Maghreb al-Aqsa (Marocco) Ab\u016b al-\u1e24asan \u02bfAl\u012b ibn \u02bfUthm\u0101n contro la citt\u00e0 di Tlemcen, capitale del Regno di Tlemcen (Maghreb centrale) della dinastia degli Zayyanidi. Si tratt\u00f2 del secondo assedio merinide della citt\u00e0: il primo, durato dal 1299 al 1307 fu condotto da Ab\u016b Ya\u02bfq\u016bb Y\u016bsuf al-N\u0101\u1e63r, nonno di Ab\u016b al-\u1e24asan, ed era terminato con un fallimento; il secondo assedio fin\u00ec invece con la conquista merinide della citt\u00e0.\nStoria.\nIl sultano zayyanide del Regno di Tlemcen Ab\u016b T\u0101shf\u012bn avvi\u00f2 le ostilit\u00e0 contro l'Ifriqiya della dinastia hafside nel 1319, invadendo la regione e assediando Bijaya, e mandando un esercito che sconfisse il sultano hafside Ab\u016b Ya\u1e25y\u0101 Ab\u016b Bakr II, che fugg\u00ec a Costantina, permettendo ad Ab\u016b T\u0101shf\u012bn di occupare Tunisi.\nIl sultano merinide del Maghreb al-Aqsa (Marocco) Ab\u016b l-\u1e24asan ibn \u02bfUthm\u0101n era sposato con una principessa hafside, e nel 1334 gli Hafsidi gli chiesero aiuto, dandogli una scusa per invadere il Maghreb al-Awsa\u1e6d e l'Ifriqiya (le attuali Algeria e Tunisia).\nNei primi mesi del 1335, le forze merinidi, guidate da Ab\u016b l-\u1e24asan, invasero il Regno di Tlemcen da ovest, allo stesso tempo il sultano mand\u00f2 una forza navale in aiuto agli Hafsidi ad est. Ab\u016b l-\u1e24asan assedi\u00f2 Tlemcen per quasi tre anni.\nNel 1337, Ab\u016b l-\u1e24asan fu costretto a sospendere l'assedio di Tlemcen a causa di suo fratello, Ab\u016b \u02bfAl\u012b, che, fomentato dagli Zayyanidi, si era proclamato sultano indipendente di Sigilmassa, e minacciava di dividere in due i domini merinidi.\nNel maggio 1337, dopo aver sconfitto il fratello, riprese d'assedio Tlemcen, che si arrese ai Merinidi. Ab\u016b T\u0101shf\u012bn mor\u00ec durante l'assalto finale, assieme a tre dei suoi figli. I suoi fratelli furono catturati e messi a morte, quindi il Regno di Tlemcen (che comprendeva circa la met\u00e0 dell'odierna Algeria) fu annesso ai domini dei Merinidi. Ab\u016b l-\u1e24asan ricevette delegati provenienti dall'Egitto, Granada, Tunisi e dal Mali, che si congratularono con lui per la sua vittoria, grazie alla quale egli otteneva il controllo completo del commercio trans-sahariano.\nLa prima occupazione merinide del Regno di Tlemcen dur\u00f2 fino al 1348, quando il sultano Ab\u016b Sa\u02bf\u012bd \u02bfUthm\u0101n II restaur\u00f2 il controllo zayyanide su Tlemcen.\nDurante l'assedio a servizio di entrambi gli schieramenti c'erano dei mercenari cristiani (farfanes): aragonesi e castigliani."}
{"id": "5342308", "revid": "28592", "url": "https://it.wikipedia.org/wiki?curid=5342308", "title": "Black Muslims", "text": ""}
{"id": "5342309", "revid": "371529", "url": "https://it.wikipedia.org/wiki?curid=5342309", "title": "Malcolm X (disambigua)", "text": ""}
{"id": "5342325", "revid": "78393896", "url": "https://it.wikipedia.org/wiki?curid=5342325", "title": "Nazione islamica", "text": ""}
{"id": "5342329", "revid": "287204", "url": "https://it.wikipedia.org/wiki?curid=5342329", "title": "Stato islamico (disambigua)", "text": ""}
{"id": "5342335", "revid": "287204", "url": "https://it.wikipedia.org/wiki?curid=5342335", "title": "Curre curre guagli\u00f2 2.0", "text": ""}
{"id": "5342341", "revid": "659685", "url": "https://it.wikipedia.org/wiki?curid=5342341", "title": "Stacey Plaskett", "text": "Biografia.\nPlaskett \u00e8 nata il 13 maggio 1966 a Brooklyn, quartiere di New York. I suoi genitori provengono entrambi da Saint Croix, Isole Vergini americane, migrati verso la \"Grande mela\" in ricerca di migliori opportunit\u00e0 economiche. Plaskett \u00e8 cresciuta a Bushwick, zona residenziale di Brooklyn. Suo padre era un ufficiale di polizia della citt\u00e0 di New York, e la madre era una giudice. Plaskett, nonostante vivesse a New York, durante la sua infanzia \u00e8 tornata spesso a Saint Croix, alloggiando nella J.F. Kennedy community. La casa dei suoi genitori di New York era spesso meta di cittadini migranti dalle Isole Vergini. Plaskett ha frequentato la Brooklyn Friends (una scuola quacchera) e la scuola primaria Grace Lutheran.\nPlaskett ha trascorso un periodo abbastanza lungo in Francia. Spesso si afferma che abbia da sempre manifestato un profondo senso di responsabilit\u00e0 verso gli altri, infatti spesso si rifaceva al versetto biblico \"a chi \u00e8 dato molto, molto \u00e8 richiesto\". Era uno dei pochi studenti neri al liceo, e questo le fece maturare un enorme senso di responsabilit\u00e0. Ha conseguito una laurea in storia e diplomazia alla Edmund A. Walsh School of Foreign Service presso la Universit\u00e0 di Georgetown, malgrado Plaskett non fosse di fede cattolica. Qui ha fatto parte del consiglio studentesco, ed \u00e8 stata molto attiva nel movimento anti-apartheid. Ha conseguito una laura in giurisprudenza presso l'American University, e inoltre ha anche parlato all'assemblea generale delle Nazioni Unite, come rappresentante della zona delle universit\u00e0 dello stato di Washington.\nCarriera politica.\nNel 2012, Plaskett ha deciso di candidarsi alle primarie del partito democratico contro l'attuale delegata alla Camera dei rappresentanti Donna Christian-Christensen. Plaskett non ebbe successo, ottenendo il 42,49% dei voti contro il 57,48% Christian-Christensen.\nNel 2014, Plaskett si \u00e8 candidata nuovamente alla Camera, dopo aver annunciato la sua candidatura nel novembre del 2013. Nel primarie del partito, svoltesi il 2 agosto, ha fronteggiato Shawn-Micheal Malone, senatore e presidente del senato delle Isole Vergini, e Emmett Hansen, ex senatore di stato ed ex presidente del Partito Democratico delle Isole Vergini. Ha vinto con il 50,4% dei voti contro il 41,61% di Malone ed il 7,92% di Hansen. Ha successivamente affrontato il repubblicano Vince Danet nelle elezioni generali tenutesi il 4 novembre, nelle quali ha ricevuto oltre il 90% dei voti.\nVita privata.\nPlaskett \u00e8 sposata con Jonathan Buckney Small, attivista della comunit\u00e0 ed ex tennista. La coppia ha cinque figli. Partecipa anche a numerose organizzazioni non-profit senza scopo di lucro, orientate principalmente sulla formazione, sulla cultura e sullo sviluppo della comunit\u00e0 delle Isole Vergini. \u00c8 luterana."}
{"id": "5342342", "revid": "767487", "url": "https://it.wikipedia.org/wiki?curid=5342342", "title": "Chiara (Rats)", "text": "Chiara \u00e8 un singolo dei Rats pubblicato nel 1993, terzo ed ultimo estratto dall'album Indiani padani.\nIl brano.\nLa canzone, tra le pi\u00f9 famose del gruppo, racconta un'intricata storia d'amore andata a buon fine.\nVideoclip.\nIl video del brano mostra immagini del gruppo che suona la canzone in una stanza, alternate ad immagini che seguono il testo della canzone. Nella versione della canzone del video non \u00e8 presente l'assolo finale di chitarra incluso nella versione estesa dell'album e del singolo."}
{"id": "5342346", "revid": "830939", "url": "https://it.wikipedia.org/wiki?curid=5342346", "title": "Episcopo (antica Grecia)", "text": "L'episcopo () nell'antica Atene era il magistrato che controllava gli affari delle citt\u00e0 soggette ad uno Stato.\nA Sparta questi magistrati erano chiamati armosti e in altre citt\u00e0 greche (\"ph\u00fdlakes\", \"custodi\"); tuttavia le fonti antiche come Arpocrazione potrebbero aver confuso gli armasti, comandanti militari, con i frurarchi, i capi delle guarnigioni ateniesi. Abbiamo una testimonianza di episcopi inviati insieme ai frurarchi ad Eritre, dove svolsero le loro funzioni di controllo negli affari interni di quella polis.\nGli episcopi esercitavano un'autorit\u00e0 civile e partecipavano come giudici a processi minori in cui erano coinvolti i cittadini della citt\u00e0 da cui erano inviati. Gli episcopi, secondo Aristofane, percepivano un salario da parte dello Stato e venivano eletti a sorte: ci\u00f2 significa che qualsiasi cittadino poteva diventare episcopo."}
{"id": "5342369", "revid": "287204", "url": "https://it.wikipedia.org/wiki?curid=5342369", "title": "Chiara (singolo)", "text": ""}
{"id": "5342370", "revid": "113029835", "url": "https://it.wikipedia.org/wiki?curid=5342370", "title": "Campionati del mondo di corsa in montagna 1992", "text": "I Campionati del mondo di corsa in montagna 1992 si sono disputati in Val di Susa, in Italia, il 30 agosto 1992 sotto il nome di \"World Trophy\". Il titolo maschile \u00e8 stato vinto da Helmut Schmuck, quello femminile da Gudrun Pfl\u00fcger. A livello maschile \u00e8 stato disputato pure un \"World Trophy\" sulla distanza ridotta \"Short\". Per la prima volta si \u00e8 disputato un mondiale riservato alla categoria Donne Juniores."}
{"id": "5342371", "revid": "125229214", "url": "https://it.wikipedia.org/wiki?curid=5342371", "title": "Faster Than the Speed of Night", "text": "Faster Than the Speed of Night \u00e8 il quinto album in studio della cantante gallese Bonnie Tyler, pubblicato nel 1983."}
{"id": "5342372", "revid": "33751", "url": "https://it.wikipedia.org/wiki?curid=5342372", "title": "Al-Jazira Club (Amman)", "text": "L'Al-Jazira Club (, \"Club L'isola\") \u00e8 una societ\u00e0 calcistica giordana di Amman.\nL'Al-Jazira fu fondato nel 1947 e disputa le gare casalinghe allo stadio Petra di Amman. Negli anni cinquanta del XX secolo ha vinto 3 campionati nazionali. Vanta anche 2 vittorie nella Coppa di Giordania, una nella Supercoppa di Giordania e 2 nella Coppe della Federazione giordana."}
