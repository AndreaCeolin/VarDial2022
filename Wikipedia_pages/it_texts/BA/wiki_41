{"id": "5304430", "revid": "124877863", "url": "https://it.wikipedia.org/wiki?curid=5304430", "title": "Libby Lane", "text": " \u00c8 la prima donna nominata vescovo della Chiesa d'Inghilterra, dopo che il sinodo generale nel luglio 2014 aveva votato affinch\u00e9 anche le donne potessero divenire vescovi. Il 17 dicembre 2014 \u00e8 stata nominata vescovo di Stockport. La sua consacrazione \u00e8 avvenuta il 26 gennaio 2015 nella cattedrale di York.\nPrimi anni di vita e formazione.\nElizabeth Jane Holden \u00e8 nata nel Wycombe Rural District, nel Buckinghamshire. \u00c8 cresciuta a Glossop, nel Derbyshire. \u00c8 stata educata alla Manchester High School for Girls, una scuola femminile indipendente. Nel 1986 si \u00e8 iscritta al St Peter's College dell'Universit\u00e0 di Oxford dove ha studiato teologia. Si \u00e8 laureata con un Bachelor of Arts nel 1989 che \u00e8 stato successivamente promosso a Master of Arts secondo gli statuti e i costumi dell'ateneo. Dal 1991 al 1993 ha studiato per l'ordinazione al Cranmer Hall dell'Universit\u00e0 di Durham.\nMinistero presbiterale.\n\u00c8 stata ordinata diaconessa nel 1993 e pretessa nel 1994, insieme al marito per la Chiesa d'Inghilterra. Ha servito come curato nella chiesa di St. James a Blackburn dal 1993 al 1996. Dal 2000 al 2014 \u00e8 stata incardinata nella diocesi di Chester ed \u00e8 stata vicaria nelle chiese di St. Peter a Hale e di St. Elizabeth ad Ashley a partire dal 2007. \u00c8 stata anche direttrice del ministero delle donne nella diocesi a partire dal 2010.\nNel 2013 \u00e8 stata eletta tra le otto osservatrici della Camera dei vescovi in rappresentanza dell'Inghilterra del nord-ovest. Le osservatrici sono sacerdoti femminili che presenziano e partecipano alle riunioni della Casa dei vescovi. Ha partecipato al suo primo incontro nel dicembre del 2013. Lane, ha cessato di essere osservatrice quando \u00e8 stata eletta da e tra i vescovi suffraganei della Provincia di York alla Camera dei vescovi nel 2015. Come suffraganea eletta, ora \u00e8 membro a pieno titolo della Camera.\nMinistero episcopale.\nIl 17 dicembre del 2014 \u00e8 stato annunciato che Lane sarebbe diventata vescovo di Stockport, titolo del vescovo suffraganeo, ovvero subordinato, della diocesi di Chester. Il Primo ministro britannico David Cameron, ha definito la sua nomina \"storica\" e \"un importante passo avanti per la Chiesa verso una maggiore uguaglianza nelle sue posizioni di alto livello\". \u00c8 la prima donna vescovo della Chiesa d'Inghilterra. \u00c8 stata consacrata nella cattedrale di York il 26 gennaio 2015 da John Sentamu, l'arcivescovo di York. Quando l'arcivescovo ha chiesto alla congregazione se la Lane dovesse essere consacrata come vescovo \u00e8 stato brevemente interrotto dal sacerdote anglo-cattolico Paul Williamson, che ha esclamato: \"Non \u00e8 nella Bibbia\" e defin\u00ec il fatto che la Lane fosse una donna un \"impedimento assoluto\". Dopo che Sentamu ebbe spiegato accuratamente la legittimit\u00e0 dell'atto rifece la domanda e non incontr\u00f2 alcuna opposizione.\nUno dei primi compiti che Lane ha intrapreso come vescovo \u00e8 stata la partecipazione al servizio di consacrazione di Philip North come vescovo di Burnley il 2 febbraio del 2015. North \u00e8 un tradizionalista anglo-cattolico che non accetta l'ordinazione delle donne. Pertanto, la Lane e gli altri vescovi, con l'esclusione di tre, non gli hanno imposto le mani. Questa situazione \u00e8 stata ampiamente commentata come l'esemplificazione di una \"teologia della contaminazione\". I vescovi si sono riuniti in preghiera attorno a North e solo i tre vescovi \"che condividono la sua convinzione teologica per quanto riguarda l'ordinazione delle donne\" gli hanno imposto le mani. Ha preso possesso della cattedrale di Chester l'8 marzo 2015, giornata internazionale della donna, segnando l'inizio ufficiale del suo ministero di vescovo di Stockport.\nIl 18 dicembre 2018 \u00e8 stato annunciato che Lane sarebbe diventata l'ottavo vescovo di Derby, succedendo ad Alastair Redfern. \u00c8 la diocesi dove \u00e8 cresciuta. La conferma della sua elezione canonica ha avuto luogo l'11 febbraio 2019 e in quel momento \u00e8 divenuta legalmente vescovo di Derby. La diocesi di Derby \u00e8 la prima diocesi della Chiesa d'Inghilterra ad avere una donna sia come vescovo diocesano che come vescovo suffraganeo. Jan McFarlane \u00e8 infatti vescovo di Repton. Ha fatto il suo ingresso nella cattedrale di Derby il 25 maggio 2019.\nVita personale.\nSi \u00e8 sposata con George Lane nel 1990. I due si sono conosciuti alla fine degli anni '80 quando erano studenti al St Peter's College dell'Universit\u00e0 di Oxford. Egli \u00e8 un sacerdote anglicano e attualmente \u00e8 cappellano dell'aeroporto di Manchester. Questa \u00e8 stata una delle prime coppie sposate ad essere ordinata allo stesso tempo nella Chiesa d'Inghilterra. Hanno due figli, Connie e Benedict.\nOnorificenze.\nNel giugno del 2015 \u00e8 diventata membro onorario del St Peter's College, la sua \"alma mater\". Nel luglio successivo ha ricevuto un Doctor of Divinity onorario dalla University of Wales Trinity Saint David. Nel luglio del 2017 \u00e8 stata insignita di un dottorato in legge onorario dall'Universit\u00e0 di Bath."}
{"id": "5304445", "revid": "640277", "url": "https://it.wikipedia.org/wiki?curid=5304445", "title": "V444 Cygni", "text": ""}
{"id": "5304446", "revid": "436907", "url": "https://it.wikipedia.org/wiki?curid=5304446", "title": "Supershallo 2", "text": "Supershallo 2 (stilizzato come \"2upershallo\") \u00e8 il sesto mixtape del rapper italiano Jesto, pubblicato il 30 gennaio 2014.\nDescrizione.\nA differenza del mixtape precedente, il disco presenta alcuni brani realizzati in collaborazione con altri rapper italiani, quali Briga, Clementino, Jack the Smoker e Hyst."}
{"id": "5304447", "revid": "110157", "url": "https://it.wikipedia.org/wiki?curid=5304447", "title": "Torre di Castelfranco", "text": "La Torre di Castelfranco (3.629 ) \u00e8 una montagna del Monte Rosa lungo il confine tra l'Italia e la Svizzera.\nCaratteristiche.\nLa montagna \u00e8 collocata tra la Cima di Jazzi ed il Gran Fillar.\nSalita alla vetta.\nLa prima salita alla vetta risale al 1861 ad opera degli alpinisti Tuckett e Tyndall.\nDi particolare interesse alpinistico \u00e8 la salita lungo il \"canalone Tyndall\"."}
{"id": "5304459", "revid": "181699", "url": "https://it.wikipedia.org/wiki?curid=5304459", "title": "Niccol\u00f2 Cassana", "text": "Biografia.\nLa giovinezza.\nNiccol\u00f2 fu allievo del padre, il pittore genovese Giovanni Francesco Cassana (Genova, 1611 \u2013 Mirandola, 1691), che gravitava intorno al pi\u00f9 noto Bernardo Strozzi.\nNiccol\u00f2 aveva un fratello maggiore di un anno, Giovanni Agostino Cassana (n. forse Venezia, 1658 - m. Genova, 1720), detto \"l'abate Cassana\", che fu anche lui pittore e si dedic\u00f2 quasi esclusivamente alle nature morte e alla raffigurazione di animali.\nNon esistono molte notizie certe sugli anni della formazione di Niccol\u00f2, che comunque avvenne nell'ambito del gusto 'tenebroso' in voga a Venezia in quel periodo. Si dedic\u00f2 prevalentemente all'esecuzione di \"teste di carattere\" e ritratti, mantenendosi nell'ambito del naturalismo seicentesco, ma fu autore anche di quadri sacri e di soggetto mitologico.\n\u00c8 un dato di fatto che la produzione ritrattistica e quella delle \"teste di carattere\" del Cassana \u00e8 oggi sufficientemente nota, anche se non cos\u00ec rilevante dal punto di vista quantitativo come la lunga operosit\u00e0 dell'artista potrebbe far supporre, mentre la conoscenza della sua attivit\u00e0 come pittore di figura appare legata a pochissime opere.\nA Firenze e Londra.\nLegato da un rapporto amichevole al Gran Principe Ferdinando de' Medici, il Cassana ebbe modo di operare anche a Firenze, facendosi apprezzare come ritrattista, ma anche come copista e restauratore.\nNel 1711 si trasfer\u00ec a Londra, dove fu introdotto a corte. In Inghilterra immortal\u00f2 personaggi della nobilt\u00e0 inglese e anche la stessa regina Anna Stuart, la quale lo nomin\u00f2 suo primo pittore e gli garant\u00ec uno stipendio considerevole. Purtroppo niente rimane della sua attivit\u00e0 del periodo londinese.\nNegli ultimi anni di vita l'artista aveva preso a bere e questo gli provoc\u00f2 problemi di salute sempre pi\u00f9 gravi, fino alla morte, all'inizio del 1714, all'et\u00e0 di 54 anni.\nLa rivalutazione dopo la met\u00e0 del XX secolo.\nA partire dagli anni \u201970 del XX secolo la figura di Niccol\u00f2 Cassana \u00e8 stata oggetto di ricerche piuttosto approfondite, che hanno tratto origine dalla pubblicazione delle lettere a lui indirizzate dal Gran Principe Ferdinando de' Medici, rese note nel 1937 da Gino Fogolari.\nIl lavoro di alcuni studiosi dell'arte, in particolare Marco Chiarini, Franca Zava Boccazzi e Ugo Ruggeri, ha permesso di fare luce su diversi aspetti dell'attivit\u00e0 dell'artista, contribuendo a fornire qualche chiarimento ed una sostanziale rivalutazione della sua operosit\u00e0.\nSul web \u00e8 adesso possibile consultare l'Opera omnia di Niccol\u00f2 Cassana in forma multimediale, che mostra tutte le opere attribuite all'artista (ultimo aggiornamento nel 2011), con le schede relative ad ognuna di esse."}
{"id": "5304473", "revid": "1568601", "url": "https://it.wikipedia.org/wiki?curid=5304473", "title": "Re (torrente della val Gandino)", "text": "Il Re \u00e8 un torrente della val Gandino, laterale della val Seriana, in provincia di Bergamo.\nPercorso.\nIl corso d'acqua prende vita nella piccola \"valle Chignolo\", posta sulle pendici del monte Farno, ad un'altezza di circa 900 m.s.l.m., a monte di Cirano, frazione di Gandino. Dopo aver lambito a Nord il nucleo abitativo della frazione, discende scavando l'avvallamento che separa il capoluogo dall'altra frazione di Barzizza e passando a fianco del locale centro sportivo.\nProsegue quindi la sua corsa raggiungendo il comune di Cazzano Sant'Andrea, inglobando il torrente della \"valle Caldara\" e, nei pressi della locale scuola materna, anche il \"Togna\". Dopo aver superato il centro abitato cazzanese cambia radicalmente le proprie connotazioni: l'alveo, che nel primo tratto si era mantenuto poco profondo, difatti diventa molto scavato, creando una stretta gola, con forre e pozze d'acqua scavate nella roccia, nella quale affiorano carbonati lacustri e lignite. \nInfine nell'ultimo tratto il torrente ritorna ad avere una sezione pi\u00f9 allargata ed un fondale molto basso, scorrendo a fianco del centro consortile, dove vi confluisce il corso d'acqua della valle Morino, ed entrando in territorio amministrativo di Casnigo, gettandosi quindi nella Romna nei pressi della localit\u00e0 \"villa Giuseppina\".\nStoria.\nIl corso del torrente, anticamente chiamato \"Recoldana\", ricopre un importante ruolo nella storia della val Gandino. In esso sono infatti visibili affioramenti di lignite e di carbonati lacustri, unitamente ai quali sono stati trovati anche reperti fossili di grande importanza, retaggio del periodo del Pleistocene, quando nella zona era presente un lago, chiamato appunto lago di Leffe.\nQuesti giacimenti di lignite permisero la creazione di siti estrattivi lungo il suo corso durante i secoli XIX e XX.\nTuttavia, nella seconda parte XX secolo fu utilizzato come scarico dei pozzi neri, e solo con il nuovo millennio fu interessato da parziali interventi di bonifica."}
{"id": "5304477", "revid": "761672", "url": "https://it.wikipedia.org/wiki?curid=5304477", "title": "Legge 6 agosto 1990, n. 223", "text": ""}
{"id": "5304481", "revid": "1573940", "url": "https://it.wikipedia.org/wiki?curid=5304481", "title": "Renzo Antoniazzi", "text": ""}
{"id": "5304492", "revid": "110157", "url": "https://it.wikipedia.org/wiki?curid=5304492", "title": "La spia del mondo", "text": "La spia del mondo \u00e8 una raccolta di articoli dello scrittore italiano Giovanni Papini.\nNell'opera sono raccolte, fra gli altri scritti, le ultime \"Schegge\", la celebre rubrica di articoli pubblicati, con cadenza quindicinale, sul Corriere della Sera. Pubblicato dall'editore Vallecchi nel 1955, venne definito dalla commissione Nobel dell'Accademia Reale di Svezia \"un'opera degna del Nobel, tutta caratterizzata dall'originale personalit\u00e0 del suo autore\". A bloccare la vittoria del premio da parte dello scrittore italiano furono i suoi trascorsi politici, in particolare la sua collusione con il fascismo, di cui Papini era divenuto una sorta di scrittore ufficiale."}
{"id": "5304493", "revid": "3115", "url": "https://it.wikipedia.org/wiki?curid=5304493", "title": "Fegea (demo)", "text": "Fegea () era il nome di un demo collocato sulla costa orientale dell'Attica.\nProbabilmente Fegea sorgeva al posto delle attuali Draphi o Ierotsakuli; Traill \u00e8 pi\u00f9 propenso alla seconda ipotesi, dato che ritiene che il territorio di Draphi sia troppo piccolo per ospitare un demo con tre buleuti.\nIl demo ospitava il culto di Eracle e dei Dioscuri, dato che sono state recuperate iscrizioni che, come si usava nei riti dell'antichit\u00e0, affermano che tali divinit\u00e0 possiedono propriet\u00e0 a Fegea.\nA lungo si \u00e8 pensato che Fegea non fosse un demo a s\u00e9 stante ma un semplice villaggio () della trib\u00f9 Pandionide; tuttavia attualmente si pensa che questa ipotesi sia poco probabile e che derivi dalla presenza di una localit\u00e0 denominata Fegeo, all'interno del demo di Stiria, collocata vicino ad Ale Arafenide e Braurone, come afferma Stefano di Bisanzio."}
{"id": "5304498", "revid": "775372", "url": "https://it.wikipedia.org/wiki?curid=5304498", "title": "Mario Valiante", "text": ""}
{"id": "5304503", "revid": "1543377", "url": "https://it.wikipedia.org/wiki?curid=5304503", "title": "Sabato Sega", "text": "Sabato Sega \u00e8 stato un programma radiofonico italiano, trasmesso il sabato dalle 22:00 alle 00:00 su Radio Deejay.\nEsso \u00e8 stato condotto da Fabio Alisei e Wender, ex componenti insieme a Paolo Noise di Asganaway.\nIl 6 febbraio 2015, Fabio Alisei, con un post su Facebook, ha annunciato che avrebbe lasciato Radio Deejay. In seguito all'abbandono di Fabio, il programma \u00e8 stato chiuso. L'ultima puntata \u00e8 andata in onda sabato 7 febbraio 2015."}
{"id": "5304514", "revid": "1494169", "url": "https://it.wikipedia.org/wiki?curid=5304514", "title": "Ivo Bauer\u0161\u00edma", "text": "Inizi\u00f2 gli studi di astronomia all'Universit\u00e0 Tecnica di Praga dove tra il 1953 e il 1956 fu assistente di Emil Buchar. Dal 1956 al 1962 lavor\u00f2 all'Istituto Cecoslovacco di Geodesia e Topografia. Dal 1961 al 1968 fu ricercatore all'Istituto di Astronomia e Geofisica dell'Universit\u00e0 Tecnica di Praga. Sostenne la tesi di laurea nel 1966. La convulsa conclusione della Primavera di Praga lo spinse ad abbondanare la Cecoslovacchia per rifugiarsi con moglie e figlio in Svizzera.\nFino al 1977 lavor\u00f2 come assistente presso l'Istituto Astronomico dell'Universit\u00e0 di Berna dove nel 1976 consegu\u00ec il dottorato e nel 1981 l'abilitazione all'insegnamento. Nel 1989 divenne professore titolare. Nel 1996 and\u00f2 in pensione.\nTra i suoi contributi si ricorda la definizione delle basi teoriche per aumentare la precisione del sistema GPS.\nIl Minor Planet Center gli accredita la scoperta dell'asteroide 9711 \u017deletava effettuata il 7 agosto 1972 in collaborazione con Paul Wild."}
{"id": "5304515", "revid": "767487", "url": "https://it.wikipedia.org/wiki?curid=5304515", "title": "Old Spanish Customers", "text": "Old Spanish Customers \u00e8 un film del 1932 diretto da Lupino Lane.\nProduzione.\nIl film fu prodotto dalla British International Pictures (BIP).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche britanniche nel 1932."}
{"id": "5304517", "revid": "287204", "url": "https://it.wikipedia.org/wiki?curid=5304517", "title": "249539 Pedrosevilla", "text": "249539 Pedrosevilla \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 3,0830385\u00a0UA e da un'eccentricit\u00e0 di 0,1379750, inclinata di 7,65868\u00b0 rispetto all'eclittica.\nL'asteroide \u00e8 dedicato a Pedro Sevilla."}
{"id": "5304520", "revid": "767487", "url": "https://it.wikipedia.org/wiki?curid=5304520", "title": "Girolamo Rallo", "text": ""}
{"id": "5304535", "revid": "254059", "url": "https://it.wikipedia.org/wiki?curid=5304535", "title": "Venerd\u00ec gnoccolaro", "text": "Il venerd\u00ec gnoccolaro (o venerd\u00ec gnoccol\u00e0r, venerd\u00ec de' gnocchi o Gnoccolare) \u00e8 un'antica festa popolare nata a Verona nel Cinquecento e tramandata sino ai giorni nostri.\nStoria.\nLa festa trae origine da una sollevazione del popolo contro i fornai avvenuta a Verona nel 1531 in seguito a una terribile carestia, causata da un'improvvisa inondazione dell'Adige e aggravata dal sacco delle truppe germaniche che attraversarono il veronese, dopo la Pace di Cambrai.\nPer sedare la popolazione affamata vennero eletti alcuni probi cittadini, tra i quali il medico Tommaso da Vico, affinch\u00e9 provvedessero a sfamare la cittadinanza con i proventi dei dazi sulle castagne e sulle olive. Questo episodio prese il nome di \"gnoccolare\" ed avvenne l'ultimo venerd\u00ec di carnevale, giorno in cui vennero distribuiti pane, vino, farina, burro e formaggio nella piazza San Zeno del popoloso quartiere cittadino. Il da Vico, che abit\u00f2 in una via del quartiere, lasci\u00f2 un legato nel suo testamento affinch\u00e9 annualmente quel venerd\u00ec si acquistassero generi alimentari per il popolo. \nDa questa ricorrenza derivano il Bacan\u00e0l del Gnoco e la figura di Pap\u00e0 del Gnoco, tipica maschera veronese.\nLa stessa tradizione storica accomuna anche Castel Goffredo, in provincia di Mantova, dove ogni quattro anni, l'ultimo venerd\u00ec di carnevale, viene incoronato Re Gnocco e distribuiti gratuitamente gli gnocchi nella rinascimentale piazza Mazzini.\nIl venerd\u00ec gnoccolaro \u00e8 festeggiato anche ad Arco, in provincia di Trento, con distribuzione degli gnocchi e a Monteforte d'Alpone, in provincia di Verona."}
{"id": "5304538", "revid": "254059", "url": "https://it.wikipedia.org/wiki?curid=5304538", "title": "Gnoccolare", "text": ""}
{"id": "5304544", "revid": "767487", "url": "https://it.wikipedia.org/wiki?curid=5304544", "title": "The Maid of the Mountains", "text": "The Maid of the Mountains \u00e8 un film del 1932 diretto da Lupino Lane.\nProduzione.\nIl film fu prodotto dalla British International Pictures (BIP).\nDistribuzione.\nDistribuito dalla Wardour Films, il film usc\u00ec nelle sale cinematografiche britanniche nel settembre 1932. Nel 1933, fu distribuito anche in Turchia come \"Daglarin kizi\" e il 2 gennaio 1935 venne presentato a Barcellona, in Spagna con il titolo \"La chica de las monta\u00f1as\"."}
{"id": "5304564", "revid": "72396", "url": "https://it.wikipedia.org/wiki?curid=5304564", "title": "Ctenothrissa", "text": "Lo ctenotrissa (gen. Ctenothrissa) \u00e8 un pesce osseo estinto, appartenente ai teleostei. Visse nel Cretaceo superiore (Cenomaniano - Turoniano, circa 95 - 85 milioni di anni fa) e i suoi resti fossili sono stati ritrovati in Europa e in Libano.\nDescrizione.\nQuesto pesce era fornito di un corpo compatto, piuttosto corto (non superava i 15 centimetri di lunghezza), e di una testa sviluppata ma dal muso corto. La caratteristica pi\u00f9 saliente di \"Ctenothrissa\" era data dal notevole allungamento delle pinne dorsale, anale e (soprattutto) pelviche. Erano presenti caratteristiche primitive, come la presenza di otto raggi nelle pinne pelviche e l'assenza di spine nelle pinne. Le pinne pettorali erano piccole e poste al livello della regione delle spalle. La mascella era robusta e arcuata, dotata di due supramaxillae. La mandibola era leggermente prominente, e i denti erano minuscoli e di forma conica. Le squame erano dentellate, grandi e disposte in serie regolari; alcune scaglie ricoprivano zona delle guance e, in parte, gli opercoli. \nClassificazione.\nI primi fossili di \"Ctenothrissa\", rinvenuti in Inghilterra, vennero descritti da Louis Agassiz nel 1839; lo studioso li attribu\u00ec a nuove specie del genere attuale \"Beryx\" (B. microcephalus, B. radians). Un'altra specie proveniente dal Libano venne descritta da Pictet nel 1850, e venne ugualmente considerata membro del genere \"Beryx\" (B. vexillifer). Solo nel 1899 A. S. Woodward riconobbe sufficienti differenze da poter istituire un nuovo genere, \"Ctenothrissa\" appunto, chiaramente differente dai bericidi sulla base di caratteristiche delle mascelle, della colonna vertebrale e delle pinne. Altre specie appartenenti a \"Ctenothrissa\", sempre provenienti dal Libano, sono C. signifer (la pi\u00f9 grande del genere), C. protodorsalis e C. enigmatica.\n\"Ctenothrissa\" \u00e8 il genere eponimo degli Ctenothrissiformes, un gruppo (forse parafiletico) di pesci ossei vicini all'origine dei mictofiformi e agli acantomorfi (paracantotterigi e acantotterigi)."}
{"id": "5304565", "revid": "2039387", "url": "https://it.wikipedia.org/wiki?curid=5304565", "title": "Governo Tsipras I", "text": "Il Governo Tsipras I (in greco: \u039a\u03c5\u03b2\u03ad\u03c1\u03bd\u03b7\u03c3\u03b7 \u0391\u03bb\u03ad\u03be\u03b7 \u03a4\u03c3\u03af\u03c0\u03c1\u03b1, \"Kibern\u012bs\u012b Alex\u012b Tsipra, governo di Al\u00e9xis Ts\u00edpras\") \u00e8 stato il governo della Repubblica Ellenica a seguito delle elezioni parlamentari greche del gennaio 2015.\n\u00c8 stato in carica dal 26 gennaio 2015 al 27 agosto 2015, a seguito delle dimissioni di Alex\u012bs Tsipras. Gli \u00e8 succeduto il governo Thanou-Christophilou."}
{"id": "5304566", "revid": "287204", "url": "https://it.wikipedia.org/wiki?curid=5304566", "title": "Nash Advanced Six", "text": "La Advanced Six \u00e8 un'autovettura prodotta dalla Nash Motors dal 1925 al 1929 e nel 1935.\nStoria.\n1925 - 1929.\n Il telaio aveva un passo di 3.073 mm o 3.226 mm. Il modello aveva installato un motore a sei cilindri in linea da 4.079 cm\u00b3 di cilindrata avente un alesaggio di 82,6 mm e una corsa di 127 mm, che erogava 60 CV di potenza. La frizione era monodisco a secco, mentre il cambio era a tre rapporti. La trazione era posteriore. I freni erano meccanici sulle quattro ruote.\nNel 1926 la linea della carrozzeria fu resa meno squadrata. Nell'occasione, la cilindrata del motore crebbe a 4.562 cm\u00b3 (alesaggio/corsa 87,3 mm e 127 mm) mantenendo la stessa potenza erogata. L'anno successivo quest'ultima aument\u00f2 69 CV con la cilindrata che rimase inalterata. Nel 1928 la potenza aument\u00f2 nuovamente raggiungendo i 70 CV. Nel 1929 la linea fu aggiornata. Nell'occasione, la potenza crebbe a 78 CV e il passo del telaio raggiunse i 3.302 mm.\nIl modello usc\u00ec di produzione nel 1930 venendo sostituito dalla Twin Ignition Eight e dalla Twin Ignition Six.\n1935.\nNel 1935 la Advanced Six fu reintrodotta. Rispetto all'omonimo modello precedente, la nuova Advanced Six era completamente differente. Era dotata di un motore a sei cilindri in linea da 3.848 cm\u00b3 di cilindrata (alesaggio/corsa 85,7 mm e 111,1 mm) e da 88 CV di potenza. I freni erano idraulici sulle quattro ruote.\nLa nuova Advanced Six era disponibile in versione berlina due e quattro porte ed aveva un passo di 3.048 mm. "}
{"id": "5304568", "revid": "76069", "url": "https://it.wikipedia.org/wiki?curid=5304568", "title": "Zheni Bozhinova", "text": ""}
{"id": "5304572", "revid": "110157", "url": "https://it.wikipedia.org/wiki?curid=5304572", "title": "Campionati mondiali di sollevamento pesi 2014", "text": "I Campionati mondiali di sollevamento pesi 2014 si sono tenuti al palazzetto Baluan Sholak, a Almaty, in Kazakistan. L'evento si \u00e8 svolto dal 8 al 16 novembre 2014.\nMedagliere.\nClassifica Grandi medaglie (risultato totale)\nClassifica di tutte le medaglie: Grandi (risultato totale) e Piccole (Strappo e Slancio)\nNazioni partecipanti.\nHanno partecipato 526 atleti da 71 nazioni."}
{"id": "5304574", "revid": "767487", "url": "https://it.wikipedia.org/wiki?curid=5304574", "title": "The Innocents of Chicago", "text": "The Innocents of Chicago \u00e8 un film del 1932 diretto da Lupino Lane.\nProduzione.\nIl film fu prodotto dalla British International Pictures (BIP).\nDistribuzione.\nDistribuito dalla Wardour Films, il film usc\u00ec nelle sale cinematografiche britanniche nell'aprile 1932. Negli Stati Uniti, fu presentato in sala il 20 marzo 1932 con il titolo \"Why Saps Leave Home\"."}
{"id": "5304576", "revid": "1782831", "url": "https://it.wikipedia.org/wiki?curid=5304576", "title": "Modern Masters", "text": "Modern Masters \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 7 giugno 2013, ma solo in lingua inglese.\nCaratteristiche.\n\"Modern Masters\" \u00e8 composta da 229 carte, stampate a bordo nero, cos\u00ec ripartite:\nInvece di essere ambientato in un preciso piano o momento del Multiverso, tutte le carte che compongono questa espansione sono ristampe di carte legali nel formato \"Modern\", nato come formato virtuale per poi diventare definitivamente legale agli eventi sanzionati nell' agosto del 2011, sostituendo l'\"Extended\". Nel \"Modern\" sono legali tutte le carte che sono state stampate ufficialmente in almeno un'espansione o set base che usi il nuovo template delle carte di Magic, ossia a partire dall\"Ottava Edizione\" per i set base e\" da Mirrodin\" per le espansioni. Le carte di Modern Masters spaziano\" dallOttava Edizione\" fino a \"Rinascita di Alara\", percorrendo ben sei anni di storia del gioco. Tra esse troviamo sia carte di utilit\u00e0 generica nel formato (come il \"Sentiero dell'esilio\") che carte ricercate dai giocatori di Magic (come il \"Tarmogoyf\", considerato una delle creature pi\u00f9 potenti dell'intero formato).\nMolte delle carte del set presentano una rarit\u00e0 diversa da quella che avevano nel set originale e molte presentano una nuova illustrazione. Le carte dall'espansione \"Visione Futura\" hanno inoltre ricevuto il template tradizionale delle carte di Magic invece di quello \"futuro\" con cui vennero stampate in precedenza. Nessuna delle carte che fosse presente nella banlist del modern al momento dell'uscita del set \u00e8 presente in \"Modern Masters\".\n\"Modern Masters\" \u00e8 disponibile in bustine da 15 carte casuali. Ciascuna bustina contiene 10 comuni, 3 non comuni, una rara o rara mitica ed una carta foil a caso di quelle presenti nel set (dato che esso non contiene Terre Base). Per via della minore tiratura e del potenziale valore medio del contenuto (all'epoca il sopracitato \"Tarmogoyf\" aveva un prezzo minimo di 80-100 \u20ac sul mercato secondario), una bustina di Modern Masters ha un prezzo maggiore di una comune bustina d'espansione (circa il doppio).\nIn ogni pacchetto \u00e8 presente inoltre una a caso tra le 15 pedine o l'emblema che \u00e8 possibile generare con le carte presenti nell'espansione. Di seguito l'elenco completo:\nCambi di rarit\u00e0.\nMolte delle carte di \"Modern Masters\" presentano una rarit\u00e0 diversa rispetto a quella che avevano nel set in cui sono uscirono per la prima volta. Alcune hanno ricevuto un aumento di rarit\u00e0 in quanto ricercate, altre invece hanno ricevuto una diminuzione di rarit\u00e0 in quanto non sono molto giocate o non sono pi\u00f9 utili come al tempo della loro uscita. La nuova variazione delle rarit\u00e0 consente inoltre di avere un pool di carte equilibrato nel caso si giochi un torneo usando i soli pacchetti dell'espansione.\nDa comune a non comune:\nDa non Comune a rara:\nDa rara a rara mitica:\nDa rara a non comune:\nDa non comune a comune:"}
{"id": "5304578", "revid": "155634", "url": "https://it.wikipedia.org/wiki?curid=5304578", "title": "Continental Basketball Association 2004-2005", "text": "La stagione CBA 2004-2005 fu la 59\u00aa della Continental Basketball Association. Parteciparono 8 squadre divise in due gironi.\nRispetto alla stagione precedente, si aggiunsero i Michigan Mayhem."}
{"id": "5304579", "revid": "486946", "url": "https://it.wikipedia.org/wiki?curid=5304579", "title": "Bajqo\u0144yr", "text": ""}
{"id": "5304593", "revid": "729019", "url": "https://it.wikipedia.org/wiki?curid=5304593", "title": "Nash Light Six", "text": "La Light Six \u00e8 un'autovettura prodotta dalla Nash Motors dal 1926 al 1927.\nStoria.\nFu introdotta nel maggio del 1926 e successe alla Ajax. Rispetto a quest'ultima, le differenze erano minime: fu infatti eseguito un facelift ed un lieve aggiornamento della meccanica. Le carrozzerie disponibili erano berlina quattro porte e coup\u00e9 due porte. Rispetto alla Ajax, nel 1926, la Light Six vendette il 60% in pi\u00f9. Nel 1927 le linee della carrozzeria vennero rese pi\u00f9 morbide.\nIl modello aveva installato un motore a sei cilindri in linea da 4.079 cm\u00b3 di cilindrata avente un alesaggio di 82,6 mm e una corsa di 127 mm, che erogava 60 CV di potenza. La frizione era monodisco a secco, mentre il cambio era a tre rapporti. La trazione era posteriore. I freni erano meccanici sulle quattro ruote. "}
{"id": "5304595", "revid": "767487", "url": "https://it.wikipedia.org/wiki?curid=5304595", "title": "Orchid (gruppo musicale 2007)", "text": "Gli Orchid sono un gruppo musicale heavy metal statunitense, formatosi a San Francisco (California) nel 2007.\nIl gruppo ha preso il nome dell'omonima canzone dei Black Sabbath.\nStoria del gruppo.\nFormatisi nel 2007, gli Orchid realizzano il loro primo EP Through the Devil's Doorway, nel 2009. Il loro album di debutto, Capricorn, viene realizzato nel 2009. Dopo aver firmato nel 2012 per la Nuclear Blast Records, nello stesso album realizzano la loro prima compilation, The Zodiac Sessions. Nello stesso anno pubblicano anche il loro secondo EP, Heretic. Nel 2013 pubblicano il loro secondo album in studio The Mouths of Madness."}
{"id": "5304596", "revid": "481666", "url": "https://it.wikipedia.org/wiki?curid=5304596", "title": "Why Saps Leave Home", "text": ""}
{"id": "5304598", "revid": "481666", "url": "https://it.wikipedia.org/wiki?curid=5304598", "title": "21 Days Together", "text": ""}
{"id": "5304599", "revid": "22356", "url": "https://it.wikipedia.org/wiki?curid=5304599", "title": "Sphenocephalus fissicaudus", "text": "Lo sfenocefalo (Sphenocephalus fissicaudus) \u00e8 un pesce osseo estinto, appartenente ai teleostei. Visse nel Cretaceo superiore (Campaniano, circa 80 - 75 milioni di anni fa) e i suoi resti fossili sono stati ritrovati in Europa (Inghilterra, Italia).\nDescrizione.\nQuesto animale era lungo circa 8 - 20 centimetri, e possedeva un corpo relativamente compatto con una grande testa. In generale, l'aspetto richiamava quello dell'attuale \"Percopsis omiscomaycus\" dei Grandi Laghi nordamericani. \"Sphenocephalus\" era caratterizzato dallo spostamento anteriore delle pinne pelviche, che andavano a inserirsi al di sotto delle pinne pettorali. Questa condizione, tipica dei pesci ossei derivati, permette una maggiore manovrabilit\u00e0. Rispetto a \"Percopsis\", tuttavia, questo animale era meno specializzato per quanto riguarda le proporzioni craniche, e possedeva pi\u00f9 spine mediali e pi\u00f9 raggi nelle pinne pelviche.\nClassificazione.\nI primi fossili di questo animale vennero scoperti in Inghilterra e vennero descritti da Louis Agassiz nel 1839. \"Sphenocephalus\" presenta caratteristiche miste e piuttosto basali, che si riscontrano in due grandi gruppi di pesci teleostei, i paracantotterigi e gli acantotterigi. A volte \u00e8 stato considerato un membro basale e molto antico dei primi, altre volte \u00e8 stato considerato un membro dei Perciformes tra gli acantotterigi."}
{"id": "5304601", "revid": "22356", "url": "https://it.wikipedia.org/wiki?curid=5304601", "title": "Paracantotterigi", "text": ""}
{"id": "5304603", "revid": "22356", "url": "https://it.wikipedia.org/wiki?curid=5304603", "title": "Sphenocephalus", "text": ""}
{"id": "5304609", "revid": "729019", "url": "https://it.wikipedia.org/wiki?curid=5304609", "title": "Nash Standard Six", "text": "La Standard Six \u00e8 un'autovettura prodotta dalla Nash Motors dal 1928 al 1929.\nStoria.\nSuccesse nel 1928 alla Light Six, di cui riprese la linea e la meccanica. Le carrozzerie disponibili erano berlina quattro porte, landaulet quattro porte e cabriolet due porte.\nIl modello aveva installato un motore a sei cilindri in linea da 3.017 cm\u00b3 di cilindrata avente un alesaggio di 79,4 mm e una corsa di 101,6 mm, che erogava 45 CV di potenza. La frizione era monodisco a secco, mentre il cambio era a tre rapporti. La trazione era posteriore. I freni erano meccanici sulle quattro ruote.\nIl passo del telaio nel 1929 pass\u00f2 da 2.769 mm a 2.858 mm. Nell'occasione, la potenza del motore raggiunse i 50 CV e la linea fu aggiornata. Il modello fu sostituito nel 1930 dalla Single Six e dalla Special Six. "}
{"id": "5304615", "revid": "641453", "url": "https://it.wikipedia.org/wiki?curid=5304615", "title": "Societ\u00e0 Sportiva Dilettantistica Biancoscudati Padova 2014-2015", "text": "Questa voce raccoglie le informazioni riguardanti i Biancoscudati Padova nelle competizioni ufficiali della stagione 2014-2015.\nStagione.\nNella stagione 2014-2015 i Biancoscudati Padova disputano il primo campionato di quarta serie della sua storia (quinto se si considera la continuit\u00e0 col Padova calcio), facendo parte del girone C della Serie D in sovrannumero. L'iscrizione \u00e8 stata accettata dalla FIGC il 5 agosto 2014. Nella Coppa Italia di categoria si fermano dopo quattro turni, ai sedicesimi di finale, perdendo a Fano per 1-0.\nLa squadra conquista la promozione in Lega Pro il 19 aprile 2015, con 3 turni di anticipo.\nMaglie e sponsor.\nSponsor tecnico \u00e8 Macron. Sponsor ufficiali sono \"L'Arte di Abitare\" e \"Birra Antoniana\". Le maglie ufficiali sono state presentate il 3 ottobre 2014: la prima divisa \u00e8 in completo bianco, la seconda in completo rosso mentre la terza casacca \u00e8 di colore blu scuro con raffigurato a destra in bianco il cavallo del Gattamelata. La maglia del portiere \u00e8 nera, con strisce orizzontali bianche e verdi.\nOrganigramma societario.\nArea direttiva\nArea organizzativa e comunicazione\nArea tecnica\nRosa.\n\"La rosa tratta dal sito ufficiale \u00e8 aggiornata al 26 aprile 2015.\"\nStatistiche.\n\"Statistiche aggiornate al 24 maggio 2015.\""}
{"id": "5304616", "revid": "767487", "url": "https://it.wikipedia.org/wiki?curid=5304616", "title": "Just Dandy", "text": "Just Dandy \u00e8 un cortometraggio muto del 1928 diretto da Stephen Roberts.\nProduzione.\nIl film fu prodotto dalla Mermaid Comedies (Jack White).\nDistribuzione.\nDistribuito dalla Educational Film Exchanges, il film - un cortometraggio in due bobine - usc\u00ec nelle sale cinematografiche statunitensi il 19 agosto 1928."}
{"id": "5304619", "revid": "88786", "url": "https://it.wikipedia.org/wiki?curid=5304619", "title": "Fedele Amante", "text": "Napoletano di origine, figlio di Giovanni un consigliere dell'Intendenza di Napoli, fu educato a Milano, ove ebbe fra i suoi precettori Ferdinando Visconti, prima al Liceo Portanova e poi al Collegio Borromeo. Successivamente comp\u00ec i suoi studi di matematica all'Universit\u00e0 di Pavia con il professore Vincenzo Brunacci, inoltre si avvicin\u00f2 all'astronomia sotto la guida di Barnaba Oriani. Nel 1815 ritorn\u00f2 a Napoli dove insegn\u00f2 astronomia e geodesia nell'Officio Topografico; qui fu incaricato da Visconti di seguire tutte le osservazioni astronomiche e i relativi calcoli. Nel 1827 divenne anche professore di geodesia nel Collegio militare della Nunziatella, dove ebbe come allievo Giovanni Novi (Napoli, 31 dicembre 1826 - Pisa, 10 dicembre 1866), professore di algebra superiore all'Universit\u00e0 di Pisa.\nPartecip\u00f2 ai moti del 1848 insieme a suo figlio Giovanni che era allievo di Francesco De Sanctis. alla Nunziatella nel 1842 e nel suo studio privato dal 1845 e che fu arrestato per motivi politici nel 1847. Dopo il fallimento della rivolta, il 18 dicembre 1848, per i suoi sentimenti liberali fu allontanato d'autorit\u00e0 dalla Scuola militare \"Nunziatella\" di Napoli, assegnando le lezioni a Michele Rinonapoli, con i colleghi De Sanctis, Errico Alvino e Filippo Cassola. "}
{"id": "5304621", "revid": "1718925", "url": "https://it.wikipedia.org/wiki?curid=5304621", "title": "Lost Society", "text": "I Lost Society sono un gruppo musicale thrash metal finlandese, formatosi a Jyv\u00e4skyl\u00e4 nel 2010."}
{"id": "5304622", "revid": "1845804", "url": "https://it.wikipedia.org/wiki?curid=5304622", "title": "Esad Ribi\u0107", "text": " Noto principalmente per i suoi lavori per la Marvel Comics, tra i quali le miniserie \"Loki\", \"\" e \"Sub-Mariner: Abissi\" e le serie regolari di Thor e X-Men.\nCarriera.\nInizia la sua carriera negli anni novanta, disegnando strisce e illustrazioni per alcune riviste croate e tedesche. Viene poi ingaggiato dalla Antartic Press nel 1996 e dalla Vertigo nel 2000. Pi\u00f9 tardi, nello stesso anno, esordisce in Marvel disegnando i numeri 5 e 6 della miniserie \"\", scritta da Joe Casey. Nel 2013 diviene disegnatore della testata \"Thor: God of Thunder\" scritta da Jason Aaron. Nel 2014 gli vengono affidati i disegni dell'evento Marvel \"Secret Wars\" su testi di Jonathan Hickman. Nel 2019 torna a collaborare nuovamente con Aaron sul personaggio di Thor con la miniserie \"King Thor\" e realizza come autore completo un one-shot di Conan\",\" personaggio creato da Robert E. Howard: \"Conan the Barbarian: Exodus\". Per Image Comics disegna la serie \"VS\" su testi di Ivan Brandon. Nel 2020 viene annunciato come illustratore della maxiserie \"Eternals\", scritta da Kieron Gillen.\nStile di disegno.\nRibi\u0107 \u00e8 conosciuto nell'ambito fumettistico per il suo stile fotorealistico e l'abilit\u00e0 nel disegno digitale. Tra le sue influenze artistiche ci sono Raffaello, Michelangelo, Leonardo da Vinci e Rembrandt."}
{"id": "5304623", "revid": "767487", "url": "https://it.wikipedia.org/wiki?curid=5304623", "title": "Protobrama", "text": "La protobrama (gen. Protobrama) \u00e8 un pesce osseo estinto, appartenente ai tselfatiiformi. Visse nel Cretaceo superiore (Cenomaniano, circa 95 milioni di anni fa) e i suoi resti fossili sono stati ritrovati in Libano.\nDescrizione.\nQuesto animale \u00e8 noto per alcuni esemplari di piccole dimensioni, lunghi al massimo 15 centimetri. \"Protobrama\" era privo di pinne ventrali, e il corpo era contornato da lunghe pinne impari (dorsale e anale), che raggiungevano la coda. La pinna caudale era dotata di due lobi profondamente divisi, mentre le pinne pettorali erano spostate verso l'alto. Rispetto ad animali simili come \"Tselfatia\", il corpo di \"Protobrama\" era meno compresso lateralmente e meno sviluppato in altezza; inoltre le pinne impari erano meno sviluppate. \nClassificazione.\n\"Protobrama\" venne descritto per la prima volta da Arthur Smith Woodward nel 1942, sulla base di un fossile proveniente dal Libano. Originariamente considerato un rappresentante dei Percoidi, un successivo studio di Patterson (1964) mise in luce le parentele con \"Tselfatia\", parentele confermate in seguito con la scoperta di un altro esemplare (Patterson, 1967). Patterson consider\u00f2 \"Protobrama\" e \"Tselfatia\" membri degli Osteoglossomorpha, mentre Taverne (1975) ritenne \"Protobrama\" un salmoniforme specializzato. Attualmente, \"Protobrama\" e \"Tselfatia\" vengono considerati stretti parenti, entrambi appartenenti al gruppo degli Tselfatiiformes. La specie tipo \u00e8 Protobrama avus, mentre la specie P. woodwardi, descritta nel 2004, possiede un profilo pi\u00f9 compatto."}
{"id": "5304626", "revid": "729019", "url": "https://it.wikipedia.org/wiki?curid=5304626", "title": "Volleyballclub Sm'Aesch Pfeffingen 2011-2012", "text": "Questa voce raccoglie le informazioni riguardanti il Volleyballclub Sm'Aesch Pfeffingen nella stagione 2011-2012.\nOrganigramma societario.\nArea direttiva\nArea tecnica"}
{"id": "5304629", "revid": "380453", "url": "https://it.wikipedia.org/wiki?curid=5304629", "title": "Volleyballclub Sm'Aesch Pfeffingen 2012-2013", "text": "Questa voce raccoglie le informazioni riguardanti il Volleyballclub Sm'Aesch Pfeffingen nella stagione 2012-2013.\nOrganigramma societario.\nArea direttiva\nArea tecnica"}
{"id": "5304637", "revid": "1573940", "url": "https://it.wikipedia.org/wiki?curid=5304637", "title": "Aride Rossi", "text": ""}
{"id": "5304638", "revid": "547992", "url": "https://it.wikipedia.org/wiki?curid=5304638", "title": "Calcio Monza 1987-1988", "text": "Questa pagina raccoglie le informazioni riguardanti il Calcio Monza nelle competizioni ufficiali della stagione 1987-1988.\nStagione.\nNella stagione 1987-1988 la squadra brianzola allenata da Pierluigi Frosio si \u00e8 aggiudicata sia la promozione in Serie B vincendo con l'Ancona un combattuto girone A della Serie C1, sia la Coppa Italia di Serie C, trofeo conquistato per la terza volta. Si \u00e8 trattato anche dell'ultima stagione disputata dai brianzoli allo Stadio Gino Alfonso Sada, mentre fervono i lavori per ultimare il nuovo Stadio, che verr\u00e0 inaugurato con l'inizio della stagione prossima. Il miglior marcatore di questa memorabile stagione dei biancorossi, \u00e8 stato Pierluigi Casiraghi con 14 reti, 2 in Coppa Italia di Serie C e 12 in campionato. Nel secondo girone di qualificazione della Coppa Italia nazionale, che ha visto promosse agli ottavi di finale il Milan ed il Parma, per questa stagione si fanno esperimenti: la vittoria vale 3 punti, una novit\u00e0 assoluta allora, il pareggio manda ai calci di rigore, chi li vince intasca 2 punti, chi li perde 1 punto.\nOrganigramma societario.\nArea direttiva\nArea organizzativa\nArea tecnica"}
{"id": "5304641", "revid": "785616", "url": "https://it.wikipedia.org/wiki?curid=5304641", "title": "Suzuki Shinya", "text": ""}
{"id": "5304649", "revid": "606039", "url": "https://it.wikipedia.org/wiki?curid=5304649", "title": "Aesculus memmingeri", "text": ""}
{"id": "5304650", "revid": "606039", "url": "https://it.wikipedia.org/wiki?curid=5304650", "title": "Aesculus procera", "text": ""}
{"id": "5304651", "revid": "606039", "url": "https://it.wikipedia.org/wiki?curid=5304651", "title": "Aesculus septenata", "text": ""}
{"id": "5304652", "revid": "606039", "url": "https://it.wikipedia.org/wiki?curid=5304652", "title": "Hippocastanum vulgare", "text": ""}
{"id": "5304676", "revid": "767487", "url": "https://it.wikipedia.org/wiki?curid=5304676", "title": "Mahaut di Ch\u00e2tillon", "text": "Era figlia di Guido IV, conte di Ch\u00e2tillon-Saint-Pol, e di Maria di Bretagna (1268-1339).\nBiografia.\nNel luglio del 1308 spos\u00f2 a Poitiers Carlo di Valois, conte di Valois dal 1286, Conte d'Angi\u00f2 e del Maine dal 1290, conte d'Alen\u00e7on dal 1291 e conte di Chartres dal 1293 fino alla sua morte. Carlo era stato inoltre Imperatore consorte titolare dell'Impero Romano d'Oriente dal 1301 al 1308 e re titolare d'Aragona dal 1283 al 1295. Egli era gi\u00e0 al suo terzo matrimonio, essendo rimasto vedovo prima di Margherita, contessa d'Angi\u00f2, figlia di Carlo II di Napoli, deceduta nel 1299, e poi di Caterina di Courtenay (1274-1307), titolare imperatrice di Costantinopoli, sposata nel 1301 e deceduta nel 1307.\nDal matrimonio nacquero:"}
{"id": "5304685", "revid": "34392", "url": "https://it.wikipedia.org/wiki?curid=5304685", "title": "Aimone di Savoia Aosta (1967)", "text": ""}
{"id": "5304689", "revid": "109867486", "url": "https://it.wikipedia.org/wiki?curid=5304689", "title": "Morotei", "text": "I morotei, detti anche Amici di Moro, costituivano una corrente politica della Democrazia Cristiana; vicini alle posizioni di Aldo Moro, rappresentavano la componente di sinistra del partito.\nStoria.\nNacque nel 1968 da Aldo Moro e altri esponenti dei Dorotei che, riconoscendosi nella sua linea politica, si scisse dalla corrente dorotea e assunse una posizione autonoma, sempre pi\u00f9 orientata verso la sinistra. La corrente fu attiva tra la fine degli anni sessanta e gli anni settanta."}
{"id": "5304697", "revid": "88812", "url": "https://it.wikipedia.org/wiki?curid=5304697", "title": "Generalizzazione (filosofia)", "text": ""}
{"id": "5304715", "revid": "1543377", "url": "https://it.wikipedia.org/wiki?curid=5304715", "title": "Pallavolo ai Giochi europei", "text": "La pallavolo ai Giochi europei \u00e8 stata ammessa al programma sportivo dei Giochi europei dalla prima edizione sia nella versione maschile che in quella femminile."}
{"id": "5304716", "revid": "76963", "url": "https://it.wikipedia.org/wiki?curid=5304716", "title": "Sanma Akashiya", "text": "Insieme a Takeshi Kitano e Tamori \u00e8 considerato uno dei tre maggiori esponenti della comicit\u00e0 giapponese.\nBiografia.\nNato Takafumi Sugimoto nella prefettura di Wakayama nel 1955, Sanma Akashiya ha iniziato la carriera nel mondo dello spettacolo sotto l'egida del rakugo-ka Matsunosuke Shofukutei, prima di intraprendere la carriera solista come comico con lo pseudonimo di Sanma Shofukutei. Nel 1981 ha condotto assieme a Takeshi Kitano il variet\u00e0 televisivo \"Oretachi hy\u014dkin zoku\", il quale \u00e8 andato in onda fino al 1989 sulla Fuji TV. Sanma Akashiya ha poi presentato negli anni successivi numerosi show televisivi tra i quali il talk show \"Sanma no nanma\" (in onda dal 1985 sulla Kansai TV), \"Koi no kara sawagi\" (andato in onda dal 1994 al 2011 sulla Nippon TV) e \"Sanma no super karakuri TV\" (andato in onda sulla TBS dal 1992 al 2014).\nNoto per la sua caratteristica risata e la sua voce roca, \u00e8 uno dei personaggi televisivi pi\u00f9 popolari in Giappone, e viene riconosciuto come il comico che pi\u00f9 di chiunque altro ha portato ad accostare il dialetto Kansai alla comicit\u00e0 giapponese. Nel 1988 ha sposato l'attrice Shinobu \u014ctake, da cui ha avuto una figlia, la cantante e attrice Imalu, nata nel 1989. Nel 1993 la coppia ha divorziato."}
{"id": "5304744", "revid": "123140074", "url": "https://it.wikipedia.org/wiki?curid=5304744", "title": "William Alland", "text": "Ha occasionalmente lavorato anche come attore, interpretando tra l'altro il ruolo di Jerry Thompson nel film \"Quarto potere\"."}
{"id": "5304745", "revid": "287204", "url": "https://it.wikipedia.org/wiki?curid=5304745", "title": "Nazionale Under-17 di calcio femminile della Scozia", "text": "La nazionale Under-17 di calcio femminile della Scozia, in inglese Scotland women's national under-17 football team, \u00e8 la rappresentativa calcistica femminile internazionale della Scozia formata da giocatrici al di sotto dei 17 anni, gestita dalla Federazione calcistica della Scozia (\"Scottish Football Association\" - SFA).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato mondiale FIFA Under-17, Campionato europeo UEFA Under-17 e ai tornei ad invito come l'italiano Torneo dei Gironi.\nL'unico significativo risultato sportivo ottenuto dalla nazionale fu la qualificazione all'Europeo di Inghilterra 2014, dove venne eliminata gi\u00e0 alla fase a gironi."}
{"id": "5304750", "revid": "481666", "url": "https://it.wikipedia.org/wiki?curid=5304750", "title": "Lester Allen", "text": ""}
{"id": "5304751", "revid": "1543377", "url": "https://it.wikipedia.org/wiki?curid=5304751", "title": "Pallavolo femminile ai Giochi europei", "text": "La pallavolo femminile ai Giochi europei viene disputata con cadenza quadriennale durante i Giochi europei: la disciplina \u00e8 stata introdotta nei giochi dalla prima edizione e partecipano al torneo dodici squadre nazionali europee."}
{"id": "5304754", "revid": "88740", "url": "https://it.wikipedia.org/wiki?curid=5304754", "title": "Haqiqat Rai", "text": "\u00c8 considerato un martire sia dall'induismo che dal sikhismo.\nBiografia.\nHaqiqat Rai nacque a Sialkot, nel Punjab, suo padre si chiamava Baghmal e la sua famiglia apparteneva al clan Puri. Le fonti disponibili collocano la data della sua nascita in anni diversi, spaziando dal 1719 al 1724.\nUn giorno alcuni dei suoi compagni di scuola insultarono gli d\u00e8i ind\u00f9 ed egli rispose insultando Fatimah, una delle figlie di Maometto. A causa di ci\u00f2, fu portato davanti al qadi (magistrato musulmano), il quale lo condann\u00f2 a scegliere tra la conversione all'Islam e la pena capitale.\nNonostante le pressioni e i tentativi di convincerlo, il ragazzino rifiut\u00f2 di convertirsi all'Islam e fu pertanto decapitato a Lahore per ordine del governatore Zakariyya Khan. Varie fonti collocano la data della sua morte in anni diversi: 1732,1735,1742 e 1791.\nEredit\u00e0.\nNel 1782, un poeta di nome Aggra (conosciuto anche come Agra o Aggar Singh) scrisse un \"var\" (poesia) in lingua punjabi intitolato \"Haqiqat Rai di Var\". In questa poesia il ragazzino \u00e8 rappresentato come un martire ind\u00f9; il maharaja Ranjit Singh venerava invece Haqiqat Rai come martire Sikh.\nNei primi anni del XX secolo (1905-10) la leggenda del martirio di Haqiqat Rai fu resa famosa da tre scrittori bengalesi, le cui versioni per\u00f2 sono molto diverse. Il movimento \u0100rya-Sam\u0101j mise in scena uno spettacolo, \"Dharmaveer Haqiqat Rai\", come esempio di profonda fedelt\u00e0 all'induismo. Inoltre stamp\u00f2 numerose copie della leggenda e le distribu\u00ec gratis o al prezzo simbolico di due paisa.\nPrima della divisione dell'India nel 1947, gli induisti si recavano al suo samadhi (il tempio per commemorare i morti) a Lahore durante il festival Basant Panchami e anche il samadhi di Sialkot era un luogo di pellegrinaggio. Nel 2004, il quotidiano pakistano Nawa-i-Waqt si oppose alle celebrazioni del Basant Panchami in Pakistan, sostenendo che il festival celebrasse l'insulto che Haqiqat Rai aveva rivolto a Maometto.\nUn altro samadhi dedicato a Haqiqat Rai si trova al Boeli di Baba Bhandari (nel distretto di Hoshiarpur) e anche qui la gente viene a porgergli omaggio durante il Basant Panchami. A Batala, nel distretto di Gurdaspur, oltre al santuario dedicato ad Haqiqat Rai, si trova anche un samadhi dedicato a Sati Lakshmi Devi, la sua presunta moglie.\nIn India molte citt\u00e0 hanno zone intitolate a Haqiqat Rai, principalmente quelle dove si sono stabiliti i profughi della divisione come, ad esempio, Hakikat Nagar a Delhi."}
{"id": "5304755", "revid": "1543377", "url": "https://it.wikipedia.org/wiki?curid=5304755", "title": "Pallavolo maschile ai Giochi europei", "text": "La pallavolo maschile ai Giochi europei viene disputata con cadenza quadriennale durante i Giochi europei: la disciplina \u00e8 stata introdotta nei giochi dalla prima edizione e partecipano al torneo dodici squadre nazionali europee."}
{"id": "5304774", "revid": "729019", "url": "https://it.wikipedia.org/wiki?curid=5304774", "title": "Assedio di Siracusa (311 a.C.)", "text": "L'assedio di Siracusa dal 311 al 309 a.C. vide contrapposti i cartaginesi e siracusani che cercavano di difendere la propria polis. L'assedio di Siracusa segu\u00ec alla battaglia del monte Ecnomo del 310 a.C.; in questa battaglia i cartaginesi sotto il comando di Amilcare, figlio di Gisgo, sconfissero il tiranno di Siracusa Agatocle. Agatocle dovette ritirarsi a Siracusa perdendo anche il controllo delle altre polis di Sicilia, che passarono dalla parte cartaginese.\nQuando Amilcare assedi\u00f2 Siracusa e blocc\u00f2 il suo porto, Agatocle non si confront\u00f2 con lui in campo. Invece, scelse l'audace e alquanto pericolosa scelta di invadere la Libia, la madrepatria dei cartaginesi. Egli riusc\u00ec a fuggire dall'assedio navale e ad avere alcuni successi nella sua spedizione in Libia. Amilcare dovette inviare una parte del suo esercito indietro a Cartagine per dar man forte alla Libia. Nel 310 a.C. un primo assalto alle mura di Siracusa fall\u00ec.\nNel 309 a.C. Amilcare attacc\u00f2 nuovamente coperto dalla notte per avere con s\u00e9 l'elemento sorpresa. Il suo anticipo cre\u00f2 scompiglio sulle mura e i cartaginesi furono a loro volta sorpresi dal contrattacco dei siracusani. Anche pensando che i cartaginesi erano in netta superiorit\u00e0 numerica rispetto ai siracusani, l'elemento sorpresa, il buio della notte e il luogo fecero scappare l'esercito cartaginese. Amilcare fu catturato e ucciso dai siracusani. L'assedio navale cess\u00f2 nel 307 a.C. dallo stesso Agatocle, quando era temporaneamente ritornato a Siracusa.\nPreludio.\nGli eserciti di Amilcare e Agatocle si scontrarono nella battaglia del monte Ecnomo. Agatocle pat\u00ec la disastrosa sconfitta perch\u00e9 una parte del suo esercito fu ucciso o fatto prigioniero dai cartaginesi. Raccolse i sopravvissuti, incendi\u00f2 il suo campo e si ritir\u00f2 a Gela. Qui rimase per un po' di tempo per distogliere l'esercito cartaginese da Siracusa. Questo permise ai siracusani di svolgere la vendemmia. In primo luogo Amilcare assedi\u00f2 Gela ma rinunci\u00f2 alla conquista quando scopr\u00ec che Agatocle possedeva molte scorte di cibo e soldati sufficiente alla difesa della citt\u00e0. Egli, successivamente, visit\u00f2 le citt\u00e0 e le roccheforti che stavano ancora sperando in una vittoria di Agatocle. Visto che non disprezzavano Agatocle, abbandonarono i cartaginesi e gli si affiancarono.\nDato che l'assedio di Gela fu scongiurato, Agatocle fugg\u00ec a Siracusa col resto del suo esercito. Forn\u00ec il raccolto di grano alla citt\u00e0 e ripar\u00f2 delle sezioni delle mura. Perse il controllo nel resto della Sicilia, mentre Cartagine si rese superiore in terra e in mare. Contro la sorte, Agatocle decise di combattere contro l'esercito cartaginese in Sicilia. In segreto persegu\u00ec i suoi scopi preparando l'invasione della Libia, il cuore dei territori sotto il dominio cartaginese. Cos\u00ec facendo volle sviare le ambizioni cartaginesi da Siracusa. In Libia incit\u00f2 gli alleati di Cartagine alla rivolta e saccheggiare il ricco territorio di Cartagine. Inoltre, il suo esperto esercito avrebbe voluto porre un limite alle forze cartaginesi l\u00e0, che non erano cos\u00ec agguerrite come le loro forze in Sicilia.\nL'assedio.\nAgatocle nomin\u00f2 suo fratello Antandro come capo di Siracusa e gli lasci\u00f2 un'adeguata guarnigione per difendere la citt\u00e0. Per prevenire l'eventualit\u00e0 di una rivolta durante la spedizione in Libia, separ\u00f2 le famiglie in modo che una parte sarebbe venuta con lui in Libia e l'altra sarebbe rimasta in citt\u00e0. Anche se coloro che rimasero disprezzarono Agatocle, non erano inclinati a ribellarsi per proteggere i loro parenti che erano con Agatocle.\nDato che aveva bisogno di soldi per la sua spedizione, prese le propriet\u00e0 degli orfani, se ne fece prestare dai mercanti, sottrasse le dediche dai templi e le gioie delle donne. Invit\u00f2 i cittadini facoltosi, i pi\u00f9 grandi suoi oppositori, per lasciare volontariamente la citt\u00e0. Acconsentendo alla sua richiesta, mand\u00f2 mercenari a ucciderli. Rub\u00f2 le loro propriet\u00e0 e liber\u00f2 i loro schiavi, che si erano schierati a servizio militare. In questo modo raccolse una grande quantit\u00e0 di ricchezze.\nLa partenza di Agatocle.\nI cartaginesi stavano bloccando il porto di Siracusa con una flotta di triremi in grande inferiorit\u00e0 numerica rispetto alle sessanta triremi che aveva arruolato. Agatocle dovette aspettare una buona occasione per lasciare Siracusa. In questo frangente giunsero a Siracusa alcune navi che trasportavano grano. Quando la flotta cartaginese lasci\u00f2 temporaneamente l'assedio per scacciare le navi, che apparivano nemiche, Agatocle lasci\u00f2 uscire velocemente la sua flotta dal porto e part\u00ec.\nI cartaginesi pensarono inizialmente che Agatocle volesse salvare le navi, cos\u00ec si voltarono in formazione per combattere anche con lui. Quando i cartaginesi si accorsero che la flotta stava scappando, essi procedettero a inseguirle. Nel frattempo le navi che trasportavano grano entrarono nel porto e diedero sollievo alla citt\u00e0, dove il cibo stava cominciando a scarseggiare.\nLa flotta greca stava quasi per essere superata dai cartaginesi, ma fu salvata dal sopraggiungere della notte, rendendo impossibile un'ulteriore ricerca. Un'eclissi solare che fu osservata il giorno successivo permette di stabilire la data della fuga, il 15 agosto del 310 a.C.\nIncertezza per la sorte di Agatocle a Siracusa.\nQuando Agatocle arriv\u00f2 in Libia, bruci\u00f2 la sua flotta per rimuovere qualsiasi mezzo di fuga per i suoi soldati. Inoltre, egli non ne voleva lasciare una parte a guardia e consentire ai cartaginesi di impossessarsene. Quando Agatocle lasci\u00f2 la zona d'arrivo, i cartaginesi presero tra le navi bruciate solo i rostri di bronzo. Agatocle procedette distruggendo le citt\u00e0 di Megalopoli e Tunisi, sconfiggendo i cartaginesi nella prima battaglia di Tunisi.\nDopo la loro sconfitta i cartaginesi inviarono messaggeri in Sicilia da Amilcare. Gli richiesero assistenza il pi\u00f9 presto possibile e gli consegnarono i rostri di bronzo della navi greche. Amilcare invi\u00f2 anche lui dei messaggeri diretti, per\u00f2, a Siracusa coi rostri di bronzo. Egli present\u00f2 loro i bronzi come prova per convincere i siracusani che l'esercito di Agatocle era stato distrutto e per chiedere la loro resa. Molti cittadini credettero alla storia e fu offerta loro protezione da Amilcare. Egli, pensando che il morale dei siracusani fosse distrutto e che a loro mancassero uomini per difendere la citt\u00e0, prepar\u00f2 l'assedio a Siracusa.\nAmilcare avrebbe offerto protezione ad Antandro e agli altri capi se la citt\u00e0 avesse capitolato. Comunque Erimnione di Etolia, che era stato designato come secondo governatore dopo di lui da Agatocle, non fu d'accordo. Convinse gli uomini pi\u00f9 eminenti ad aspettare fino a che ci saranno state pi\u00f9 prove del destino di Agatocle. Nel frattempo, Agatocle aveva costruito due navi e le aveva inviate a Siracusa per portare notizie delle sue vittorie in Libia. Dato che si stavano avvicinando alla citt\u00e0, le navi cartaginesi le individuarono e le inseguirono. Le navi greche a mala pena riuscirono a fuggire ed entrare nel porto di Siracusa. L\u00ec, gli abitanti della citt\u00e0 compresi chi stava difendo le mura, si radunarono velocemente per ascoltare le notizie.\nIl primo assalto cartaginese respinto.\nAmilcare not\u00f2 che le mura era in quel momento indifese, quando gli abitanti si affollarono nel porto, e sfrutt\u00f2 questo errore. Mand\u00f2 le sue truppe pi\u00f9 forti alle mura con grandi scale e scalarono le stesse mura senza essere notati. Quando stavano tutti occupando la sommit\u00e0 delle mura, le guardie greche in pattuglia li individuarono e li attaccarono. Alle guardie si erano velocemente uniti gli altri difensori che arrivarono prima dei rinforzi cartaginesi. I greci ottennero il sopravvento sugli attaccanti che si ritirarono. Amilcare fece ritirare il suo esercito dalle mura. Visto che non fu in grado di prendere Siracusa quel giorno. invi\u00f2 5000 soldati ad aiutare Cartagine in risposta alla richiesta dei messaggeri.\nSecondo assalto e contrattacco.\nA questo punto l'assedio si prolung\u00f2 al 309 a.C. Amilcare da ora occup\u00f2 l'area nei pressi di Olimpeion (a sud della citt\u00e0 sulla strada verso il Porto Grande, vicino alla ai monti del fiume Anapo) e prepar\u00f2 un secondo assalto alle mura. Quando i siracusani ne vennero a conoscenza, inviarono 3000 fanti e 400 cavalieri al castello Eurialo che era una parte delle mura difensive. L'esercito cartaginese era pi\u00f9 grande con 120\u00a0000 fanti e 5000 cavalieri. Le stime odierne lo riducono a non pi\u00f9 di 36000 fanti e 4500 cavalieri.\nI cartaginesi avanzarono e si avvicinarono alle mura di notte per evitare di essere visti. Amilcare, che era alla testa dell'esercito, era seguito dagli esuli di Dinocrate, che era al comando della cavalleria. La fanteria era divisa in due gruppi: uno composto dai cartaginesi e l'altro dai greci alleati di Cartagine. Erano seguiti dagli indisciplinati seguaci che desideravano approfittare di un eventuale bottino. Dato che le strade erano accidentate e strette, scoppiarono scontri tra i seguaci del campo e le truppe per il diritto di precedenza. Questa situazione cre\u00f2 disordini e confusione nelle file cartaginesi.\nLa caotica avanzata dei cartaginesi non pot\u00e9 non essere vista da i siracusani appostati al castello Eurialo. Essi uscirono dal nascondiglio e furono avvantaggiati dalla confusione tra i nemici, che furono attaccati dall'alto. A causa del buio della notte l'esercito cartaginese pens\u00f2 che erano stati attaccati da un esercito pi\u00f9 grande del loro. In scompiglio, in una posizione svantaggiosa e in terra sconosciuta, l'esercito cartaginese si ritir\u00f2. Dato che le strade erano strette, molti fanti furono calpestati dai cavalieri. Nel buio molti combatterono contro i propri amici perch\u00e9 si scambiavano tutti come nemici. Amilcare si gett\u00f2 a terra per non essere visto, ma fu catturato dai siracusani che pensavano fosse un fuggitivo.\nConseguenze.\nIl giorno successivo Amilcare marci\u00f2 come premio del trionfo a Siracusa e fu successivamente ucciso dagli abitanti. La sua testa fu tagliata e spedita ad Agatocle in Libia per mostrare la vittoria della citt\u00e0. Senza Amilcare per tenere insieme l'esercito, gli alleati greci si separarono dai cartaginesi ed elessero Dinocrate come loro generale. Il comando dell'esercito cartaginese ai secondi capi di Amilcare.\nLa citt\u00e0 di Agrigento che era una tra gli alleati greci di Cartagine, pens\u00f2 che fosse il momento di prendere da sola il comando della Sicilia. Essa approfitt\u00f2 dell'indebolimento di Cartagine e Siracusa. Sotto il comando del loro generale Senodico, procedettero a liberare le citt\u00e0 di Gela, Enna ed Erbesso dal controllo cartaginese e ridiede loro la propria autonomia. Anche se gi\u00e0 nel 307 a.C., con la sconfitta degli acragantini da parte dei siracusani, ricomparve le ostilit\u00e0 tra i sicelioti.\nMentre l'esercito cartaginese fu sconfitto, la loro flotta stava ancora assediando il porto di Siracusa. La citt\u00e0 soffriva anche di fame e l'assedio rendeva difficile reperire i viveri per gli abitanti. La flotta cartaginese fu definitivamente sconfitta nel 307 a.C., quando stava rientrando in Sicilia Agatocle."}
{"id": "5304780", "revid": "1543377", "url": "https://it.wikipedia.org/wiki?curid=5304780", "title": "Pallavolo ai I Giochi europei", "text": "La pallavolo ai I Giochi europei si \u00e8 disputata durante la I edizione dei Giochi europei, che si \u00e8 svolta a Baku, in Azerbaigian, nel 2015."}
{"id": "5304782", "revid": "1442080", "url": "https://it.wikipedia.org/wiki?curid=5304782", "title": "Abdulla Yasser", "text": "Carriera.\nClub.\nHa sempre giocato nel campionato di casa.\nNazionale.\nHa esordito in Nazionale nel 2009."}
{"id": "5304783", "revid": "436907", "url": "https://it.wikipedia.org/wiki?curid=5304783", "title": "In a Beautiful Place Out in the Country", "text": "In a Beautiful Place Out in the Country \u00e8 il quinto EP dei Boards of Canada.\nIl disco.\nRegistrato durante la stessa sessione di Geogaddi, il disco presenta diversi riferimenti ai Davidiani e alla figura di David Koresh, in seguito ripresi nell'album successivo. Ci\u00f2 \u00e8 facilmente osservabile nel nome della seconda traccia dell'album, Amo Bishop Roden, un esplicito riferimento alla moglie di George Roden, rivale di Koresh.\nLa terza traccia d\u00e0 il nome all'album, ed \u00e8 anch'essa un riferimento ai Davidiani: all'interno della canzone \u00e8 infatti possibile ascoltare una voce cantare ripetutamente: \"come out and live in a religious community in a beautiful place out in the country\" (\"vieni fuori e vivi in una comunit\u00e0 religiosa in un bel posto fuori dal paese\").\nA ci\u00f2 si aggiunge la stessa copertina, che presenta diverse foto dei Davidiani e del complesso nella quale essi agivano."}
{"id": "5304798", "revid": "110157", "url": "https://it.wikipedia.org/wiki?curid=5304798", "title": "Havis Amanda", "text": "Havis Amanda \u00e8 il nome di una statua con fontana della Piazza del Mercato (\"Kauppatori\") di Helsinki, realizzata nel 1906dallo scultore Ville Vallgren (1855-1940). \u00c8 considerata il simbolo della citt\u00e0 e ne rappresenta la (ri)nascita.\nDescrizione.\nLa statua, realizzata in bronzo, raggiunge un'altezza di 5 metri e rappresenta una ninfa che emerge dal mare, nota a Helsinki come Manta. \u00c8 circondata da una fontana, adornata da leoni marini e pesci.\nStoria.\nLa realizzazione della scultura fu commissionata nel 1904 dal comune di Helsinki a Ville Vallgren, artista finlandese che viveva a Parigi.\nVallgren prese come modello per la statua due diciannovenni parigine, Marcelle Dequini e Leonie Tavier. Quest'ultima serv\u00ec in particolare come modella per la realizzazione della copia in miniatura della statua, ora conservata nel museo di Porvoo.\nLa statua fu inizialmente esposta a Parigi nel 1907. L'opera fu poi inaugurata a Helsinki il 20 settembre 1908.\nLa statua della fontana fu chiamata \"Havis Amanda\" dai giornali in lingua svedese di Helsinki.\nInizialmente l'opera fu considerata \"oscena\" e scaten\u00f2 l'ira delle organizzazioni femministe.\nFino agli anni settanta era usanza arrampicarsi sulla fontana ed immergersi dentro di essa per il giorno del 1\u00ba maggio (\"Vappu\"), usanza poi proibita a partire dagli anni novanta per ragioni di sicurezza.\nSuperstizioni e credenze popolari.\nSecondo la credenza popolare, se un uomo si lava nella fontana pronunciando per tre volte la parola \"amore\", vede aumentare la propria virilit\u00e0."}
{"id": "5304799", "revid": "1442080", "url": "https://it.wikipedia.org/wiki?curid=5304799", "title": "Abdulla Al-Haza'a", "text": "Carriera.\nNazionale.\nHa esordito in Nazionale nel 2010."}
{"id": "5304800", "revid": "1318658", "url": "https://it.wikipedia.org/wiki?curid=5304800", "title": "Village (gioco)", "text": "Village \u00e8 un gioco da tavolo in stile tedesco di Inka Brand e Markus Brand pubblicato nel 2011 in Germania da Eggertspiele e Pegasus Spiele; in Italia \u00e8 stato pubblicato nel 2021 da uplay edizioni.\nIl gioco.\nLo scopo del gioco \u00e8 guadagnare punti vittoria gestendo 4 generazioni di una famiglia attraverso gli anni nello stesso villaggio: i familiari potranno intraprendere la carriera politica o ecclesiastica, scoprire nuovi posti, diventare buoni mercanti, fabbri o fornai. Il tempo per\u00f2 scorre, e alla fine della loro vita solo i pi\u00f9 meritevoli saranno ricordati per le loro fatiche e registrati nel libro degli illustri del villaggio.\nPremi e riconoscimenti.\nIl gioco ha vinto i seguenti premi:"}
{"id": "5304804", "revid": "1442080", "url": "https://it.wikipedia.org/wiki?curid=5304804", "title": "Abdulla Yusuf Helal", "text": "Carriera.\nClub.\nNel 2019 si trasferisce allo Slavia Praga, con cui diventa il primo bahreinita a giocare una partita di Champions League in occasione del pareggio per 1-1 contro l'Inter.\nNazionale.\nHa esordito in nazionale nel 2012."}
{"id": "5304806", "revid": "287204", "url": "https://it.wikipedia.org/wiki?curid=5304806", "title": "Esad Ribic", "text": ""}
{"id": "5304808", "revid": "1442080", "url": "https://it.wikipedia.org/wiki?curid=5304808", "title": "Mohamed Duaij Mahorfi", "text": "Carriera.\nClub.\nHa sempre giocato nel campionato di casa.\nNazionale.\nHa esordito in Nazionale nel 2011."}
{"id": "5304815", "revid": "1442080", "url": "https://it.wikipedia.org/wiki?curid=5304815", "title": "Faisal Budahoom", "text": "Carriera.\nClub.\nHa sempre giocato nel campionato di casa.\nNazionale.\nHa esordito in Nazionale nel 2012."}
{"id": "5304822", "revid": "1442080", "url": "https://it.wikipedia.org/wiki?curid=5304822", "title": "Sami Al Husaini", "text": "Carriera.\nNazionale.\nHa esordito in Nazionale nel 2011."}
{"id": "5304824", "revid": "1442080", "url": "https://it.wikipedia.org/wiki?curid=5304824", "title": "Hamad Al Doseri", "text": "Carriera.\nClub.\nHa sempre giocato nel campionato di casa.\nNazionale.\nHa esordito in Nazionale nel 2012."}
{"id": "5304825", "revid": "4175", "url": "https://it.wikipedia.org/wiki?curid=5304825", "title": "Nazionale Under-17 di calcio femminile della Germania", "text": "La Nazionale Under-17 di calcio femminile della Germania, in tedesco deutsche Fu\u00dfball-Nationalmannschaft der U-17-Juniorinnen, \u00e8 la rappresentativa calcistica femminile internazionale della Germania formata da giocatrici al di sotto dei 17 anni, gestita dalla Federazione calcistica della Germania (\"Deutscher Fu\u00dfball-Bund\" - DFB).\nCome membro dell'Union of European Football Associations (UEFA) partecipa a vari tornei di calcio giovanili internazionali riservati alla categoria, come al Campionato mondiale FIFA Under-17, Campionato europeo UEFA Under-17 e ai tornei a invito come la Nordic Cup e l'italiano Torneo dei Gironi.\nCon le sue sei vittorie al Campionato europeo di categoria \u00e8 la nazionale di calcio femminile Under-17 pi\u00f9 titolata dell'area UEFA."}
{"id": "5304826", "revid": "729019", "url": "https://it.wikipedia.org/wiki?curid=5304826", "title": "Assedio di Siracusa (278 a.C.)", "text": "L'assedio di Siracusa del 278 a.C. fu l'ultimo tentativo da parte di Cartagine di conquistare Siracusa. Siracusa, a quel tempo, era indebolita dalla guerra civile che opponeva Tinione a Sosistrato. I cartaginesi sfruttarono l'opportunit\u00e0 per assediare per terra e per mare Siracusa. Tinione e Sosistrato si appellano al re d'Epiro Pirro per venire a soccorrerla dalla minaccia. Quando Pirro arriv\u00f2, la flotta e l'esercito si ritirarono senza nemmeno combattere.\nGli attacchi cartaginesi dividono Siracusa.\nIceta di Siracusa, tiranno della citt\u00e0, fu rimosso dal potere da Tinione. Tinione fu poi contestato da Sosistrato per aver assunto il potere di Siracusa. Sostrato allora prese la parte di Siracusa sulla terraferma siciliana, mentre Tinione tenne l'isola di Ortigia.\nQuando le due fazioni di Siracusa persero il loro iniziale prestigio a causa della guerra, i cartaginesi sfruttarono la situazione e assediarono la citt\u00e0 per terra e per mare. Essi bloccarono il Porto Grande, con un centinaio di navi e assediarono le mura con 50000 uomini, saccheggiando allo stesso tempo il territorio intorno alla citt\u00e0. Entrambe le fazioni in guerra a Siracusa chiesero assistenza a Pirro. Gli abitanti si aspettavano un suo aiuto perch\u00e9 la moglie Lanassa era la figlia di Agatocle, un ex tiranno di Siracusa.\nPirro arriva in soccorso di Siracusa.\nPirro, anche se era in conflitto con la repubblica romana nel Sud Italia, accett\u00f2. La reputazione di Pirro, infatti, come liberatore dei greci dalle minacce dei barbari sarebbe stata danneggiata se Siracusa fosse stata conquistata da Cartagine. Inoltre, la Sicilia offr\u00ec l'occasione per una invasione della Libia, come Agatocle aveva fatto prima di lui.\nPirro arriv\u00f2 a Sicilia all'inizio del 278 a.C. Quando sbarc\u00f2 in Sicilia ha fatto un'alleanza con Tindarione, tiranno di Tauromenio. Dopo aver ricevuto soldati da quella citt\u00e0, continu\u00f2 a marciare verso Catana dove fece sbarcare la sua fanteria. Mentre stava trasferendo il suo esercito e la flotta a Siracusa, i cartaginesi inviarono una trentina di navi in missione altrove. La flotta e l'esercito rimanente si ritirarono e Pirro entr\u00f2 a Siracusa incontrastato. Successivamente Tinione e Sosistrato consegnarono la citt\u00e0 a lui, che li riconcili\u00f2.\nConseguenze.\nPirro inglob\u00f2 la propria flotta con quella di stanza a Siracusa. La citt\u00e0 possedeva oltre 120 navi, di cui 20 senza ponti, e un \"enneres\" reale; Pirro cos\u00ec aument\u00f2 la sua flotta di oltre 200 navi. Eraclide di Leontini present\u00f2 a lui le sue citt\u00e0 e l'esercito di 4.000 fanti e 500 cavalieri. Dopo aver stipulato con molte altre citt\u00e0 siciliane un'alleanza, Pirro desider\u00f2 anche conquistare la Libia.\nPirro rifiut\u00f2 le suppliche cartaginesi per una pace e attacc\u00f2 il loro territorio in Sicilia. Ridusse il loro territorio alla sola Lilibeo, la loro ultima roccaforte in Sicilia occidentale. Pirro assedi\u00f2 anche questa, ma non fu in grado di prenderla, perch\u00e9 Cartagine, controllando ancora il mare, riforn\u00ec costantemente la citt\u00e0. Sollev\u00f2 l'assedio e inizi\u00f2 i preparativi per invadere la Libia con la sua flotta.\nIn quel periodo, per\u00f2, fu disprezzato dai sicelioti per il suo comportamento autoritario. L'ultima goccia fu la sua esecuzione di Tinione. Anche se Tinione e Sosistrato collaborarono con Pirro, egli non si fidava di loro. Quando Sosistrato, infatti, non si sentiva pi\u00f9 al sicuro e fugg\u00ec, fu accusato da Tinione di cospirare contro Sosistrato e lo fece uccidere. I greci di Sicilia divennero ostili a lui e si allearono con alcune citt\u00e0, coi cartaginesi e i mamertini. A questo punto Pirro decise di tornare nel Sud Italia per sostenere la guerra coi sanniti e i tarantini, che stavano perdendo contro Repubblica Romana."}
{"id": "5304836", "revid": "6923", "url": "https://it.wikipedia.org/wiki?curid=5304836", "title": "Maria di Avesnes", "text": "Origine.\nMaria, secondo il capitolo n\u00b0 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo (1252-6 aprile 1311), che sempre secondo la \"Chronologia Johannes de Beke\", era figlia di Enrico V di Lussemburgo e Marguerite di Bar (1220-1275).Secondo il capitolo n\u00b0 78a della \"Chronologia Johannes de Beke\" Giovanni I di Hainaut era il figlio maschio primogenito del conte titolare di Hainaut, Giovanni d'Avesnes (marito di Adelaide d'Olanda, come ci viene confermato dal paragrafo 7 della \"Genealogia Ducum Brabanti\u00e6 Heredum Franci\u00e6\") e della moglie Adelaide d'Olanda, che, sia secondo il capitolo n\u00b0 66a della \"Chronologia Johannes de Beke\" che il paragrafo 7 della \"Genealogia Ducum Brabanti\u00e6 Heredum Franci\u00e6\", era la figlia secondogenita o terzogenita (femmina primogenita) del quindicesimo (secondo gli \"Annales Egmundani\", fu il tredicesimo) conte d'Olanda, Fiorenzo IV () e di Matilde di Brabante.\nBiografia.\nSuo padre, Giovanni, mor\u00ec nel 1304, appena dieci giorni dopo la vittoria che gli aveva permesso di riconquistare tutti i suoi territori (questi avvenimenti sono raccontati dalla \"Chronologia Johannes de Beke\"); secondo la \"Chronologia Johannes de Beke\", Giovanni mor\u00ec il 12 settembre a Valenciennes, dove fu sepolto. Alla morte di Giovanni come conte di Hainaut, di Olanda e di Zelanda, gli succedette il figlio, il fratello di Maria Guglielmo.\nNel mese di giugno del 1310 fu stipulato il contratto di matrimonio tra Maria e l'erede della Signoria di Borbone, Luigi (1279-22 gennaio 1341); sia secondo la \"Continuatio Chronici Guillelmi de Nangiaco\" che secondo la \"Chronologia Johannes de Beke\", il 22 settembre 1310, a Pontoise, Maria spos\u00f2 il Luigi di Borbone, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era il figlio primogenito del di Roberto, conte di Clermont, e della contessa di Charolais ed erede della Signoria di Borbone, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", sua suocera, Beatrice mor\u00ec, nel 1310, nel castello di Murat e fu tumulata nel convento di Champaigue, accanto alla madre, Agnese.Nella signoria di Borbone le succedette il figlio primogenito Luigi, il marito di Maria, che divenne signora di Borbone.\nSecondo la \"Chronique parisienne anonyme du XIVe si\u00e8cle, deuxieme partie\", suo suocero, Roberto, mor\u00ec nel 1317, al Bois de Vincennes e fu sepolto nella chiesa dei Frati Predicatori di Parigi. Suo marito, Luigi gli succedette nel titolo di conte di Clermont-en-Beauvaisis.\nNel 1322, suo marito Luigi ricevette il titolo di Conte di La Marche, dal re di Francia, Carlo IV il Bello.\nIl 27 dicembre 1327, Luigi venne creato Duca di Borbone e Pari di Francia da Carlo IV, e Maria divenne duchessa.\nSuo marito, Luigi I, mor\u00ec nel gennaio del 1341 e fu sepolto nella chiesa dei Frati Predicatori di Parigi, accanto alla tomba di suo padre; secondo il necrologio delle \"Chartreux de Vauvert\", Luigi (\"Ludovicus dux Borbonii\") mor\u00ec il 10 febbraio (\"IV Id Feb\") 1342, mentre secondo il necrologio della \"Sainte-Chapelle\", Luigi (Ludovici ducis de Bourbonio) mor\u00ec il 27 febbraio (\"III Kal Mar\") 1342.\nMaria sopravvisse al marito ancora per tredici anni; mor\u00ec nel Ch\u00e2teau de Murat, Murat a fine agosto 1354 e fu tumulata nel convento di Champaigue.\nFigli.\nMaria a Luigi diede otto o nove figli:"}
{"id": "5304844", "revid": "106456", "url": "https://it.wikipedia.org/wiki?curid=5304844", "title": "Maria d'Avesnes", "text": ""}
{"id": "5304845", "revid": "34862", "url": "https://it.wikipedia.org/wiki?curid=5304845", "title": "Muri Antichi", "text": ""}
{"id": "5304848", "revid": "22356", "url": "https://it.wikipedia.org/wiki?curid=5304848", "title": "Protobrama avus", "text": ""}
{"id": "5304849", "revid": "889336", "url": "https://it.wikipedia.org/wiki?curid=5304849", "title": "Habib Al-Fardan", "text": ""}
{"id": "5304853", "revid": "767487", "url": "https://it.wikipedia.org/wiki?curid=5304853", "title": "Mar\u00eda Teresa Mora", "text": "Nel 1922 fu la prima (e finora unica) donna a vincere il Campionato cubano di scacchi. Ricevette lezioni personali di scacchi da Jos\u00e9 Ra\u00fal Capablanca. Il grande campione cubano aveva una tale ammirazione per lei che riusc\u00ec a farla invitare al torneo femminile di Londra del 1922, ma lei declin\u00f2 l'invito. \nPartecip\u00f2 due volte al Campionato del mondo femminile: \nNel 1950 fu la prima donna ispano-americana a ricevere dalla FIDE il titolo di Maestro Internazionale Femminile. \nMar\u00eda Teresa Mora era anche una grande appassionata di musica. Suonava spesso il violino e il mandolino e nel 1921 diede un concerto pubblico all'Avana. "}
{"id": "5304858", "revid": "253269", "url": "https://it.wikipedia.org/wiki?curid=5304858", "title": "George Amy", "text": "Come montatore, vinse nel 1944 l'Oscar al miglior montaggio per \"Arcipelago in fiamme\" e ottenne altre due volte la candidatura, nel 1943 per \"Ribalta di gloria\" e nel 1946 per \"Obiettivo Burma!\"."}
{"id": "5304859", "revid": "287204", "url": "https://it.wikipedia.org/wiki?curid=5304859", "title": "Maria Teresa Mora", "text": ""}
{"id": "5304861", "revid": "70626008", "url": "https://it.wikipedia.org/wiki?curid=5304861", "title": "Identificazione parametrica", "text": ""}
{"id": "5304864", "revid": "339392", "url": "https://it.wikipedia.org/wiki?curid=5304864", "title": "Pallanuoto Brescia", "text": ""}
{"id": "5304868", "revid": "1149807", "url": "https://it.wikipedia.org/wiki?curid=5304868", "title": "Samurai Hormone", "text": " \u00e8 un videogioco visual novel a tema hentai. Nel 2014 \u00e8 stato adattato ad anime OAV.\nTrama.\nNel Giappone feudale ad Hori Monjuurou \u00e8 stata affidata una sacra pergamena che si dice abbia il potere di esaudire ogni desiderio. La famiglia ninja Fuuma brama l'oggetto e perci\u00f2 istruisce la giovane Shizune, kunoichi e figlia del capoclan affinch\u00e9 vada ad assassinare il giovane e ad impadronirsi della pergamena.\nShizune \u00e8 per\u00f2 incapace di resistere alle arti magiche del giovane ed \u00e8 costretta a tornare a casa senza nulla di fatto. Punita dai familiari con l'uso di violenza carnale, la ragazza decide di inseguire Hori per riscattarsi e riabilitare il suo nome preso i Fuuma.\nNel frattempo il ragazzo si \u00e8 imbattuto nel samurai Kojuurouta, convinto che egli sia responsabile del furto della pergamena e dei delitti che sono collegati alla scomparsa dell'oggetto sacro. Kojuurota sfida a duello Hori, ma questi, grazie alla goffaggine del samurai, riesca a sfuggirgli.\nLa stessa sera in un rifugio nei bosco reincontra Shizune e tra i due scatta la passione. Shizune decide di rinnegare il suo nome e di seguire Hori, che per\u00f2 la lascia al mattino per riprendere il suo cammino.\nSulla strada del ragazzo ricompare il vendicativo samurai, di nuovo sfortunato nella sua ricerca di giustizia: infatti il giovane scivola e perde conoscenza durante il suo assalto.\nHori si prende cura del ragazzo e scopre cos\u00ec che il samurai non \u00e8 altro che una bellissima ragazza consacratasi all'arte della spada. Di fronte all'imbarazzato giovane, Kojuurota decide di passare la notte con Hori.\nAl risveglio la coppia deve fare i conti con Shizune, che avanza le proprie richieste nei confronti del giovane."}
{"id": "5304871", "revid": "121529967", "url": "https://it.wikipedia.org/wiki?curid=5304871", "title": "Playhouse Disney (Spagna)", "text": "Playhouse Disney \u00e8 stato un canale televisivo spagnolo di propriet\u00e0 della The Walt Disney Company Iberia, filiale iberica della The Walt Disney Company.\nHa iniziato le trasmissioni il 14 maggio 2005 con programmi dedicati ad un pubblico infantile e giovanile. Nel 2015 \u00e8 stato sostituito, cos\u00ec come nel resto d'Europa, da Disney Junior.\nContenuti.\nPlayhouse Disney trasmette programmi come la \"Wow! Wow! Wubbzy!\", che insegna ai bambini come fare il dottore, oppure \"Peppa Pig\" che insegnano le buone maniere o nuove serie come \"Caillou\", \"Bunnytown\", \"Max e Ruby\" e \"Poppets Town\"."}
{"id": "5304873", "revid": "298229", "url": "https://it.wikipedia.org/wiki?curid=5304873", "title": "Fastlane 2015", "text": "Fastlane 2015 \u00e8 stata la prima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 22 febbraio 2015 al FedExForum di Memphis (Tennessee).\nStoryline.\nDurante il post-show della Royal Rumble, Rusev ha interrotto l'intervista di John Cena e i due hanno cominciato a darsi spintoni a vicenda. Nelle settimane successive si sono attaccati spesso l'un l'altro (scagliandosi entrambi contro il titantron) e il 26 gennaio, su WWE.com, \u00e8 stato annunciato che Rusev avrebbe difeso lo United States Championship contro Cena a Fastlane.\nIl 29 gennaio, a \"SmackDown\", viene annunciato che Nikki Bella avrebbe difeso il Divas Championship contro Paige a Fastlane.\nNella puntata di \"Raw\" del 2 febbraio, Roman Reigns \u00e8 stato manipolato dall'Authority in modo da dover difendere il suo match titolato per il WWE World Heavyweight Championship nel main event di WrestleMania 31, ottenuto vincendo il Royal Rumble match, a Fastlane. Pi\u00f9 tardi nella stessa sera, Daniel Bryan ha sconfitto Seth Rollins e ha ottenuto il diritto di affrontare Reigns a Fastlane.\nIl 23 novembre 2014, alle Survivor Series, Sting ha fatto la sua prima apparizione nella WWE attaccando Triple H con la \"Scorpion Death Drop\" e trascinando Dolph Ziggler sul corpo di Rollins, sancendo cos\u00ec la vittoria del Team Cena e l'estromissione al potere dell'Authority. Nella puntata di \"Raw\" del 9 febbraio, Triple H ha chiesto pubblicamente a Sting di confrontarlo faccia a faccia a Fastlane per risolvere la loro diatriba, iniziata alle Survivor Series. L'icona WCW ha comunicato la sua risposta affermativa sul titantron in modo tanto spettacolare da terrorizzare Triple H.\nIl 19 gennaio, a \"Raw\", Dean Ambrose ha sconfitto Bad News Barrett: nelle settimane successive, Ambrose ha quindi chiesto un match per l'Intercontinental Championship contro l'inglese a Fastlane, ottenendolo con la forza il 16 febbraio a \"Raw\".\nIl 16 febbraio \u00e8 stato inoltre ufficializzato il match tra gli Usos e il tag team composto da Cesaro e Tyson Kidd per il WWE Tag Team Championship dopo settimane di scontri.\nIl 19 febbraio, a \"SmackDown\", \u00e8 stato ufficializzato l'incontro tra i fratelli Goldust e Stardust dopo che, nelle settimane precedenti, il pi\u00f9 giovane dei fratelli Rhodes aveva preso a comportarsi in modo sempre pi\u00f9 imprevedibile. Lo stesso giorno, sul sito della federazione, viene ufficializzato il six-man tag team match tra Seth Rollins, Kane e Big Show contro Dolph Ziggler, Erick Rowan e Ryback, ancora contrapposti tra loro nella faida tra i sostenitori dell'Authority e gli oppositori di essa."}
{"id": "5304875", "revid": "83531", "url": "https://it.wikipedia.org/wiki?curid=5304875", "title": "Associazione Calcio Vigevano 1945-1946", "text": "Questa pagina raccoglie i dati riguardanti l'Associazione Calcio Vigevano nelle competizioni ufficiali della stagione 1945-1946."}
{"id": "5304876", "revid": "128245", "url": "https://it.wikipedia.org/wiki?curid=5304876", "title": "Mac Gerdts", "text": "Autore di giochi da tavolo di stile tedesco quali \"Imperial\", \"Imperial 2030\" e \"Antike Duellum\", ha introdotto nelle meccaniche dei giochi da tavolo l'uso della rondella che comprende tutte le azioni possibili da intraprendere al posto dei dadi, allo scopo di scoraggiare i giocatori nello scegliere ripetutamente la stessa azione imponendo forti penalit\u00e0 e improntando di fatto le partite verso un piano pi\u00f9 strategico e ponderato."}
{"id": "5304878", "revid": "33689", "url": "https://it.wikipedia.org/wiki?curid=5304878", "title": "Apple ProFile", "text": "Il ProFile \u00e8 il primo disco rigido commercializzato da Apple. \u00c8 stato messo in vendita nel mese di settembre del 1981 come unit\u00e0 di archiviazione per il personal computer Apple III al costo iniziale di 3.500 dollari.\nStoria.\nApple aveva prodotto l'Apple III nel 1980 come personal computer professionale. Il computer doveva essere utilizzato in ambito lavorativo, dove generalmente si richiede una buona capacit\u00e0 di archiviazione per via della mole di dati che un'azienda necessita di dover conservare. I floppy disk dell'epoca non erano molto capienti ed erano anche lenti. Se poi l'utente aveva un solo lettore di floppy, era costretto a cambiare anche disco nel caso avesse dovuto utilizzarne uno per il programma e uno per i dati. Per soddisfare le richieste di una unit\u00e0 con un grosso spazio di archiviazione e con elevate velocit\u00e0 di accesso, Apple pubblic\u00f2 nel 1981 il suo primo disco rigido, il ProFile.\nCaratteristiche tecniche.\nIl ProFile \u00e8 stato offerto inizialmente nella versione a 5 MB di capacit\u00e0 (modello A9M0005) e successivamente anche nella versione a 10 MB (A9M0100). Internamente \u00e8 basato su un Seagate ST-506 (nei modelli a 10 MB \u00e8 presente il Seagate ST-412) mentre l'elettronica di controllo \u00e8 sviluppata da Apple. Il Seagate offre 4 dischi con 152 tracce per disco (306 nel modello da 10 MB): ogni traccia contiene 16 settori da 512 byte l'uno. La velocit\u00e0 di rotazione \u00e8 di 3.600 giri/minuto ed il tempo di accesso \u00e8 di 180 ms (85 per il modello da 10 MB).\nL'elettronica di bordo esegue un controllo dell'integrit\u00e0 dei dati ad ogni avvio: se trova dei blocchi danneggiati, li marchia come non utilizzabili e li sostituisce con dei \"blocchi di ricambio\" (\"spare block\"). L'unit\u00e0 possiede solo 32 di questi speciali blocchi di ricambio, terminati i quali genera l'errore di \"disco pieno\".\nPer collegarlo all'Apple III il ProFile necessita di una speciale scheda denominata \"ProFile Interface Card\" da inserire in una porta di espansione interna. Nel 1983 \u00e8 stata realizzata una ProFile Interface Card anche per l'Apple II. L'Apple Lisa, uscito anch'esso nel 1983, pu\u00f2 utilizzare il ProFile direttamente dato che la scheda di interfacciamento \u00e8 gi\u00e0 montata di serie all'interno del computer. Il Macintosh XL \u00e8 l'unico computer della linea Macintosh che pu\u00f2 utilizzare il ProFile."}
{"id": "5304879", "revid": "1305772", "url": "https://it.wikipedia.org/wiki?curid=5304879", "title": "Vita rurale nella Puglia delle \u00abcasedde\u00bb", "text": "Vita rurale nella Puglia delle \u00abcasedde\u00bb \u00e8 un saggio etnografico sulla cultura contadina della Puglia jonica e della Valle d'Itria pubblicato nel 1937 da Michelangelo Semeraro, in quell'epoca direttore delle scuole rurali dell'intera Provincia di Taranto.\nContenuto.\nNata col precipuo scopo di fornire agli insegnanti rurali un aiuto alla conoscenza del sostrato culturale delle campagne, quest'opera riporta delle preziose informazioni sull'ambiente fisico, sulle architetture (le \u00ab\"casedde\"\u00bb, ossia i trulli), nonch\u00e9 sulla vita agreste di quegli anni: costumi, feste, cerimonie, folklore, superstizioni, credenze di terapeutica miracolosa, giochi infantili. L'autore ivi trascrive dalla viva voce del popolo (dialetto pugliese con testo a fronte in italiano) numerose testimonianze, altrimenti perdute, della cultura contadina di Terra Ionica e Valle d'Itria: preghiere, proverbi, canti, indovinelli e leggende.\nCritica.\nL'opera, oggigiorno riferimento dell'etnografia pugliese, conobbe sin da subito un largo successo regionale, testimoniato tutt'oggi dalle compiaciute recensioni comparse sui giornali di quel tempo."}
{"id": "5304892", "revid": "34862", "url": "https://it.wikipedia.org/wiki?curid=5304892", "title": "Waterpolo Brescia", "text": ""}
{"id": "5304894", "revid": "287204", "url": "https://it.wikipedia.org/wiki?curid=5304894", "title": "Riccardo Lorenzone", "text": "\u00c8 un atleta italiano che ha gareggiato nella coppa del mondo."}
{"id": "5304895", "revid": "287204", "url": "https://it.wikipedia.org/wiki?curid=5304895", "title": "Pierre-Jean Mariette", "text": "Biografia.\nAlla fine dei suoi studi al gesuita Coll\u00e8ge de Clermont a Parigi nel 1717, il padre, Jean Mariette (1660-1742), lo mand\u00f2 in giro affinare le sue conoscenze e rafforzare i lontani legami familiari. Si reca inizialmente ad Amsterdam, all'epoca centro del mercato d'arte, poi in Germania. A Vienna, cataloga la collezione d'arte del Principe Eugenio. Pierre-Jean Mariette, di carattere affabile, curioso e socievole, fa delle conoscenze e prende contatti nella comunit\u00e0 artistica e scientifica in Europa, con cui rimane in corrispondenza.\nNel 1733, grazie alle relazioni artistiche, Mariette \u00e8 nominato membro della prestigiosa Accademia delle arti del disegno di Firenze. \nLa sua conoscenza incisioni e la sua amicizia con l'incisore e collezionista Caylus e l'artista Charles Antoine Coypel gli assicurano un ruolo dominante nella riorganizzazione de l'antica collezione d'incisioni della Biblioth\u00e8que royale.\nNel 1741 a Mariette \u00e8 chiesto di elaborare il catalogo di vendita della collezione di dipinti e oggetti d'antiquariato che apparteneva a Pierre Crozat, morto l'anno precedente. \u00c8 il primo esempio di catalogo moderno e descrittivo. Mariette acquisisce in occasione dell'asta dei beni Crozat diverse opere di grafica della celebre raccolta, presenti nel catalogo da lui stesso redatto. Fra queste spiccano fogli di Parmigianino e Michelangelo Buonarroti pervenute a Crozat dalla celebre collezione Muselli di Verona.\nUna parte delle sue collezioni, comprata da Emmerich Joseph de Dalberg, costituisce il nucleo iniziale del gabinetto d'arte grafica dell'Hessisches Landesmuseum di Darmstadt.\nA lui si deve uno stile di incorniciatura delle opere, detto \"montaggio Mariette\"o \"lavis Mariette\", un tipo di incorniciatura con un passepartout basata su un'armonia in blu, bianco e oro, ed effetti di rilievo con una targhetta con il titolo e il nome dell'autore, oggi ancora in uso.\n\u00c8 sepolto a Cheratte."}
{"id": "5304896", "revid": "889336", "url": "https://it.wikipedia.org/wiki?curid=5304896", "title": "Abdulla Yaser", "text": ""}
{"id": "5304898", "revid": "889336", "url": "https://it.wikipedia.org/wiki?curid=5304898", "title": "Faisal Abudahoom", "text": ""}
{"id": "5304902", "revid": "889336", "url": "https://it.wikipedia.org/wiki?curid=5304902", "title": "Sami Al-Husaini", "text": ""}
{"id": "5304903", "revid": "889336", "url": "https://it.wikipedia.org/wiki?curid=5304903", "title": "Hamed Al-Doseri", "text": ""}
{"id": "5304905", "revid": "287204", "url": "https://it.wikipedia.org/wiki?curid=5304905", "title": "Nazionale Under-17 di calcio femminile della Spagna", "text": "La nazionale Under-17 di calcio femminile della Spagna, in spagnolo Selecci\u00f3n femenina de f\u00fatbol sub-17 de Espa\u00f1a, \u00e8 la rappresentativa calcistica femminile internazionale della Spagna formata da giocatrici al di sotto dei 17 anni, gestita dalla Federazione calcistica della Spagna (\"Real Federaci\u00f3n Espa\u00f1ola de F\u00fatbol\" - RFEF).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato mondiale FIFA Under-17, Campionato europeo UEFA Under-17 e ai tornei a invito come l'italiano Torneo dei Gironi.\nCon le sue quattro vittorie al Campionato europeo di calcio femminile di categoria \u00e8 la seconda nazionale di calcio femminile Under-17 pi\u00f9 titolata in Europa dopo la Germania."}
{"id": "5304909", "revid": "1305772", "url": "https://it.wikipedia.org/wiki?curid=5304909", "title": "Ron Wolf", "text": "\u00c8 stato inserito nella Pro Football Hall of Fame nel 2015.\nCarriera.\nDopo avere lavorato per gli Oakland Raiders e i Tampa Bay Buccaneers, nel Wolf fu assunto per sostituire il general manager dei Packers Tom Braatz. Tra le sue prime decisioni, vi furono quelle di licenziare l'allenatore Lindy Infante, sostituendolo con l'allora coordinatore offensivo dei San Francisco 49ers Mike Holmgren, e di ottenere in uno scambio il quarterback di riserva degli Atlanta Falcons Brett Favre. Nel 1993, Wolf firm\u00f2 il free agent pi\u00f9 desiderato del mercato, Reggie White, portando alla squadra un leader e una stella di prima grandezza in difesa. Con quella firma, in quello che fu il primo anno in cui la lega adott\u00f2 il sistema dei free agent, rese anche Green Bay una destinazione pi\u00f9 desiderabile per i futuri giocatori liberi da contratti, come i defensive lineman Santana Dotson e Sean Jones. In particolare, l'arrivo di White neg\u00f2 la percezione che Green Bay fosse una citt\u00e0 dove i giocatori afroamericani non erano i benvenuti. Con White e i nuovi arrivi Gilbert Brown, Dotson e Jones, venne a formarsi il cuore della difesa che avrebbe portato la squadra al titolo.\nWolf trasform\u00f2 i Packers in una stabile candidata al titolo. Dal 1968 al 1991, la squadra aveva avuto solo quattro stagioni con un bilancio positivo di vittorie. Nei suoi nove anni come general manager invece, i Packers ebbero un record di 92-52, con una percentuale di vittorie del 63,9%, seconda in quel periodo solo ai San Francisco 49ers. I Packers vinsero il Super Bowl XXXI contro i New England Patriots, persero il Super Bowl XXXII contro i Denver Broncos, e raggiunsero i playoff per sei volte consecutive. Wolf rinunci\u00f2 alla sua carica nel febbraio 2001."}
{"id": "5304911", "revid": "1870933", "url": "https://it.wikipedia.org/wiki?curid=5304911", "title": "Kadir Bekmezci", "text": "Caratteristiche tecniche.\nMediano, pu\u00f2 giocare come interno di centrocampo o difensore centrale.\nCarriera.\nClub.\nVanta 2 presenze in Europa League."}
{"id": "5304912", "revid": "228587", "url": "https://it.wikipedia.org/wiki?curid=5304912", "title": "Attentati di Amman del 2005", "text": "Gli attentati di Amman del 2005 sono stati una serie di attacchi suicidi terroristici, coordinati contro tre alberghi di \u02bfAmm\u0101n, avvenuti il 9 novembre 2005 ad opera di terroristi della branca irachena di al-Q\u0101\u02bfida. Le azioni portarono alla morte di 60 persone e al ferimento di altre 115.\nGli attacchi.\nRadisson.\nAl Radisson Hotel (oggi noto come Landmark Hotel) Ashraf Akhras e la sua sposa, N\u0101diya al-\u02bfAlam, stavano celebrando il proprio matrimonio con circa 900 invitati. In questo scenario irruppero due attentatori suicidi: \u02bfAl\u012b \u1e24usayn \u02bfAl\u012b al-Shamr\u012b e sua moglie Sagida al-Rishawi. Sagida al-Rishawi non fu in grado di far detonare la propria cintura esplosiva, perci\u00f2 suo marito le ordin\u00f2 di abbandonare la sala. Non appena si allontan\u00f2, mettendosi in salvo, \u02bfAl\u012b sali su un tavolo della sala da pranzo e fece esplodere la cintura esplosiva che indossava. Tra le 38 vittime vi erano il padre della sposa e gli sposi. Inoltre l'esplosione distrusse la sala, frantum\u00f2 le vetrate che si affacciavano sulla strada e abbatt\u00e9 i pannelli del controsoffitto. La portineria dell'hotel fu parimenti colpita: pannelli, luci e arredi furono distrutti, mentre le porte a vetri furono scardinate. I lavori di pulizia e di ricostruzione cominciarono immediatamente dopo l'esplosione.\nGrand Hyatt.\nLa seconda esplosione (avvenuta a circa 500 metri dalla prima) distrusse l'entrata dell'albergo della catena americana Hyatt e infranse pilastri e pannelli del controsoffitto, danneggiando gravemente le aree della reception e del bar.\nL'attentatore suicida si rec\u00f2 in una sala (probabilmente per indossare la sua cintura esplosiva) e fece detonare la bomba. Tra le vittime vi furono 7 impiegati dell'albergo, il produttore cinematografico siro-statunitense Mustafa Akkad e sua figlia R\u012bm\u0101. L'Hyatt avvi\u00f2 i lavori di riparazione poco dopo l'attacco e riapr\u00ec i suoi locali il 19 novembre.\nDays Inn.\nAl Days Inn, l'attentatore entr\u00f2 nel ristorante dell'hotel a piano terra, dove prov\u00f2 a farsi esplodere. Un passante avvert\u00ec la sicurezza dell'albergo dell'accaduto, tuttavia il terrorista corse fuori dall'albergo e subito dopo si fece saltare in aria, uccidendo tre membri della delegazione militare cinese. I danni al Days Inn furono stimati a circa $.\nVittime.\nTra le vittime vi furono il Maggior Generale Bashir Nafeh (capo dell'Intelligence militare in Cisgiordania), il Colonnello \u02bfAbed All\u016bn (un alto ufficiale delle Forze Preventive di Sicurezza), Jih\u0101d Fatt\u016b\u1e25 (addetto commerciale dell'ambasciata palestinese al Cairo e fratello del presidente del parlamento palestinese Raw\u1e25\u012b Fatt\u016b\u1e25), il produttore cinematografico Mustafa Akkad (morto due giorni dopo il ricovero, l'11 novembre) e sua figlia R\u012bma.\nSospetti.\nLa polizia giordana inizialmente dichiar\u00f2 che gli attentatori erano almeno quattro (il quarto, una donna, fu catturata in un secondo momento), inclusa la coppia di coniugi del Radisson che parlava con accento iracheno. Un certo numero di iracheni erano tra gli oltre 100 sospetti arrestati nei giorni seguenti. La polizia afferm\u00f2 di aver trovato mappe usate per pianificare l'attacco terroristico. Il 12 novembre, il vice Primo ministro Marw\u0101n Mu\u02bf\u0101shir conferm\u00f2 che gli aggressori erano iracheni e che gli attentatori suicidi erano solo tre.\nIl 13 novembre, \u02bfAbd All\u0101h annunci\u00f2 l'arresto di una donna ritenuta come la quarta terrorista suicida, la cui cintura esplosiva non aveva funzionato al momento dell'attacco. I tre terroristi suicidi morti furono identificati, e i loro nomi furono rivelati dal vice Primo ministro Mu\u02bf\u0101shir. Erano: \u02bfAl\u012b \u1e24usayn \u02bfAl\u012b al-Shamr\u012b (SAS Radisson), Raw\u0101d Jassem Mu\u1e25ammad \u02bfAbed (Grand Hyatt) e Safaa Muhammad 'Ali (Days Inn). La donna incarcerata fu identificata come S\u0101jida Mub\u0101rak \u02bfA\u1e6dr\u016bs al-R\u012bsh\u0101w\u012b, moglie di al-Shamr\u012b e intenzionata a farsi esplodere nel Radisson. Mu\u02bf\u0101shir disse anche che ella era la sorella del braccio destro dell'ormai defunto Ab\u016b Mu\u1e63\u02bfab al-Zarq\u0101w\u012b."}
{"id": "5304913", "revid": "729019", "url": "https://it.wikipedia.org/wiki?curid=5304913", "title": "Bronchiolite", "text": "La bronchiolite \u00e8 un'infiammazione dei bronchioli, i pi\u00f9 piccoli passaggi di aria dei polmoni. Di solito si verifica nei bambini di meno di due anni di et\u00e0, con la maggioranza dei casi compresi tra i tre e i sei mesi. Si presenta con tosse, mancanza di respiro e respiro sibilante e pu\u00f2 essere causa per alcuni bambini di difficolt\u00e0 di alimentazione. Questa infiammazione \u00e8 di solito causata dal virus respiratorio sinciziale (70% dei casi) ed \u00e8 molto pi\u00f9 comune nei mesi invernali. Il trattamento \u00e8 in genere di supporto con ossigeno, monitoraggio, somministrazione di fluidi e nutrizione, anche per mezzo di un tubo gastrico o per via endovenosa. Non vi sono prove sufficienti per sostenere un trattamento che faccia ricorso a antibiotici, tensioattivi, broncodilatatori, adrenalina nebulizzata o soluzione salina ipertonica.\nEpidemiologia.\nIl 90% dei casi riguarda bambini tra gli 1 e i 9 mesi. La bronchiolite \u00e8 la causa pi\u00f9 comune di ospedalizzazione durante il primo anno di vita. \u00c8 epidemica in inverno.\nSegni e sintomi.\nIn un caso tipico, un bambino sotto i due anni di et\u00e0 sviluppa tosse, respiro sibilante, mancanza di respiro, il tutto per uno o due giorni. I sibili sono caratteristici e possono essere auscultati per mezzo di uno stetoscopio. Al termine del periodo acuto della malattia, le vie aeree rimangono sensibili per diverse settimane, portando a tosse ricorrente e sibili.\nAlcuni segni della forma pi\u00f9 grave della malattia includono:"}
{"id": "5304915", "revid": "729019", "url": "https://it.wikipedia.org/wiki?curid=5304915", "title": "Castello di Azay-le-Ferron", "text": "Il castello di Azay-le-Ferron \u00e8 uno dei castelli della Loira, costruito dal XV al XVIII secolo. Si trova nel comune di Azay-le-Ferron, nel dipartimento francese dell'Indre. Dal gennaio 1950 fa parte dei monumenti storici francesi.\nStoria.\nIl luogo dove ora sorge il castello venne fortificato la prima volta nel 1422 da Pr\u00e9gnent Frotier, su un terreno appartenente nel XIII secolo a Nicolas Turpin de Criss\u00e9 e passato nel 1412 nella baronia di Preuilly; questa costruzione venne danneggiata gravemente durante la guerra dei Cent'anni.\nLa costruzione del castello inizi\u00f2 nel 1496, anno in cui fu realizzata la torre ancora oggi presente e inglobata nella struttura. Durante il regno di Francesco I (inizio XVI secolo) la struttura venne ampliata. Nel 1560 il castello pass\u00f2 alla famiglia di Luigi di Cravant, che lo possedette fino alla fine del XVII secolo; tra gli altri proprietari del castello sono inclusi Cesare di Vend\u00f4me, figlio del re Enrico IV di Francia, che divenne barone di Preuilly con un decreto reale, e Luigi IV di Crevant, un maresciallo dell'esercito reale sotto Luigi XIV.\nNel 1629 venne eretto il padiglione tra la torre rotonda e il corpo quadrato; nel 1638 fu aggiunta l'ala di Humi\u00e8res, il corpo basso che si vede tuttora da un lato del castello, su volont\u00e0 di Luigi III di Crevant, e nell'antico torrione vennero aperte finestre per trasformarlo in residenza signorile. Nel 1699 la baronia fu acquistata da Nicholas-Louis le Tonnelier di Breteuil, la cui figlia, Gabrielle-Emilie, fu l'amante di Voltaire dal 1733 al 1737. La sua famiglia fece costruire nel 1714 l'ala est del palazzo, originariamente distaccata dal corpo principale, a cui venne unita nel 1936 con la costruzione di una galleria ad arcate. I Breteuil rimasero i proprietari del castello fino al 1739, quando lo vendettero a Luigi Francesco di Gallifet.\nDal 1739 il castello vide molti cambi di proprietario: dopo la rivoluzione fu la residenza di due produttori di armi per Napoleone e nel 1852 fu acquistato dalla famiglia Luzarche. Il castello \u00e8 oggi di propriet\u00e0 della citt\u00e0 di Tours, che lo ricevette in seguito al lascito nel 1952 degli ultimi proprietari, Marthe Luzarche e George Hersent.\nInterno.\nL'attuale arredamento interno del castello risale per lo pi\u00f9 al periodo di propriet\u00e0 dei Luzarche. Al piano terra la sala da pranzo minore \u00e8 arredata con un buffet del XVIII secolo e una contemporanea collezione di nature morte; la sala delle Guardie contiene una collezione di trofei di caccia dei Luzarche, tra cui un grande coccodrillo catturato in Africa alla fine del XIX secolo.\nLa scala che porta al primo piano presenta un'iscrizione che afferma che fu costruita nel 1638 da Jacques di Crevant, un barone di Preuilly. Al primo piano il salone Impero contiene molti mobili in quello stile acquistati da Gregoire Michel, banchiere parigino che possedette il castello dal 1803 al 1852. La camera da letto di Madame Hersent, ultima proprietaria del palazzo, contiene un grande letto in stile Impero e un quadro di Jean-Fran\u00e7ois Garneray. Il salone in stile Restaurazione possiede un notevole pavimento in parquet che disegna una rosa.\nLa sala Cassas ospita una galleria di disegni realizzati da Louis-Fran\u00e7ois Cassas nel XVIII-XIX secolo: egli era il figlioccio del marchese di Gallifet, uno dei proprietari del castello. Viaggi\u00f2 a lungo in Oriente e divent\u00f2 nel 1816 l'ispettore generale della manifattura reale di Gobelins.\nLa biblioteca del castello ha un grande arazzo del XVI secolo raffigurante il ratto delle Sabine e un dipinto del pittore olandese Hendrick Martensz Sorgh.\nLa stanza pi\u00f9 imponente del palazzo, il Grande Salone, si trova al secondo piano. Quest'ambiente \u00e8 caratterizzato dal soffitto dipinto del XVII secolo e il ricco arredamento costituito da cassapanche e armadi decorati in stile rinascimentale italiano. Sono presenti tre quadri dell'artista genovese Antonio Lagorio e un dipinto raffigurante la Madonna con il Bambino di Simon Fran\u00e7ois de Tours.\nLa grande sala da pranzo, sempre al secondo piano, \u00e8 rivestita con pannelli di legno pregiato del 1930 ed \u00e8 dotata di una fontana di marmo della Linguadoca, un lampadario di cristallo di Baccarat e un grande arazzo della Manifattura di Aubusson, ispirato alle \"Cacce di Luigi XV\" di Jean-Baptiste Oudry.\nLa sala Voltaire, del XVIII secolo, ricorda la relazione tra Voltaire e la figlia di Nicholas-Louis le Tonnelier di Breteuil, uno dei proprietari del palazzo. Nel torrione, al piano terra, c'\u00e8 un grande salone che contiene com\u00f2 francesi d'epoca e ritratti dei primi proprietari del castello.\nGiardini.\nI giardini del castello furono originariamente creati nel XVII secolo e ricoprivano 50 ettari di superficie, di cui 10 adibiti a giardino e i rimanenti a orto e frutteto. Il parco attuale, che risale al 1856, \u00e8 attribuito agli architetti paesaggisti Denis e Eug\u00e8ne B\u00fchler. Esso copre una superficie di 18 ettari e originariamente conteneva varie piante esotiche e molti vialetti alberati, che creavano dei giochi di prospettive. Dal 1920 \u00e8 presente anche un giardino alla francese con delle aiuole a forma di pezzi degli scacchi.\nNel 1995 l'Universit\u00e0 di Tours ha creato un frutteto di peri e meli in una parte del parco. Dal 1999 sono coltivate piante da frutto su spalliere appoggiate alle pareti, tra cui quaranta variet\u00e0 di uva da tavola. Nel 2003 \u00e8 stato costruito un roseto con 168 rose di 56 variet\u00e0 e nel 2008 fu aggiunto un percorso tematico che illustra la storia della rosa dall'et\u00e0 romana ad oggi.\nI giardini di Azay-le-Ferron sono stati insigniti del titolo di \"Jardin remarquable\"."}
{"id": "5304916", "revid": "767487", "url": "https://it.wikipedia.org/wiki?curid=5304916", "title": "Latin Lover (film)", "text": "Latin Lover \u00e8 un film del 2015, diretto da Cristina Comencini.\n\u00c8 l'ultimo film in cui ha recitato Virna Lisi, morta pochi mesi dopo la fine delle riprese, e a lei dedicato.\nTrama.\nSaverio Crispo, uno dei pi\u00f9 grandi attori del cinema italiano, \u00e8 morto da dieci anni. Le sue quattro figlie, avute da mogli diverse in altrettante parti del mondo, si radunano nella grande casa del paesino pugliese dove l'attore \u00e8 nato e morto per una serie di eventi organizzati per il decennale della sua scomparsa. C'\u00e8 la figlia italiana Susanna con il compagno Walter, montatore degli ultimi film di Saverio, di cui \u00e8 fidanzata clandestinamente; la figlia francese St\u00e9phanie, con il pi\u00f9 piccolo dei tre figli avuti da tre padri diversi; la figlia spagnola Segunda, l'unica sposata; l'ultima figlia svedese Solveig che il padre non ha quasi mai visto.\nCi sono anche le due vedove, la prima moglie italiana Rita e la seconda moglie spagnola Ramona. Nessuna delle figlie ha conosciuto veramente il grande padre, ma ognuna lo ha mitizzato e amato nelle diverse fasi della sua trionfale carriera.\nAlla fine si presenta anche la quinta figlia, americana, Shelley.\nDistribuzione.\nIl trailer \u00e8 uscito in anteprima sul sito dell'Ansa.\nIl film \u00e8 uscito nelle sale cinematografiche il 19 marzo 2015.\nErrori.\nNella scena della conferenza stampa vi \u00e8 un piccolo errore di montaggio: St\u00e9phanie si accorge che i cavalieri con i nomi di mogli e figlie sono disposti in modo erroneo, cos\u00ec ognuna prende il proprio cavaliere e lo scambia con l'altra. Si vede che il cavaliere con il nome di Susanna arriva nelle mani di Angela Finocchiaro, ma subito dopo la sorella Segunda la chiama e le passa (nuovamente) il cavaliere con scritto \"Susanna Crispo\".\nQuando Ramona, calva, si infila la parrucca per andare alla proiezione, questa parrucca scompare quando lei sta assistendo alla proiezione."}
{"id": "5304929", "revid": "28592", "url": "https://it.wikipedia.org/wiki?curid=5304929", "title": "Chiesa di San Giovanni Decollato (Torino)", "text": ""}
{"id": "5304930", "revid": "948257", "url": "https://it.wikipedia.org/wiki?curid=5304930", "title": "Steel Rose", "text": "Steel rose () \u00e8 un manhua taiwanese di Ryan.\nTrama.\nNew York.\nIl ricco figlio di un banchiere italiano, l'androgino Louis, nonostante il grande successo con le donne, si \u00e8 invaghito dell'orgogliosa campionessa taiwanese di taekwon-do: l'altera Lee Le Ting. Deciso a conquistarla nonostante l'insofferenza all'amore e al romanticismo, Louis decide di raggiungerla a New York.\nLe Ting ha infatti litigato con il maestro e nonno dopo aver vinto la medaglia d'oro alle Olimpiadi e non essersi \nvisto riconosciuto nessun merito dal familiare e mentore. Perci\u00f2 la ragazza \u00e8 corsa a New York, dall'amica e confidente fotografa Jia Yu.\nGirando per la Grande Mela, le due ragazze finiscono per imbattersi in Louis e, per un malinteso, Le Ting lo stende, usando la sua grande abilit\u00e0 nelle arti marziali.\nAll'ospedale scoprono che Louis \u00e8 i fratello adottivo di Yun Jo, compagno di Jia Yu e dai difficili rapporti con la campionessa.\nL'insperato incontro/scontro permette al fascinoso androgino dia avvicinarsi a Le Ting ed assumerla persino per un servizio fotografico. All'evento per\u00f2 si presenta anche il socio e rivale di Louis, Cloud. Questi ha in odio Cloud a causa di un misterioso fatto avvenuto ai tempi del liceo quando ha incontrato una ragazza \u2013 Chalotte \u2013 che crede poi sottrattagli da Louis.\nAccortosi del legame che unisce Le Ting a Louis cerca di mettere in cattiva luce il giovane e solo la profezia di un'asceta indiana incontrata per caso a Central Park dai due riesce a far breccia nel cuore della fredda Le Ting: la donna avverte la taiwanese di fare molta attenzione al giovane che la corteggia e vizia poich\u00e9 la sua vita \u00e8 nelle mani di lei. \nLa previsione e la scoperta della gravidanza dell'amica Jia Yu portano Le Ting a riflettere sulle sue emozioni, sulla sua decisione di lasciare per sempre il taekwondo come ripicca e sui suoi sentimenti per Louis, scoprendosi con grande scalpore non indifferente alle attenzioni del giovane.\nDurante i preparativi per il frettoloso matrimonio fra Yun Jo e Jia Yu, Louis approfitta del tempo trascorso assieme a Le Ting svolgendo faccende per presentarllgi la sua vera madre, Isabella, ora una famosa stilista francese di abiti nuziali. Durante l'incontro le racconta come sua madre, povera, abbia abbandonato il figlio avuto da un ricco magnate ed artista \u2013 con cui aveva rotto ogni legame - alle cure di un premuroso banchiere italiano, rifiutando nel contempo di diventare la compagna stabile di quest'ultimo. Louis, dunque, sebbene cresciuto con Yun Jo \u00e8 il fratello biologico di Cloud. E Charlotte non \u00e8 altro lo pseudonimo usato da lui stesso quando, ancora bambino, veniva usato da Isabella come modella crossdressing perch\u00e9 incapace di pagare una professionista.\nQuando Le Ting e Louis vengono aggrediti da alcuni malviventi a causa del prezioso anello matrimoniale diTiffany che trasportavano, Louis per salvare la taekwondoka riceve un proiettile sl petto, rischiando la vita. All'ospedale lo raggiunge anche Cloud ed origliando, scopre la realt\u00e0 sulla misteriosa Charlotte.\nApprofittando di un attimo di distrazione di Le Ting cerca di fare suo il fratello. Il ritorno di lei impedisce ogni illecita consumazione e proprio mentre l'atleta consola il giovane ferito e sconvolto, finisce per essere baciata da Louis. Ma Le Ting, colta alla sprovvista, respinge il giovane.\nParigi.\nCloud ricompare giorni dopo per avvisare il fratello che il loro padre biologico \u00e8 molto malato ed in fin di vita. Louis decide di partire, seppur di malavoglia, per Parigi e si fa accompagnare da Le Ting.\nPasseggiando per la citt\u00e0 la taiwanese incontra un suo vecchio senpai di taekwondo e ci\u00f2 le rende ancora pi\u00f9 bruciante la nostalgia per lo sport. Il colloquio con il conoscente le fa maturare la decisione di tornare infine ad allenarsi e ad iscriversi alla Olimpiadi.\nIntanto Cloud e Louis chiariscono il loro rapporto e, alla presenza del padre \u2013 burbero pittore \u2013 il giovane manager Cloud abbandona ogni pretesa sul fratello.\nSistemati gli affari familiari, Louis e Le Ting volano per il Taiwan. La ragazza torna ad allenarsi e partecipa poi alle Olimpiadi. Vinto nuovamente l'oro, la consapevolezza e l'orgoglio di averlo vinto da s\u00e9 per s\u00e9 guidano la ragazza, ormai compagna ufficiale di Louis dopo il rivelatore soggiorno nella capitale francese.\nLa vivace coppia vive con i due sposini Yun Jo e Jia Yu e i loro due gemelli.\nPersonaggi.\nConvinto che la ragazza sia stata allontanata da lui dal fratello Louis, da allora nutre per questi un odio viscerale, sentimento che \u00e8 tuttavia capace di mutare successivamente in amore, senza perdere d'intensit\u00e0.\nQuando scopre di dover abbandonare ogni suo sogno d'amor e incestuoso, si lega ad un giovane androgino di fatto simile alfratello.\nManhua.\nLa serie, pubblicata da Tong Li \u00e8 raccolta in sette volumi. L'ultimo contiene una storia one-shot muta, ovvero priva di baloon, di genere romantico con protagonisti alcuni giovani studenti taiwanesi."}
{"id": "5304932", "revid": "124652555", "url": "https://it.wikipedia.org/wiki?curid=5304932", "title": "Gary Roberts (calciatore)", "text": "Caratteristiche tecniche.\nAla sinistra, pu\u00f2 giocare anche come esterno sulla medesima fascia o a destra.\nCarriera.\nClub.\nHa segnato pi\u00f9 di 100 gol in carriera."}
{"id": "5304933", "revid": "580197", "url": "https://it.wikipedia.org/wiki?curid=5304933", "title": "Klass B 1951", "text": "L'edizione 1951 della Klass B fu la 12\u00aa della seconda serie del Campionato sovietico di calcio e vide la vittoria finale del MVO Kalinin.\nStagione.\nFormula.\nLa formula del campionato fu leggermente modificata rispetto alla stagione precedente: il numero di squadre pass\u00f2 da 14 a 18, con la mancata iscrizione di Pi\u0161\u010devik Odessa e Dzer\u017einec \u010celjabinsk, l'arrivo delle sei retrocesse Dinamo Erevan, Lokomotiv Mosca, Lokomotiv Charkiv, Dinamo Minsk, Torpedo Stalingrado e Neftyanik Baku e l'iscrizione ex novo di Spartak U\u017ehorod e MVO Kalinin.\nI 18 club partecipanti si incontrarono tra di loro in gare di andata e ritorno, per un totale di 34 incontri per squadra: il sistema prevedeva due punti per la vittoria, uno per il pareggio e zero per la sconfitta.\nErano previste tre promozioni in Klass A, contro le due della precedente stagione; essendo la Klass B l'ultima serie del campionato, non erano previste retrocessioni."}
{"id": "5304935", "revid": "767487", "url": "https://it.wikipedia.org/wiki?curid=5304935", "title": "Campionati mondiali di slittino 2001", "text": "I Campionati mondiali di slittino 2001, trentacinquesima edizione della manifestazione organizzata dalla Federazione Internazionale Slittino, si tennero dal 23 al 25 febbraio 2001 a Calgary, in Canada, sulla pista del Canada Olympic Park, la stessa sulla quale si svolsero le competizioni del bob e dello slittino ai Giochi di e le rassegne iridate nel 1990 e nel 1993; furono disputate gare in quattro differenti specialit\u00e0: nel singolo uomini, nel singolo donne, nel doppio e nella prova a squadre.\nDominatrice della manifestazione fu la nazionale tedesca, capace di conquistare tre titoli e ben otto medaglie sulle dodici assegnate in totale: quelle d'oro furono vinte da Sylke Otto nell'individuale femminile, al suo secondo trionfo dopo quello ottenuto l'anno precedente, da Andr\u00e9 Florsch\u00fctz e Torsten Wustlich nel doppio e dalla squadra composta da Georg Hackl, Silke Kraushaar, Patric Leitner ed Alexander Resch nella prova a squadre. Nel singolo uomini la vittoria and\u00f2 al rappresentante della nazionale italiana Armin Z\u00f6ggeler, al suo terzo trionfo nella specialit\u00e0 dopo quelli ottenuti a Lillehammer 1995 e Sch\u00f6nau am K\u00f6nigssee 1999.\ngli atleti che riuscirono a salire per due volte sul podio in questa rassegna iridata furono i tedeschi Georg Hackl, Silke Kraushaar, Sylke Otto, Steffen Skel e Steffen W\u00f6ller.\nRisultati.\nSingolo uomini.\nLa gara fu disputata il 25 febbraio nell'arco di due \"manches\" e presero parte alla competizione 59 atleti in rappresentanza di 26 differenti nazioni; campione uscente era il tedesco Jens M\u00fcller, che concluse la prova all'ottavo posto, ed il titolo fu conquistato dall'italiano Armin Z\u00f6ggeler, gi\u00e0 campione del mondo nella specialit\u00e0 a Lillehammer 1995 e Sch\u00f6nau am K\u00f6nigssee 1999 nonch\u00e9 sul podio ai Giochi di e di , davanti all'altro teutonico Georg Hackl, vincitore di tre ori iridati a Winterberg 1989, a Calgary 1990 e ad Igls 1997 e tre ori olimpici ad , a ed a nel singolo, ed all'austriaco Markus Prock, che vinse il titolo mondiale ad Igls 1987 e ad Altenberg 1996 e fu per due volte secondo alle Olimpiadi del 1992 e del 1994.\nSingolo donne.\nLa gara fu disputata il 24 febbraio nell'arco di due \"manches\" e presero parte alla competizione 40 atlete in rappresentanza di 18 differenti nazioni; campionessa uscente era la tedesca Sylke Otto, che riusc\u00ec a bissare il titolo ottenuto nella precedente edizione, davanti alle connazionali Silke Kraushaar, campionessa olimpica a , e Barbara Niedernhuber, gi\u00e0 medaglia d'argento nelle ultime due rassegne iridate nonch\u00e9 seconda classificata ai Giochi di dietro alla stessa Kraushaar.\nDoppio.\nLa gara fu disputata il 24 febbraio nell'arco di due \"manches\" e presero parte alla competizione 44 atleti in rappresentanza di 11 differenti nazioni; campioni uscenti erano i tedeschi Patric Leitner ed Alexander Resch, che conclusero la prova al quinto posto, ed il titolo fu conquistato dai connazionali Andr\u00e9 Florsch\u00fctz e Torsten Wustlich davanti all'altra coppia tedesca composta da Steffen Skel e Steffen W\u00f6ller, gi\u00e0 altre due volte sul podio iridato, ed a quella austriaca formata dai cugini Tobias Schiegl e Markus Schiegl, che vinsero il titolo mondiale ad Altenberg 1996 e ad Igls 1997.\nGara a squadre.\nLa gara fu disputata il 23 febbraio ed ogni squadra nazionale pot\u00e9 prendere parte alla competizione con due formazioni, mentre quelle che non avevano atleti presenti in tutte e tre le specialit\u00e0 in questa edizione dei mondiali poterono accordarsi per creare un'unica squadra; nello specifico la prova vide la partenza di un singolarista uomo ed uno donna, nonch\u00e9 di un doppio per ognuna delle 17 formazioni, che gareggiarono ciascuno in una singola \"manche\"; la somma totale dei tempi cos\u00ec ottenuti laure\u00f2 campione la nazionale tedesca di Georg Hackl, Silke Kraushaar, Patric Leitner ed Alexander Resch davanti all'altra squadra teutonica formata da Karsten Albert, Sylke Otto, Steffen Skel e Steffen W\u00f6ller ed a quella statunitense composta da Antony Benshoof, Rebecca Wilczak, Mark Grimmette e Brian Martin."}
{"id": "5304939", "revid": "1543377", "url": "https://it.wikipedia.org/wiki?curid=5304939", "title": "Pallavolo femminile ai I Giochi europei", "text": "La pallavolo femminile ai I Giochi europei si \u00e8 svolta dal 13 al 27 giugno 2015 a Baku, in Azerbaigian, durante i I Giochi europei: al torneo hanno partecipato dodici squadre nazionali europee e la vittoria finale \u00e8 andata per la prima volta alla Turchia.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase le prime quattro classificate di ogni girone hanno acceduto alla fase finale strutturata in ottavi di finale, quarti di finale, semifinali, finale per il terzo posto e finale.\nPodio.\nCampione.\nTurchia(Primo titolo)\nSecondo posto.\nPolonia\nTerzo posto.\nSerbia"}
{"id": "5304941", "revid": "287204", "url": "https://it.wikipedia.org/wiki?curid=5304941", "title": "Nazionale Under-17 di calcio femminile della Polonia", "text": "La nazionale Under-17 di calcio femminile della Polonia, in polacco Reprezentacja Polski U-17 w pi\u0142ce no\u017cnej kobiet, \u00e8 la rappresentativa calcistica femminile internazionale della Polonia formata da giocatrici al di sotto dei 17 anni, gestita dalla Federazione calcistica della Polonia (\"Polski Zwi\u0105zek Pi\u0142ki No\u017cne\" - PZPN).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato mondiale FIFA Under-17, Campionato europeo UEFA Under-17 e ai tornei a invito come l'italiano Torneo dei Gironi.\nCon la vittoria ottenuta nel 2013 al Campionato europeo di calcio femminile di categoria \u00e8 la terza nazionale di calcio femminile Under-17 pi\u00f9 titolata in Europa dopo Germania e Spagna."}
{"id": "5304942", "revid": "767487", "url": "https://it.wikipedia.org/wiki?curid=5304942", "title": "Silvio Miana", "text": "Biografia.\nFiglio di mezzadri entra in clandestinit\u00e0 giovanissimo per partecipare alla Resistenza nei gruppi partigiani del modenese, fra Castelfranco e Spilamberto. Si iscrive al PCI a diciotto anni, quando inizia la sua attivit\u00e0 sindacale nella lega dei mezzadri di cui diventa segretario provinciale di Modena appena ventenne. Il 9 gennaio 1950 quando la polizia comincia a sparare sugli operai delle Fonderie Riunite in sciopero viene mandato a Reggio Emilia per informare Giuseppe Di Vittorio, allora segretario nazionale della Cgil e deputato in Parlamento dei gravi fatti che stavano accadendo a Modena. Nell'ottobre del 1950 si sposa con Carmen Chiappelli, che rester\u00e0 al suo fianco fino alla giorno della sua scomparsa. Nel 1951 nasce la sua prima figlia, Carla. Nel 1952 viene nominato vice presidente della Lega cooperative di Modena ed entra nel comitato federale del PCI. Nel 1955 viene eletto segretario della federazione comunista modenese, dopo un periodo al fianco di Giuseppe D'Alema e un corso di formazione alle Frattocchie.\nNel 1956 su sua iniziativa il consiglio comunale di Modena approva una risoluzione che condanna l'intervento sovietico in Ungheria. Nel 1958 organizza un incontro segreto in un'osteria di Magreta, a pochi chilometri da Modena, con i dirigenti della DC locale, il cui segretario all'epoca era Ermanno Gorrieri per proporre una nuova stagione di collaborazione sui temi dello sviluppo economico e sociale del territorio provinciale. Nel 1962 diventa segretario regionale del PCI dell'Emilia Romagna, regione che con le elezioni politiche del 1963 con il suo milione e mezzo di voti costituisce il bacino elettorale pi\u00f9 importante dei comunisti in Italia. Su invito di Togliatti entra nella direzione del partito, insieme a Luciano Lama e Pio La Torre. Nel 1964 nasce il suo secondo figlio, Marco. Nel 1965 viene eletto all'unanimit\u00e0 presidente nazionale della Lega delle Cooperative e mutue, dove rester\u00e0 per un decennio, rilanciando il movimento cooperativo, che in quel periodo registrer\u00e0 una crescita importante. Sotto la sua presidenza si affermano i settori assicurativi con la nascita di Unipol, si consolida il settore del consumo con Coop Italia e Conad, si sviluppa il settore delle costruzioni e delle abitazioni.\nAlla fine del 1975 rientra da Roma per fondare e dirigere Idroser, una societ\u00e0 a capitale misto, costituita dalla Regione Emilia Romagna e partecipata da Eni per il riordino delle risorse idriche del territorio.\nNel 1976 viene eletto alla Camera dei deputati dove assumer\u00e0 il ruolo di vicepresidente della commissione Industria a fianco di Loris Fortuna. Nel 1983 viene eletto al Senato dove ricoprir\u00e0 la carica di questore, che manterr\u00e0 anche nel corso dell'ultima legislatura sempre al Senato. Dopo tre legislature lascia posto ai pi\u00f9 giovani e nel 1990 rientra nella sua citt\u00e0 natale a Modena per assumere nuovi incarichi nel CdA della Cassa di Risparmio, poi in Rolo Banca e infine in Unicredit. Diventa vicepresidente di Democenter e di Promo, quindi di Ascotributi e di Nomos Equitalia. All'et\u00e0 di 82 anni decide di sospendere ogni attivit\u00e0 lavorativa per dedicarsi alla famiglia. Il 16 dicembre 2016 muore a Modena all'et\u00e0 di 90 anni.\nHa scritto un'autobiografia pubblicata da Franco Cosimo Panini Editore dal titolo \"Ne \u00e8 valsa la pena. Autobiografia di un ragazzo di campagna prestato alla politica\"."}
{"id": "5304947", "revid": "120769764", "url": "https://it.wikipedia.org/wiki?curid=5304947", "title": "Unomattina Estate", "text": ""}
{"id": "5304961", "revid": "35804", "url": "https://it.wikipedia.org/wiki?curid=5304961", "title": "Attentato di Amman del 2005", "text": ""}
{"id": "5304973", "revid": "128245", "url": "https://it.wikipedia.org/wiki?curid=5304973", "title": "Rondella (gioco)", "text": "La rondella (termine derivato dall'inglese \"rondel\", lett. \"di forma circolare\") \u00e8 nelle meccaniche dei giochi da tavolo una piccola ruota divisa in pi\u00f9 spicchi in cui sono raccolte le azioni di gioco che possono essere intraprese.\nNei giochi che prevedono la rondella l'ultima azione compiuta da un giocatore \u00e8 marcata da un segnalino e la scelta tra le opzioni da adottare senza incorrere in penalit\u00e0 \u00e8 limitata ad un ridotto numero di azioni poich\u00e9 ogni giocatore pu\u00f2 muovere il proprio segnalino in senso orario negli spicchi di pochi passi, oltre i quali bisogna spendere risorse o addirittura \u00e8 proibito avanzare: in questo modo si scoraggiano azioni ripetitive e si favorisce un gioco pi\u00f9 dinamico e strategico improntato alla riflessione.\nLa rondella e le meccaniche ad essa collegate sono state introdotte per la prima volta dall'autore di giochi Mac Gerdts."}
{"id": "5304976", "revid": "741067", "url": "https://it.wikipedia.org/wiki?curid=5304976", "title": "Yvonne la nuit", "text": ""}
{"id": "5304991", "revid": "61051", "url": "https://it.wikipedia.org/wiki?curid=5304991", "title": "Nazionale Under-17 di calcio femminile della Francia", "text": "La nazionale Under-17 di calcio femminile della Francia, in francese \u00c9quipe de France de football f\u00e9minin des moins de 17 ans, \u00e8 la rappresentativa calcistica femminile internazionale della Francia formata da giocatrici al di sotto dei 17 anni, gestita dalla Federazione calcistica della Francia (\"F\u00e9d\u00e9ration Fran\u00e7aise de Football\" - FFF).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato mondiale FIFA Under-17, Campionato europeo UEFA Under-17 e ai tornei a invito come l'italiano Torneo dei Gironi.\nBench\u00e9 non abbia ancora ottenuto alcuna vittoria al Campionato europeo di calcio femminile di categoria, con la vittoria al Mondiale 2012 \u00e8 tra le nazionali di calcio femminile Under-17 pi\u00f9 titolate in Europa e l'unica ad aver conseguito un titolo mondiale tra quelle della zona UEFA."}
{"id": "5304993", "revid": "767487", "url": "https://it.wikipedia.org/wiki?curid=5304993", "title": "The Cave Girl (film)", "text": "The Cave Girl \u00e8 un film muto del 1921 diretto da Joseph Franz. Considerato un film perduto, aveva come interpreti Teddie Gerard, Charles Meredith, Wilton Taylor, Elinor Hancock, Lillian Tucker. Tra gli attori, appare anche il nome di Boris Karloff in un ruolo di secondo piano.\nIl film, sceneggiato da William Parker, si basa sull'omonimo lavoro teatrale di Guy Bolton e George Middleton che aveva debuttato a New York il 18 agosto 1920 al Longacre Theatre di Broadway.\nTrama.\nTeorico dalla vita primitiva, il professor Sperry va a vivere in un luogo selvaggio e desolato insieme a Margot, la sua pupilla. La ragazza, in inverno, avendo difficolt\u00e0 a trovare qualcosa da mangiare e dovendo provvedere ai viveri di casa, va a saccheggiare il campo invernale dei Bates. Il giovane Divvy Bates, fidanzato suo malgrado con Elsie Case, una ragazza che non ama, quando incontra Margot in una delle sue incursioni per procurarsi cibo, si innamora di lei. Elsie, punta dalla gelosia, sperando di riconquistare Divvy, si veste anche lei come Margot, indossando abiti da ragazzo, ma senza riscuotere alcun successo. Furiosa e piena di rancore, si allea allora con Baptiste, un lavorante che i Bates hanno appena licenziato per furto e che, per vendicarsi, aveva bruciato la loro capanna. I due cospiratori catturano Margot. Baptiste, presa la ragazza, la fa salire, legata, su una canoa che poi manda gi\u00f9 per il fiume. Destinata a morte sicura, Margot non pu\u00f2 far niente per salvarsi. Per\u00f2 Elsie, pentitasi di ci\u00f2 che ha fatto, avverte Divvy che corre a cercare la ragazza amata: sconfitto Baptiste, salva poi Margot dalla corrente del fiume che stava inesorabilmente portando la canoa verso le cascate.\nProduzione.\nIl film venne prodotto dall'Inspiration Pictures.\nDistribuzione.\nIl copyright del film, richiesto dalla Inspiration Pictures, Inc., fu registrato il 18 novembre 1921 con il numero LP17058.&lt;br&gt;\nDistribuito dall'Associated First National Pictures, usc\u00ec nelle sale statunitensi il 26 dicembre 1921; in Francia, con il titolo \"Au bord du gouffre\", fu distribuito due anni pi\u00f9 tardi, il 14 dicembre 1923. In Finlandia, il 15 febbraio 1925.\nNon si conoscono copie ancora esistenti della pellicola che viene considerata presumibilmente perduta."}
{"id": "5304996", "revid": "1442080", "url": "https://it.wikipedia.org/wiki?curid=5304996", "title": "Continental Basketball Association 2005-2006", "text": "La stagione CBA 2005-2006 fu la 60\u00aa della Continental Basketball Association. Parteciparono 8 squadre divise in due gironi.\nRispetto alla stagione precedente, ripresero l'attivit\u00e0 gli Albany Patroons, mentre i Great Lakes Storm scomparvero.\nI play-off prevedevano un \"round robin\" di nove partite, con le prime tre classificate di ogni \"conference\" che affrontavano le squadre della \"conference\" opposta. Le due squadre con il maggior numero di punti (con il sistema \"Quarter Point\" in vigore nella CBA) si qualificavano per la finale al meglio delle tre partite."}
{"id": "5304997", "revid": "599013", "url": "https://it.wikipedia.org/wiki?curid=5304997", "title": "Christoph Sch\u00f6\u00dfwendter", "text": ""}
{"id": "5304999", "revid": "287204", "url": "https://it.wikipedia.org/wiki?curid=5304999", "title": "Kt/V", "text": "In medicina il Kt/V \u00e8 un parametro usato per valutare l'adeguatezza del trattamento dialitico, ovvero la capacit\u00e0 della dialisi di rimuovere dal sangue i soluti che si accumulano nelle persone affette da insufficienza renale grave, detti anche tossine uremiche. Per convenzione si \u00e8 scelto di considerare l'urea, una molecola derivata dal metabolismo degli aminoacidi, come rappresentativa dell'accumulo e della rimozione di queste sostanze. \nNel contesto dell'emodialisi il Kt/V \u00e8 un numero pseudo-adimensionale che dipende dalla concentrazione dell'urea nel sangue prima e dopo la dialisi. \nIn particolare:\nA dispetto del nome, esso non rappresenta il prodotto di \"K\" e \"t\" diviso per \"V\", che sarebbe un vero numero adimensionale.\nIl calcolo del Kt/V fu sviluppato da Frank Gotch e John Sargent come misura della dose dialitica per analizzare i risultati di uno studio clinico su larga scala, il National Cooperative Dialysis Study. \nSecondo le linee guida del gruppo di studio statunitense KDOQI, afferente alla National Kidney Foundation, il valore desiderabile (target) del Kt/V \u00e8 1,3, cos\u00ec da assicurare un valore minimo di 1,2. In dialisi peritoneale il target \u00e8 \u2265\u00a01,7/settimana. \nSpiegazione.\nMoltiplicando \"K\" (la clearance) per \"t\" (tempo) si ottiene un volume (poich\u00e9 mL/min \u00d7 min = mL, o L/h \u00d7 h = L), e il prodotto \"K\" \u00d7 \"t\" rappresenta il volume di fluido (sangue) depurato dall'urea o da qualunque altro soluto durante una singola seduta dialitica. Anche \"V\" \u00e8 un volume, espresso in mL o L. Quindi il rapporto \"K\" \u00d7 \"t\" / \"V\" \u00e8 definito \"numero adimensionale\" e si pu\u00f2 definire come un multiplo del volume di plasma depurato dall'urea diviso per il volume di distribuzione dell'urea. Quando Kt/V = 1,0, un volume di sangue uguale al volume di distribuzione dell'urea \u00e8 stato completamente depurato da questa molecola.\nLa relazione fra il rapporto \"Kt\"/\"V\" e la concentrazione di urea \"C\" alla fine della dialisi si pu\u00f2 ottenere da una equazione differenziale che descrive la clearance di qualsiasi sostanza dall'organismo quando la concentrazione della sostanza decade in modo esponenziale:\ndove:\nLa soluzione dell'equazione si ottiene per separazione delle variabili. Portando al secondo membro \"V\" e \"dt\", e integrando entrambi i membri:\nsi ottiene (sapendo che la primitiva di 1/\"C\" \u00e8 il logaritmo di \"C\"):\ndove formula_5 \u00e8 la costante di integrazione, un arbitrario numero reale. Invertendo il logaritmo il risultato \u00e8:\ncon formula_7 \u00e8 il numero di Nepero, cio\u00e8 la base del logaritmo naturale."}
{"id": "5305000", "revid": "436907", "url": "https://it.wikipedia.org/wiki?curid=5305000", "title": "Il veleno", "text": "Il veleno \u00e8 un singolo del gruppo musicale italiano Linea 77, il primo estratto dal terzo EP \"La speranza \u00e8 una trappola (Part 1)\" e pubblicato il 12 ottobre 2012.\nDescrizione.\nSi tratta del primo singolo che ha visto il bassista e chitarrista Dade alla voce, il quale ha rimpiazzato Emi, allontanato dal gruppo il 4 ottobre dello stesso anno. Rispetto alle precedenti pubblicazioni dei Linea 77, \"Il veleno\" \u00e8 caratterizzato da elementi elettronici, con ritornello ed intermezzo prevalentemente drum and bass.\nIl singolo \u00e8 stato presentato dal gruppo il 12 ottobre 2012 attraverso il seguente comunicato: Nella stessa data il brano \u00e8 stato reso disponibile sia per l'ascolto che per il download gratuito.\nVideo musicale.\nIl videoclip, diretto da Ivan Cazzola e girato interamente in bianco e nero presso i Blu Room Studio di Chivasso, \u00e8 stato pubblicato il 26 novembre 2012 e mostra scene del gruppo eseguire il brano in una stanza con altre in cui Dade e Nitto si aggirano per gli studi cantando il brano."}
{"id": "5305004", "revid": "86343", "url": "https://it.wikipedia.org/wiki?curid=5305004", "title": "Serid\u00f3", "text": ""}
{"id": "5305005", "revid": "287204", "url": "https://it.wikipedia.org/wiki?curid=5305005", "title": "Moises Arias", "text": ""}
{"id": "5305025", "revid": "1543377", "url": "https://it.wikipedia.org/wiki?curid=5305025", "title": "Pallavolo maschile ai I Giochi europei", "text": "La pallavolo maschile ai I Giochi europei si \u00e8 svolta dal 13 al 27 giugno 2015 a Baku, in Azerbaigian, durante i I Giochi europei: al torneo hanno partecipato dodici squadre nazionali europee e la vittoria finale \u00e8 andata per la prima volta alla Germania.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase le prime quattro classificate di ogni girone hanno acceduto alla fase finale strutturata in ottavi di finale, quarti di finale, semifinali, finale per il terzo posto e finale.\nPodio.\nCampione.\nGermania(Primo titolo)\nSecondo posto.\nBulgaria\nTerzo posto.\nRussia"}
{"id": "5305027", "revid": "203463", "url": "https://it.wikipedia.org/wiki?curid=5305027", "title": "Nikita Kirillovi\u010d Vitjugov", "text": ""}
{"id": "5305029", "revid": "1226", "url": "https://it.wikipedia.org/wiki?curid=5305029", "title": "Castello di Caidate", "text": ""}
{"id": "5305031", "revid": "1305772", "url": "https://it.wikipedia.org/wiki?curid=5305031", "title": "Headhunters", "text": ""}
{"id": "5305032", "revid": "62748", "url": "https://it.wikipedia.org/wiki?curid=5305032", "title": "Pseudo-periptero", "text": ""}
{"id": "5305036", "revid": "544909", "url": "https://it.wikipedia.org/wiki?curid=5305036", "title": "The Headhunters (disambigua)", "text": ""}
{"id": "5305038", "revid": "287204", "url": "https://it.wikipedia.org/wiki?curid=5305038", "title": "Sound + Vision", "text": "Sound + Vision \u00e8 un box set antologico dell'artista inglese David Bowie pubblicato dalla Rykodisc nel 1989.\nA met\u00e0 degli anni ottanta gli album di David Bowie pubblicati dalla RCA Records, da \"Space Oddity\" a \"Scary Monsters (and Super Creeps)\", vennero cancellati dalla produzione in risposta al mancato rinnovo del contratto. Nel 1989 il cantante negozi\u00f2 un nuovo programma di ristampe con la Rykodisc, una giovane etichetta discografica indipendente che distribuiva negli Stati Uniti esclusivamente su CD, e come teaser per la campagna di riedizioni venne deciso di pubblicare questo cofanetto retrospettivo che ripercorreva la sua carriera dal 1969 al 1980.\n\"Sound + Vision\" usc\u00ec nell'autunno del 1989 negli Stati Uniti, anche se fu ampiamente importato in Gran Bretagna e venne accolto positivamente dalla stampa specializzata in quanto a forma e contenuto, aggiudicandosi anche un Grammy per il miglior design. Il magazine \"Rock &amp; Roll Disc\" scrisse \u00abBasta dire che la qualit\u00e0 del suono far\u00e0 provare un orgasmo alle vostre orecchie\u00bb.\nIl titolo del box set dette anche il nome al tour promozionale che Bowie port\u00f2 in tutto il mondo a partire dal 4 marzo 1990. Dopo la prima parte dell'esperienza con i Tin Machine, il Sound+Vision Tour dette di nuovo la possibilit\u00e0 ai fan del cantante inglese di riascoltare dal vivo i suoi successi.\nNel 2003 \"Sound + Vision\" venne nuovamente distribuito dalla EMI/Virgin, stavolta anche in Europa, in una versione ampliata che includeva materiale fino al 1997.\nLe diverse edizioni.\nIl box set \u00e8 stato distribuito in due edizioni differenti:\nContenuti.\n\"Sound + Vision\" non rappresent\u00f2 semplicemente una raccolta di greatest hits del periodo 1969-1980 di David Bowie e il suo punto di forza fu soprattutto la presenza di rarit\u00e0, versioni live o alternative a quelle originali e brani mai pubblicati in precedenza. A questo bisogna aggiungere il fatto che il box set non includeva molti brani considerati dei classici dell'artista inglese, da \"Life on Mars?\" a \"Fame\", \"Golden Years\", \"Heroes\" e \"Let's Dance\" per citarne alcuni.\nTra le principali \"attrattive\" vanno considerati il demo acustico di \"Space Oddity\" registrato nel 1969 con il chitarrista John Hutchinson, la cosiddetta \"Sax Version\" di \"John, I'm Only Dancing\" incisa nel 1973 e quella di \"Rebel Rebel\" uscita come 45 giri negli Stati Uniti, con Bowie che suona chitarra, basso e batteria.\nNel Video CD dell'edizione originale, sottotitolato \"Sound + Vision Plus\", erano incuse tre tracce audio registrate dal vivo il 1 ottobre 1972 a Boston, durante lo Ziggy Stardust Tour, e il videoclip di \"Ashes to Ashes\".\nNella riedizione del 2003 venne aggiunto nuovo materiale che ampli\u00f2 il periodo considerato fino al 1997. Oltre a tracce estratte dall'EP \"Baal\" del 1982 e dalla colonna sonora \"The Buddha of Suburbia\" vennero inclusi diversi brani eseguiti con i Tin Machine e due remix inediti di \"Nite Flights\" e \"Pallas Athena\", entrambe da \"Black Tie White Noise\". Alcune delle tracce gi\u00e0 presenti nell'edizione originale furono inoltre sostituite da versioni alternative.\nGli inediti.\nOltre al demo di \"Space Oddity\" del 1969, \"Sound + Vision\" \u00e8 degno di nota per la presenza di altri quattro brani inediti, due dei quali esclusivi di questo box set.\nLondon Bye Ta-Ta - La prima versione venne registrata il 12 marzo 1968 negli studi della Decca Records ed era prevista come lato B di \"In the Heat of the Morning\" prima che il singolo venisse bocciato. Il master and\u00f2 perduto e il 13 maggio ne fu presentata una nuova interpretazione nella sessione BBC registrata per il programma \"Top Gear\", inclusa nel 2000 in \"Bowie at the Beeb\". Secondo il manager Kenneth Pitt, il titolo e il testo derivavano dal dialetto delle Indie occidentali che il cantante aveva udito per caso alla Victoria Station da una famiglia in partenza, mentre la melodia era stata presa da \"Threepenny Pierrot\", brano dello spettacolo teatrale \"Pierrot in Turquoise\" di Lindsay Kemp e interpretato da David nello stesso periodo. Nel gennaio 1970 Bowie incise di nuovo la canzone con l'intenzione di pubblicarla come 45 giri dopo \"Space Oddity\" e la esegu\u00ec a \"Cairngorm Sky Night\" della scozzese Grampian Television. Dopo una nuova sessione BBC registrata il 5 febbraio per \"The Sunday Show\" scelse per\u00f2 di rimpiazzarla con \"The Prettiest Star\". Dopo \"Sound + Vision\" \u00e8 stata inclusa nei bonus disc della riedizione di \"Space Oddity\" del 2009 e di \"David Bowie\" del 2010. Nel 2016, in occasione della tappa italiana della mostra retrospettiva \"David Bowie Is\" al MAMbo di Bologna \u00e8 stato distribuito un singolo in edizione limitata di \"Ragazzo solo, ragazza sola\" con \"London Bye Ta-Ta\" come lato B.\n1984\"/\"Dodo - Il brano che prende il titolo dal romanzo di George Orwell e che nel 1974 avrebbe fatto parte di \"Diamond Dogs\" nacque come parte del medley con \"Dodo\", intitolata in origine \"You Didn't Hear It From Me\", in cui una melodia briosa accompagna un testo intriso di paranoia, totalitarismo e lavaggio del cervello. Il medley era stato composto l'anno precedente per il progettato adattamento teatrale del testo di Orwell e fu eseguito dal vivo per la prima e unica volta al Marquee Club di Londra nello spettacolo \"The 1980 Floor Show\", trasmesso negli Stati Uniti dalla NBC il 16 novembre 1973. Una pi\u00f9 elaborata versione in studio fu incisa nello stesso periodo ai Trident Studios di Londra ed \u00e8 quella presente nel box set. In seguito, durante le sessioni di \"Diamond Dogs\" Bowie \"separ\u00f2\" i due brani e solo \"1984\" fin\u00ec nell'album mentre \"Dodo\" venne eseguita in un duetto con la cantante scozzese Lulu. L'idea di pubblicarla come 45 giri venne accantonata e questa versione \u00e8 stata poi inclusa dalla Rykodisc nella riedizione di \"Diamond Dogs\" del 1990.\nAfter Today - Nell'agosto 1974, durante le sessioni di \"Young Americans\" furono incise due versioni di questo brano ai Sigma Sound Studios di Filadelfia. \u00abC'era un'altra incisione completamente differente\u00bb, ha confermato Jeff Rougvie della Rykodisc, \u00abmolto lenta, una sorta di ballata soul\u00bb, ma per il box set venne scelta la vivace versione disco contraddistinta dalla voce in falsetto di Bowie. \"After Today\" non \u00e8 pi\u00f9 stata pubblicata in seguito.\nIt's Hard to Be a Saint in the City - Nel 1979, durante uno special su BBC Radio 1 David Bowie disse: \u00abDopo aver ascoltato questa traccia non presi pi\u00f9 la metropolitana... si intitola \"Saint in the City\"... mi ha davvero spaventato a morte\u00bb. La cover del brano di Bruce Springsteen, ultima traccia dell'album di esordio \"Greetings from Asbury Park, N.J.\", venne registrata durante le sessioni di \"Young Americans\" in occasione delle quali David Bowie ricevette tra l'altro la visita del cantautore statunitense. \u00abIo ero completamente fuori di testa, non riuscivo assolutamente a comunicare con lui\u00bb, ricordava anni dopo, \u00abmi sembrava quasi di leggere nei suoi pensieri \"Chi \u00e8 questo strano tipo?\", mentre io pensavo \"Cosa posso dire alla gente normale?\"... una vera e propria impasse\u00bb. Anche se nel box set \u00e8 riportato che la registrazione risale alle sessioni di \"Station to Station\" del 1975, durante le quali \u00e8 probabile che sia stata reincisa, alcune fonti sostengono che la versione presente \u00e8 effettivamente quella del 1974 che produsse anche \"After Today\". In seguito \u00e8 comparsa nella raccolta \"The Best of David Bowie 1974/1979\".\nTracce.\nTesti e musiche di David Bowie, tranne dove diversamente indicato.\nRiedizione EMI/Virgin del 2003.\nLe tracce 2, 4 e 9 del CD 1 e le tracce 8 e 9 del CD 2 sono versioni differenti da quelle dell'edizione 1989.Le tracce dalla 10 alla 17 del CD 3 e tutte quelle del CD 4 sono esclusive di questa edizione.Le tracce dalla 3 alla 8 del CD 4 sono accreditate ai Tin Machine.\nClassifiche e riconoscimenti.\n\"Sound + Vision\" \u00e8 stato certificato disco di platino nel Regno Unito il 1 marzo 1990 e disco d'oro negli Stati Uniti il 7 novembre 1995.\nNel 1990 si \u00e8 aggiudicato il Grammy Award nella categoria \"Best Album Package\", assegnato a Roger Gorman per il design del box set. Anche la rivista \"Rolling Stone\" ne sottoline\u00f2 l'alto livello definendolo \"un promettente precursore\" per l'imminente riedizione in CD del catalogo di David Bowie da parte della Rykodisc."}
{"id": "5305039", "revid": "104458", "url": "https://it.wikipedia.org/wiki?curid=5305039", "title": "Mondiali di sci", "text": ""}
{"id": "5305040", "revid": "1494169", "url": "https://it.wikipedia.org/wiki?curid=5305040", "title": "Campionati mondiali di sci", "text": ""}
{"id": "5305053", "revid": "76963", "url": "https://it.wikipedia.org/wiki?curid=5305053", "title": "Donnie Dunagan", "text": "Biografia.\nNato nel Texas, la famiglia si trasfer\u00ec a Memphis quando era piccolo.\nDopo il divorzio dei genitori e la morte della madre, visse in un orfanotrofio.\nDebutt\u00f2 al cinema come attore bambino a soli 4 anni ed ha recitato in alcuni film, fra cui il figlioletto del protagonista in \"Il figlio di Frankestein\" (1939).\nSi ritir\u00f2 a soli 8 anni dopo aver preso parte come doppiatore in \"Bambi\" (1942), dando la voce al protagonista nella versione giovanile.\n\u00c8 stato arruolato nel corpo dei Marines dal 1952 al 1977."}
{"id": "5305059", "revid": "104458", "url": "https://it.wikipedia.org/wiki?curid=5305059", "title": "Mondiali di sci alpino 2015", "text": ""}
{"id": "5305060", "revid": "104458", "url": "https://it.wikipedia.org/wiki?curid=5305060", "title": "Mondiali di sci 2015", "text": ""}
{"id": "5305062", "revid": "1728", "url": "https://it.wikipedia.org/wiki?curid=5305062", "title": "Charles Antoine Coypel", "text": ""}
{"id": "5305063", "revid": "104458", "url": "https://it.wikipedia.org/wiki?curid=5305063", "title": "Vail/Beaver Creek 2015", "text": ""}
{"id": "5305064", "revid": "104458", "url": "https://it.wikipedia.org/wiki?curid=5305064", "title": "Falun 2015", "text": ""}
{"id": "5305066", "revid": "1494169", "url": "https://it.wikipedia.org/wiki?curid=5305066", "title": "Campionati mondiali di sci 2015", "text": ""}
{"id": "5305069", "revid": "110157", "url": "https://it.wikipedia.org/wiki?curid=5305069", "title": "Cattedrale della Sacra Famiglia (Tafuna)", "text": "La cattedrale della Sacra Famiglia (in inglese: \"Cathedral of the Holy Family\"), \u00e8 la chiesa cattedrale di Tafuna, nelle Samoa Americane, ed \u00e8 la sede della diocesi di Samoa-Pago Pago.\nLa cattedrale \u00e8 stata edificata nel 1994. All'interno conserva un dipinto di Duffy Sheridan raffigurante la Sacra Famiglia ritratta su una spiaggia samoana. Le stazioni della via crucis e le vetrate sono opera dell'intagliatore samoano Sven Ortquist."}
{"id": "5305081", "revid": "287204", "url": "https://it.wikipedia.org/wiki?curid=5305081", "title": "Stefano Sartori (sciatore)", "text": "\u00c8 un atleta italiano che ha gareggiato nella coppa del mondo. \u00c8 stato il primo atleta ad aggiudicarsi la coppa del mondo nel 2000."}
{"id": "5305083", "revid": "767487", "url": "https://it.wikipedia.org/wiki?curid=5305083", "title": "C/2013 UQ4 Catalina", "text": "C/2013 UQ4 (Catalina) \u00e8 una cometa periodica ma \u00e8 classificata come cometa non periodica in quanto ha un periodo di 470,93 anni, quindi superiore al limite convenzionale di 200 anni che separa le comete periodiche da quelle non periodiche."}
{"id": "5305085", "revid": "92723", "url": "https://it.wikipedia.org/wiki?curid=5305085", "title": "Cattedrale di Maria Immacolata (Nuku\u02bbalofa)", "text": "La cattedrale di Maria Immacolata (in inglese: \"St. Mary's Cathedral\"; in tongano: \"Malia Tupu Imakulata Cathedral\"), \u00e8 la chiesa cattedrale di Nuku\u02bbalofa, a Tonga, ed \u00e8 la sede della diocesi di Tonga.\nLa cattedrale sorge in Vuna Road, presenta una struttura convenzionale, con uno strano mix di elementi antichi e moderni. La chiesa presenta un pregevole soffitto a volte e vetrate. Particolare \u00e8 l'altare che ricorda le tipiche ciotole di kava."}
{"id": "5305087", "revid": "86599", "url": "https://it.wikipedia.org/wiki?curid=5305087", "title": "Comete scoperte dal progetto Catalina Sky Survey", "text": "La seguente lista raccoglie le comete scoperte, co-scoperte o riscoperte dal programma di ricerca astronomica Catalina Sky Survey, il cui scopo \u00e8 la ricerca sistematica di asteroidi (NEO) e comete le cui orbite incrociano o si avvicinano pericolosamente a quella della Terra.\nSecondo la convenzione in vigore sulla nomenclatura cometaria le comete possono essere divise in due gruppi:\nComete non periodiche.\nOltre a tutte queste comete sono state scoperte nel corso del programma Catalina ulteriori pi\u00f9 di 200 comete da parte dei membri del team, queste comete portano il nome dei rispettivi scopritori."}
{"id": "5305091", "revid": "580197", "url": "https://it.wikipedia.org/wiki?curid=5305091", "title": "Claire Lavogez", "text": "Carriera.\nClub.\nClaire Lavogez esord\u00ec in un campionato nazionale a sedici anni nel 2010, disputando la Division 2, seconda serie nazionale francese, con la maglia del Gravelines Foot. L'anno dopo pass\u00f2 all'H\u00e9nin-Beaumont, esordendo in Division 1, la massima serie nazionale, e realizzando la sua prima rete nel corso della decima giornata di campionato. Nella stagione successiva si trasfer\u00ec al Montpellier, societ\u00e0 con cui disput\u00f2 quattro stagioni consecutive e in cui si mise in mostra soprattutto nel biennio 2014-2015, durante il quale venne schierata titolare nella maggior parte delle partite. Con il Montpellier raggiunse la finale della Coppa di Francia, nel 2012 e nel 2015, ma vedendo sfuggire la vittoria in entrambe le volte. Nell'estate del 2015 lasci\u00f2 il Montpellier per trasferirsi all'Olympique Lione, firmando un contratto triennale. Con la maglia lionese ha vinto due edizioni della Division 1 e una Coppa di Francia nella finale proprio contro la sua ex-squadra. Inoltre con l'Olympique Lione ha esordito nella UEFA Women's Champions League, scendendo in campo negli ottavi e nei quarti dell'edizione 2015-2016 e realizzando tre reti contro lo Zurigo negli ottavi di finale dell'edizione 2016-2017. Durante la sosta natalizia della stagione 2017-2018 ha lasciato l'Olympique Lione per trasferirsi al , squadra neopromossa in Division 1 F\u00e9minine.\nDopo aver giocato nella seconda parte del campionato 2017-2018 con il , Lavogez si \u00e8 accordata con il per la stagione 2018-2019.\nNazionale.\nClaire Lavogez viene convocata alle selezioni per le giovanili della nazionale di calcio femminile francese, venendo inserita in tutte le rappresentative dalla Under-15 alla Under-20.\nFa il suo debutto internazionale in una competizione UEFA vestendo la maglia della Nazionale francese Under-17 il 6 settembre 2009, in occasione delle qualificazioni all'edizione 2010 del Campionato europeo di categoria, nella partita giocata dalle \"Bluettes\" e vinta per 2-1 sulle pari et\u00e0 dell'Islanda. Rimane in rosa fino al raggiungimento dell'et\u00e0 massima, nel 2011, detenendo (al dicembre 2014) in record di presenze con la maglia delle Under-17.\nDal 2012 al 2013 rappresenta la Francia nella formazione Under-19 conquistando al termine della stagione 2013 il suo primo trofeo internazionale e fregiandosi del titolo di Campione d'Europa Under-19.\nGrazie al risultato ottenuto viene inserita in rosa della formazione Under-20 che partecipa al Mondiale di categoria Canada 2014, contribuendo alla conquista del terzo posto e riuscendo a farsi luce nel torneo aggiudicandosi il Pallone di bronzo.\nSempre nel 2014 viene selezionata nella Nazionale maggiore dal commissario tecnico Philippe Berger\u00f4o per rappresentare la Francia nell'amichevole da giocare a Offenbach contro la Germania Il 25 ottobre di quell'anno.\nIn quell'occasione fa il suo esordio con \"Les Blues\", entrando al 67' in sostituzione di \u00c9lodie Thomis nella partita, terminata 2-0, che segna un risultato storico per la Nazionale femminile francese, la sua prima vittoria contro la Germania in terra tedesca.\nStatistiche.\nPresenze e reti nei club.\n\"Statistiche aggiornate al 26 aprile 2021.\""}
{"id": "5305107", "revid": "287204", "url": "https://it.wikipedia.org/wiki?curid=5305107", "title": "Headhunter (film)", "text": ""}
{"id": "5305108", "revid": "46291", "url": "https://it.wikipedia.org/wiki?curid=5305108", "title": "Silene coeli-rosa", "text": "Silene coeli-rosa \u00e8 una pianta annuale appartenente alla famiglia delle Caryophyllaceae.\nDescrizione.\n\u00c8 un'erbacea che solitamente raggiunge i 50\u00a0cm di altezza. Le foglie sono poco evidenti e di forma lanceolata-lineare. I fiori, larghi circa 2,5\u00a0cm, hanno una corolla costituita da 5 petali di colore roseo-violetto che sfuma al bianco verso la base. Il calice presenta nervi evidenti e prominenti.\nI frutti, dotati di un carpoforo lungo dai 7 ai 12\u00a0mm, sono capsule denticide di circa 17\u00a0mm. Il periodo di fioritura va da aprile a giugno.\nDistribuzione e habitat.\nLa specie \u00e8 diffusa in tutto il bacino sudoccidentale del Mediterraneo. In Italia \u00e8 comune o relativamente comune dal Lazio alla Calabria, in Sicilia e in Sardegna. Cresce soprattutto in terreni incolti aridi e macchie.\nColtivazione.\nI semi di questa pianta sono regolarmente commercializzati poich\u00e9 la bellezza della fioritura, specialmente se coltivata in massa, ha fatto s\u00ec che diventasse una popolare pianta da giardino annuale."}
{"id": "5305109", "revid": "110157", "url": "https://it.wikipedia.org/wiki?curid=5305109", "title": "Hessisches Landesmuseum Darmstadt", "text": "Lo Hessisches Landesmuseum Darmstadt \u00e8 un museo multidisciplinare che si trova a Darmstadt, in Germania.\nIl museo \u00e8 noto in particolare per le sue collezioni di storia naturale, come fossili dal vicino Pozzo di Messel e uno storico mastodonte americano comprato da Johann Jakob Kaup, un naturalista di Darmstadt\nContiene anche una importante collezione di opere d'arte, tra cui un altare proveniente dalla chiesa di Santa Maria a Friedberg e opera del pittore del XIV secolo, noto come il Maestro dell'Altare di Friedberg.\nDopo importanti restauri \u00e8 stato riaperto il 13 settembre 2014."}
{"id": "5305114", "revid": "1728", "url": "https://it.wikipedia.org/wiki?curid=5305114", "title": "Hessisches Landesmuseum", "text": ""}
{"id": "5305115", "revid": "11959", "url": "https://it.wikipedia.org/wiki?curid=5305115", "title": "Abdul Elah bin Abd al-Aziz Al Saud", "text": ""}
{"id": "5305121", "revid": "28592", "url": "https://it.wikipedia.org/wiki?curid=5305121", "title": "Abbazia benedettina di San Michele Arcangelo", "text": ""}
{"id": "5305124", "revid": "110157", "url": "https://it.wikipedia.org/wiki?curid=5305124", "title": "Ballandi Multimedia", "text": "Ballandi Multimedia S.p.a. \u00e8 una societ\u00e0 di produzioni televisive, fondata nel 1983 da Bibi Ballandi. \u00c8 specializzata in produzioni televisive di intrattenimento e documentaristica culturale.\nHa prodotto numerosi programmi per la Tv di Stato tra cui gli \"one-man show\" \"Torno sabato\" e \"Stasera pago io\", condotti rispettivamente da Giorgio Panariello e Fiorello.\nSempre all'inizio degli anni 2000 Tutti gli zeri del mondo con Renato Zero.\nCampioni di ascolti il programma di Adriano Celentano 125 milioni di caz..te, \"Ballando con le stelle\" con Milly Carlucci, Ti Lascio una Canzone con Antonella Clerici e 50 Canzonissime con Carlo Conti.\nNel 2011 \u00e8 ancora Fiorello a battere ogni record di un programma di intrattenimento: #ilpi\u00f9grandespettacolodopoilweekend viene visto da oltre 15 milioni di spettatori.\nPi\u00f9 recentemente oltre a \"Stasera Laura: ho creduto in un sogno\" con Laura Pausini, \"Capitani coraggiosi\" con Gianni Morandi e Claudio Baglioni la Ballandi ha prodotto \"4 marzo\", da Piazza Maggiore a Bologna in ricordo di Lucio Dalla, \"Felicit\u00e0 da Mosca\", prima riunione di Al Bano e Romina Power, le edizioni RAI dei (Wind) Music Awards, le tre serie di Massimo Ranieri \"Sogno e Son Desto\" e \"Panariello sotto l'Albero\" per il Natale 2015.\nTra i programmi di intrattenimento editi: Emergenza Veterinaria e \"Andrea Bocelli Celebrity Fight Night\" per Sky Uno, la serie \"Canzone\" con Ligabue, Elisa, Fiorella Mannoia, Emma, Biagio Antonacci e Pino Daniele nella sua ultima apparizione televisiva poco prima della morte; Laura Pausini, La meraviglia di Essere Simili e il Volo, \"Un'Avventura Straordinaria\", tutti per Rai 1.\nPer Discovery, in particolare per il canale Nove, la societ\u00e0 ha prodotto gli speciali Morandi 7.1 e l'innovativo \"minivariet\u00e0\" TaD\u00e0 con Filippo Timi oltre al programma \"Hidden Singer Italia\".\nDal 2016, tra gli altri programmi, Pooh, \"Amici per Sempre\", dedicato ai 50 anni della band e il grande Show Laura e Paola con Laura Pausini e Paola Cortellesi e La Mia Danza Libera con Roberto Bolle.\nSuccessivamente, per Rai 1 L'Importante \u00e8 avere un piano con Stefano Bollani, Standing Ovation con Antonella Clerici, due stagioni di Stasera Casa Mika con Mika su Rai 2, e sempre sulla seconda rete nazionale Facciamo che io ero di Virginia Raffaele.\nNel 2017, sempre per Rai 1, produce Ora o Mai Pi\u00f9, format televisivo originale condotto da Amadeus, tuttora in produzione e tra gli altri programmi ricorrenti il prestigioso Danza con Me di Roberto Bolle, appuntamento dedicato alla grande danza dei capodanni 2018 e 2019 e ben 14 edizioni del programma flagship di Rai 1 Ballando con le stelle condotto da Milly Carlucci.\nNel 2017 e nel 2018, per due anni consecutivi e unico produttore italiano, vince il premio europeo \"Rose d'or\" della UER-Eurovision per il miglior programma di intrattenimento europeo rispettivamente con Stasera Casa Mika (2017) e con Danza con me (2018).\nDal 2012 apre la divisione Ballandi Arts dedicata alla documentaristica culturale televisiva. Tra le produzioni culturali originali ha realizzato per Sky Arte HD \"Contact\", su 10 fotografie iconiche ed i loro autori, \"Capolavori Svelati\" con Greta Scacchi diretta da Piero Messina, le tre serie di \"Sette Meraviglie\" sui siti UNESCO dell'Italia, le quattro serie di \"Grandi Mostre\", \"Domus Aurea\", \"Bernini vs. Borromini\", le serie \"Signorie\" e \"Potere e Bellezza\" per Rai Storia. Nel 2016 produce tre serie per il nuovo SKY ARTS production hub paneuropeo, realizzando interamente in Italia programmi televisivi per l'intero network delle SKY ARTS di tutta Europa."}
{"id": "5305125", "revid": "729019", "url": "https://it.wikipedia.org/wiki?curid=5305125", "title": "Friedrich von Hotze", "text": "Nato nel 1739 a Richterswil, si arruol\u00f2 nel 1758 nell'Esercito del Ducato di W\u00fcrttemberg, che lasci\u00f2 nel 1765 per tentare, senza successo, di mettersi al servizio del Regno di Prussia. Entr\u00f2 invece nell'Esercito imperiale russo, dove rimase dal 1768 al 1776, e, nel 1778, in quello del Sacro Romano Impero, dove raggiunse il grado di tenente feldmaresciallo. Abbandonato brevemente l'esercito nel 1798, riprese subito il suo vecchio incarico per comandare le truppe austriache che nel Vorarlberg affrontarono i francesi del generale Andrea Massena nel quadro della guerra della seconda coalizione, motivo per cui il Direttorio dell'allora Repubblica Elvetica lo priv\u00f2 della cittadinanza svizzera. Cadde ucciso dalle truppe francesi durante la seconda battaglia di Zurigo il 25 settembre 1799.\nBiografia.\nInfanzia e inizi di carriera.\nFriedrich Hotze nacque a Richterswil, in Svizzera, il 20 aprile 1739, secondo figlio nato dal matrimonio tra Johannes Hotze, dottore e chirurgo militare in Assia, e Juditha Gessner, nativa di Zurigo. Suo fratello pi\u00f9 grande, Johannes, era medico, mentre uno dei suoi cugini fu il pedagogista Johann Heinrich Pestalozzi.\nDopo aver studiato al ginnasio \"Carolinum\" di Zurigo e all'Universit\u00e0 di Tubinga, nell'ottobre 1758 entr\u00f2 nell'Esercito del Ducato di W\u00fcrttemberg, ricoprendo inizialmente la funzione di vessillifero in un reggimento di ussari. Nel 1759 venne promosso tenente, quindi capitano (\"Rittmeister\") nel 1761, ma nel 1765 lasci\u00f2 l'incarico per via della diminuzione dei fondi destinati all'esercito. Passati alcuni anni in Svizzera, nel maggio 1768 fu ammesso nell'Esercito imperiale russo della zarina Caterina la Grande, militando come tenente nel reggimento di dragoni \"Ingermannland\", un nome che corrisponde alla porzione di terreno compresa tra il lago dei Ciudi, il fiume Narva e il lago Ladoga.\nCon l'esercito russo Hotze combatt\u00e9 in svariate battaglie contro gli ottomani, distinguendosi particolarmente a Giurgiu, nel 1771, dove rimase ferito guadagnandosi per\u00f2 la promozione a secondo maggiore concessagli direttamente dal generale Aleksandr Vasil'evi\u010d Suvorov. Nel 1774 fu promosso primo maggiore.\nAl servizio degli Asburgo.\nL'Impero russo e quello ottomano cessarono le ostilit\u00e0 siglando il trattato di K\u00fc\u00e7\u00fck Kaynarca il 21 luglio 1775. Il 18 settembre 1776 Hotze lasci\u00f2 l'esercito zarista per tornare nella sua casa vicino a Zurigo, non prima per\u00f2 di aver chiesto a Vienna all'imperatore Francesco II un incarico come maggiore nell'Esercito del Sacro Romano Impero. Lasciato senza risposta, Hotze torn\u00f2 a fare la stessa richiesta nel 1777, ricevendo stavolta una risposta positiva. Ammesso formalmente il 13 gennaio 1778, venne inizialmente assegnato al 26\u00ba Reggimento corazzieri, con il quale combatt\u00e9 nella guerra di successione bavarese, quindi transit\u00f2 brevemente nel Reggimento corazzieri \"Marquis de Voghera\" in Ungheria fino al 1783, passando l'anno successivo al comando del 1\u00ba Reggimento lancieri di Galizia, con il nuovo grado di tenente colonnello (\"Oberstleutnant\"); quest'ultimo reggimento in seguito venne trasformato nel 1\u00ba Reggimento lancieri.\nL'esperienza pregressa maturata in campo bellico spinse Hotze a spingere presso l'Imperatore per un rinnovamento dell'organizzazione e dell'addestramento dei lancieri, ottenendo in risposta nel febbraio 1786 il grado di colonnello (\"Oberst\") e la nomina a comandante del corpo dei lancieri. Il suo lavoro venne notato anche dalla zarina Caterina la Grande, che nel 1787 lo chiam\u00f2 in Russia per fondare e seguire la nascita dei lancieri in seno all'Esercito imperiale russo. Allo scoppio di una nuova guerra russo-turca (1787-1792), in cui venne coinvolto anche il Sacro Romano Impero, Hotze torn\u00f2 in Austria al comando del 1\u00ba Reggimento lancieri.\nGuerra della prima coalizione.\nAllo scoppio della guerra della prima coalizione (aprile 1792), Hotze e il suo reggimento si unirono nella Brisgovia al Corpo d'armata autonomo austriaco di Antonio I Esterh\u00e1zy, senza tuttavia prendere parte a nessun combattimento. All'inizio del 1793 il 1\u00ba Lancieri venne posto sotto il comando dell'Armata dell'alto Reno del generale von Wurmser e qui Hotze, promosso a febbraio maggior generale (\"Generalmajor\"), gioc\u00f2 un ruolo essenziale nella battaglia di Wissembourg in qualit\u00e0 di comandante di una delle colonne deputate all'assalto delle linee francesi; l'episodio gli valse il 25 ottobre la nomina a cavaliere dell'Ordine militare di Maria Teresa. Nel 1794 von Hotze pass\u00f2 al Corpo d'armata del principe di Hohenlohe-Kirchberg, con cui combatt\u00e9 da maggio a settembre i francesi del generale Desaix sul Reno, a Schweigenheim, Westheim e Landau in der Pfalz.\nIn tutte queste occasioni Hotze diede prova di essere un valido comandante sul campo. Gi\u00e0 elevato nel 1793 da Francesco II al rango di barone (\"Freiherr\"), torn\u00f2 nel 1795 sotto il comando di von Wurmser per sgomberare i francesi dalle posizioni attorno a Mannheim, combattendo poi a Edighofen e Kaiserslautern. Promosso tenente feldmaresciallo (\"Feldmarschalleutnant\", un grado inusuale per chi come lui non era di origini nobili) il 4 marzo 1796, nella battaglia di Neresheim di agosto aveva ai propri ordini il centro della linea dell'arciduca Carlo (tredici battaglioni di fanteria e ventotto squadroni di cavalleria, per un totale di 13\u00a0300 soldati) ma, bench\u00e9 riusc\u00ec a liberare alcuni villaggi dai francesi, i suoi uomini non furono in grado di inseguire i nemici. Dopo Neresheim partecip\u00f2 alle battaglie gemelle di Neumarkt e Lauf, nonch\u00e9 alla battaglia di W\u00fcrzburg del 3 settembre, guadagnandosi il 29 aprile 1797 il titolo di Commendatore dell'Ordine militare di Maria Teresa.\nGuerra della seconda coalizione.\nCon la sigla del trattato di Campoformio avvenuta il 17 ottobre 1797, il 15 febbraio 1798 von Hotze si conged\u00f2 dall'Esercito del Sacro Romano Impero per tornare nella sua Svizzera. Non appena tornato in Patria, tuttavia, il governo della Confederazione venne rovesciato con l'appoggio del Direttorio francese, che instaur\u00f2 la Repubblica Elvetica. Tornato in Austria, von Hotze venne reintegrato nell'esercito il 29 gennaio 1799. Il Sacro Romano Impero, membro della seconda coalizione, torn\u00f2 in guerra contro la Francia a marzo.\nIl ritorno in Austria cost\u00f2 a von Hotze la cittadinanza svizzera, revocatagli dal Direttorio svizzero, ma il suo passato fu sfruttato dagli alleati che lo affiancarono a William Wickham, una spia inglese, e al colonnello britannico Williams per organizzare una flottiglia nel lago di Costanza. Von Hotze si mise quindi alla guida dei 15\u00a0000 soldati stanziati nel Vorarlberg contro i francesi di Andrea Massena e, una volta fortificata Feldkirch, si impossess\u00f2 dell'importante passo di Sankt Luzisteig che univa la Svizzera al Liechtenstein. Una volta resosi conto che i francesi si stavano muovendo verso il lago di Costanza, von Hotze con 10\u00a0000 uomini mosse verso il lago per supportare il fianco sinistro dell'arciduca Carlo e, sebbene non giunse in tempo per le battaglie di Ostrach e Stockach (marzo 1799), i suoi movimenti influenzarono ugualmente le scelte dei comandanti francesi.\nEntro la met\u00e0 del maggio 1799, von Hotze e il conte Heinrich Johann Bellegarde avevano strappato il controllo del Cantone dei Grigioni ai francesi; contemporaneamente l'arciduca Carlo, una volta costretto l'Armata del Danubio del generale Jean-Baptiste Jourdan a indietreggiare oltre il Reno, a sua volta oltrepass\u00f2 il fiume per ricongiungersi poi a Zurigo con von Hotze e Bellegarde. Von Hotze riusc\u00ec a sloggiare i francesi di Andrea Massena (che aveva riunito in un unico esercito le armate del Danubio e della Svizzera) nella battaglia di Winterthur dall'omonima cittadina, al prezzo per\u00f2 di pesanti perdite. Riunite le forze con gli altri eserciti, l'arciduca Carlo attacc\u00f2 le posizioni francesi a Zurigo (prima battaglia di Zurigo) dal 4 al 7 giugno: a von Hotze vennero affidati i 19\u00a0000 uomini della linea sinistra austriaca e, bench\u00e9 ferito al braccio sinistro, rimase sul campo e riusc\u00ec a spingere i francesi oltre il fiume Limmat, dove si ferm\u00f2 in difesa.\nLa situazione dei coalizzati cambi\u00f2 drasticamente nell'agosto 1799, quando per motivi politici l'imperatore Francesco II ordin\u00f2 all'arciduca Carlo, suo fratello, di ritirarsi oltre il Reno. La decisione, giudicata dallo stesso Carlo irragionevole, venne comunque attuata e la Svizzera venne lasciata ai 30\u00a0000 russi di Korsakov e ai 20\u00a0000 imperiali di von Hotze, una forza troppo esigua per vincere i francesi. In loro soccorso venne inviato dall'Italia l'esercito russo del generale Suvorov, che secondo von Hotze si sarebbe diretto verso il Canton San Gallo passando per il Canton Svitto, motivo per cui ordin\u00f2 di fortificare le posizioni lungo il confine del Canton San Gallo in attesa dei rinforzi. La mattina del 25 settembre, durante la seconda battaglia di Zurigo, von Hotze e il suo capo di stato maggiore, colonnello von Plunkelt, uscirono per una ricognizione vicino al villaggio di Sch\u00e4nis, lungo il fiume Linth, a soli 32\u00a0km da Richterswil, il paese di nascita di von Hotze; nella nebbia mattutina il drappello si imbatt\u00e9 in una pattuglia di ricognitori francesi della 25\u00aa Demi-brigade che intim\u00f2 loro la resa, ma sia Hotze sia von Plunkelt si diedero alla fuga, venendo uccisi dalle raffiche dei moschetti.\nIl corpo di von Hotze venne in un primo momento tumulato presso la chiesa di Sch\u00e4nis, ma nel 1851 venne spostato a Bregenz. La morte di von Hotze lasci\u00f2 i comandi austriaci confusi e inermi di fronte all'attraversamento della Linth da parte dei francesi di Soult, che il 25 settembre non trovarono grandi difficolt\u00e0 nello sconfiggere gli austriaci."}
{"id": "5305128", "revid": "110157", "url": "https://it.wikipedia.org/wiki?curid=5305128", "title": "Go (Rare Folk)", "text": "Go \u00e8 un album musicale della band spagnola di musica folk Rare Folk, pubblicato nel 2011 dall'etichetta Fusion Art."}
{"id": "5305129", "revid": "1924342", "url": "https://it.wikipedia.org/wiki?curid=5305129", "title": "Talking to the Moon", "text": "Talking to the Moon \u00e8 un singolo del cantautore statunitense Bruno Mars, pubblicato il 12 aprile 2011 come quinto estratto dal primo album in studio \"Doo-Wops &amp; Hooligans\".\nDescrizione.\nScritta dal team The Smeezingtons, composto dallo stesso Bruno Mars, Philip Lawrence e Ari Levine, il brano \u00e8 stato originariamente inserito nella lista tracce del suo EP di debutto \"It's Better If You Don't Understand\". Il protagonista della canzone racconta che ogni notte parla rivolto alla Luna, sperando che le sue parole arrivino alla sua ex innamorata, a cui vorrebbe dire che lei \u00e8 tutto ci\u00f2 che conta per lui e che vuole ritrovare il suo amore, e si chiede se lei possa sentirlo o se \u00e8 solamente un pazzo che parla da solo (effettivamente i suoi vicini di casa e molte persone in citt\u00e0 ritengono che sia impazzito).\nLa canzone \u00e8 stata pubblicata come singolo unicamente in Brasile, dove riscosse un enorme successo commerciale, raggiungendo la prima posizione sia nella Brasil Hot 100 Airplay che nella Brazil Hot Pop Songs ed \u00e8 rimasta in vetta per 9 settimane.\nAccoglienza.\nLa canzone ha ricevuto recensioni molto positive da critici musicali. Durante la recensione dell'EP di debutto di Mars, Bill Agnello di About.com ha dichiarato: \nLeah Greenblatt di \"Entertainment Weekly\", ha dichiarato che si tratta di \u00abuna canzone che ti tocca nel profondo e che mostra la grande voce di Bruno Mars, come la vivace \"Marry You\"\u00bb. Emily Yang, da \"The Signal\" ha scritto che il brano \u00absi concentra sul suo dolore. Canta di solitudine che \u00e8 quasi palpabile in coro\u00bb.\nAlex Young, da \"Consequence of Sound\", dice che la canzone pu\u00f2 essere la migliore dell'album definendolo \"un sincero canto morbido di un amore perduto\"."}
{"id": "5305143", "revid": "28592", "url": "https://it.wikipedia.org/wiki?curid=5305143", "title": "Abbazia di San Michele Arcangelolo (Mileto)", "text": ""}
{"id": "5305147", "revid": "984922", "url": "https://it.wikipedia.org/wiki?curid=5305147", "title": "Forge (fiume)", "text": "Il Forge \u00e8 un fiume della Calabria occidentale.\n\u00c8 il secondo fiume pi\u00f9 lungo e importante di Sant'Agata di Esaro \u00e8 inoltre il principale affluente dell'Esaro. Inoltre \u00e8 da notare che non rimane mai a secco durante tutto l'anno."}
{"id": "5305148", "revid": "439868", "url": "https://it.wikipedia.org/wiki?curid=5305148", "title": "Abbazia di San Michele Arcangelo (Poggio Renatico)", "text": ""}
{"id": "5305152", "revid": "124123", "url": "https://it.wikipedia.org/wiki?curid=5305152", "title": "John E. Willis", "text": "Il Minor Planet Center gli accredita la scoperta dell'asteroide 1745 Ferguson effettuata il 17 settembre 1941."}
{"id": "5305155", "revid": "761672", "url": "https://it.wikipedia.org/wiki?curid=5305155", "title": "Commodore Business Machines Ltd", "text": ""}
{"id": "5305156", "revid": "11959", "url": "https://it.wikipedia.org/wiki?curid=5305156", "title": "Sultan bin Salman Al-Saud", "text": ""}
{"id": "5305158", "revid": "554814", "url": "https://it.wikipedia.org/wiki?curid=5305158", "title": "Cristina Mauri", "text": "\u00c8 un'atleta italiana che ha gareggiato nella coppa del mondo."}
{"id": "5305159", "revid": "1543377", "url": "https://it.wikipedia.org/wiki?curid=5305159", "title": "Ipersonnia idiopatica", "text": "L'ipersonnia idiopatica, talvolta erroneamente chiamata \"ipersonnia primaria\" o \"ipersonnia centrale\", \u00e8 una malattia di interesse neurologico caratterizzata principalmente da un'eccessiva sonnolenza diurna (ESD). Storicamente \u00e8 stata diagnosticata di rado ed \u00e8 difficile farlo a uno stadio iniziale; \u00e8 solitamente un disturbo cronico che dura per tutta la vita e che spesso \u00e8 disabilitante. C'\u00e8 poca consapevolezza riguardo a questa malattia nell'opinione pubblica e ci\u00f2 spesso conduce alla stigmatizzazione di chi ne soffre. Attualmente non ci sono cure o trattamenti approvati dalla FDA e i finanziamenti per la ricerca sono scarsi. Solo di recente \u00e8 stato scoperto un trattamento che in un sottogruppo di pazienti si \u00e8 rivelato veramente efficace.\nNel DSM-IV si definisce l'ipersonnia idiopatica come un'eccessiva sonnolenza diurna senza le caratteristiche tipiche della narcolessia e degli altri disturbi del sonno. Si presenta in assenza di problemi medici che possono causare un'ipersonnia secondaria e si manifesta \"nonostante un sonno notturno normale per quantit\u00e0 e qualit\u00e0 (e in certi casi nonostante un sonno notturno eccezionalmente protratto). L'ipersonnia primaria si pensa che nasca da un problema nei sistemi cerebrali che regolano il sonno e la veglia.\"\nClassificazione.\nOltre a differenziare le ipersonnie tra primarie e secondarie la Classificazione internazionale dei disturbi del sonno (ICSD) del 2001 classifica ulteriormente le ipersonnie primarie in: ipersonnia idiopatica, narcolessia e ipersonnie ricorrenti (come la Sindrome di Kleine-Levin).\nL'ICSD del 2001 definisce l'ipersonnia idiopatica come \"un disturbo di origine presumibilmente centrale, associato con un episodio principale di sonno normale o prolungato e un'eccessiva sonnolenza diurna (ESD) che si manifesta con episodi protratti di sonno (da 1 a 2 ore) non REM durante l'arco della giornata.\" L'ICSD inizialmente descriveva due forme cliniche di ipersonnia idiopatica: \"1) Una forma polisintomatica con sonno notturno e sonnellini diurni di durata eccezionalmente lunga con \"ebbrezza da sonno\" al risveglio, e 2) una forma monosintomatica che si manifesta esclusivamente con un'ESD.\" Queste due forme sono state successivamente classificate come \"ipersonnia idiopatica con aumento della durata del sonno\" e \"ipersonnia idiopatica senza aumento della durata del sonno\".\nLa classificazione si \u00e8 evoluta nel tempo per adattarsi ai nuovi risultati scientifici. Quando alcune ricerche dimostrarono una sovrapposizione tra narcolessia e ipersonnia idiopatica, la terza edizione dell'ICSD ha classificato \"narcolessia di primo tipo\" la narcolessia causata da un'insufficienza di ipocretina/oressina, che \u00e8 quasi sempre associata con la cataplessia. Le altre ipersonnie rimasero suddivise in base alla manifestazione o meno di periodi di fase REM nei 15 minuti successivi all'addormentamento (SOREMPs). I pazienti rientrano nella \"narcolessia di secondo tipo\" se manifestano 2 o pi\u00f9 SOREMPs nel test delle latenze multiple del sonno (MSLT) e nell'\"ipersonnia idiopatica\" se manifestano meno di due SOREMPs.\nComunque \"non c'\u00e8 nessuna evidenza che la patofisiologia o la risposta terapeutica siano sostanzialmente diverse per l'ipersonnia con la presenza di SOREMPs, rispetto a quella che non li manifesta.\" Data la presenza di questa sovrapposizione anche il Manuale diagnostico e statistico dei disturbi mentali ha aggiornato la sua classificazione delle ipersonnie primarie, ha riclassificato l'ipersonnia idiopatica con o senza aumento della durata del sonno come disturbo di sonnolenza maggiore (MSD). Ma l'MSD comprende \"tutte\" le sindromi di ipersonnolenza in cui non sono presenti bassi livelli di ipocretina/oressina, che includono non solo l'ipersonnia idiopatica ma anche narcolessia senza cataplessia e i soggetti che sono lunghi dormitori (ossia che dormono pi\u00f9 di 10 ore al giorno, senza per\u00f2 presentare ESD).\nPer complicare ulteriormente il quadro \u00e8 stata dimostrata una sovrapposizione tra narcolessia con cataplessia e ipersonnia idiopatica. Uno studio ha evidenziato che il 18% dei narcolettici presenta, oltre ai classici sintomi, anche un aumento della durata del sonno, potendo cos\u00ec rientrare sia sotto la diagnosi di narcolessia sia sotto quella di ipersonnia idiopatica. Si pensa che questo sottogruppo possa avere disfunzioni multiple nei sistemi di regolazione sonno/veglia.\nSegni e sintomi.\nChi soffre di ipersonnia idiopatica manifesta ricorrenti episodi di eccessiva sonnolenza diurna (ESD). Questi si presentano nonostante un \"adeguato o, pi\u00f9 tipicamente, allungato sonno notturno (per esempio, pi\u00f9 di 10 ore per notte).\" Il sonno \u00e8 solitamente abbastanza profondo, con una significativa difficolt\u00e0 a svegliarsi, anche con l'uso di parecchie sveglie. Questi pazienti devono perci\u00f2 sviluppare elaborati rituali per svegliarsi, visto che spesso n\u00e9 le sveglie n\u00e9 eventuali tentativi fisici da parte dei familiari riescono a svegliarli. Nonostante dormano parecchie ore in pi\u00f9 di quelle tipicamente richieste dai soggetti della stessa et\u00e0, i pazienti si svegliano poco riposati e potrebbero anche soffrire di inerzia del sonno, che nei casi pi\u00f9 gravi viene comunemente chiamata \"ebbrezza da sonno\" (un evidente stato di disorientamento e confusione). I sonnellini durante il giorno sono generalmente molto lunghi (fino a parecchie ore) e sono anche poco ristoratori, al contrario dei brevi sonnellini ristoratori associati con la narcolessia. Anche la paralisi nel sonno e le allucinazioni ipnagogiche possono essere presenti e sono comuni nell'ipersonnia idiopatica quanto nella narcolessia senza cataplessia.\nParecchi studi hanno mostrato un'elevata frequenza di altri sintomi nei soggetti affetti da ipersonnia idiopatica, per\u00f2 non \u00e8 chiaro se questi sintomi siano causati dalla malattia stessa o da altri fattori. Questi sintomi includono palpitazioni, problemi di regolazione della temperatura corporea, problemi digestivi, problemi cognitivi, specialmente disturbi di memoria, attenzione e concentrazione. I livelli di ansia e depressione sono aumentati rispetto ai soggetti di controllo, probabilmente come conseguenza della sofferenza cronica. Sono abbastanza comuni sintomi del sistema vascolare periferico, come mani e piedi freddi (che ricordano il fenomeno di Raynaud). Oltre ai problemi di regolazione della temperatura corporea e a sintomi simili al fenomeno di Raynaud, non sono rari altri sintomi associati con la disautonomia, questi possono includere: svenimenti, capogiri quando ci si alza (ipotensione ortostatica) e mal di testa (forse di tipo emicranico). Anche fame patologica e impotenza possono essere presenti. Inoltre alcuni pazienti \"mostrano un'ipersensibilit\u00e0 a sostanze come anestetici, sonniferi e alcol.\"\nI pazienti con ipersonnia idiopatica mostrano questi sintomi costantemente per mesi o anni. La gravit\u00e0 dei sintomi spesso varia nel corso di settimane, mesi o anni e nelle donne potrebbe peggiorare prima delle mestruazioni. Molti pazienti arrivano anche cronicamente in ritardo al lavoro, a scuola e agli appuntamenti e, col tempo, possono diventare incapaci affrontare i propri impegni familiari, sociali, lavorativi e relativi ad altri contesti (vedere la prognosi).\nEpidemiologia.\nTipicamente i sintomi dell'ipersonnia idiopatica iniziano a manifestarsi nell'adolescenza e nei primi anni dell'et\u00e0 adulta, ma possono anche iniziare in pi\u00f9 tarda et\u00e0. Il disturbo di solito si sviluppa lentamente lungo un periodo di mesi o anni. Anche se inizialmente progressivo, il disturbo si stabilizza e dopo la diagnosi i sintomi solitamente non peggiorano, ma permangono costanti per il resto della vita. Le remissioni spontanee sono viste solo nel 10-15% dei pazienti.\nSecondo i limitati dati epidemiologici esistenti, questa condizione \"affligge maggiormente il sesso femminile (1,8:1).\" La familiarit\u00e0 \u00e8 frequente (va dal 25% al 66%), ma il meccanismo ereditario \u00e8 sconosciuto.\"\n\u00c8 stata a lungo considerata una malattia rara, si ritiene che sia 10 volte meno frequente della narcolessia. La prevalenza della narcolessia con cataplessia \u00e8 stimata tra 1/3.300 e 1/5.000. Anche se le vera prevalenza dell'ipersonnia idiopatica \u00e8 sconosciuta, si stima che sia tra 1/10.000 e 1/25.000 per la forma con aumento della durata del sonno e tra 1/11.000 e 1/100.000 per la forma senza aumento della durata del sonno. Una stima pi\u00f9 precisa \"\u00e8 difficile per la mancanza di chiari marcatori biologici\" e per la mancanza di \"criteri diagnostici ben definiti.\"\nSiccome l'ipersonnia idiopatica \u00e8 considerata una malattia rara, non ha ricevuto sufficiente attenzione dalle istituzioni e dai ricercatori. \"I pazienti sono rari, i ricercatori e gli scienziati impegnati nel campo sono pochi e i risultati scientifici sono perci\u00f2 scarsi.\" \"In Europa e in America Settentrionale c'\u00e8 ora la volont\u00e0 da parte sei servizi sanitari di aiutare i pazienti e le famiglie afflitte da queste rare malattie che, a causa della complessit\u00e0 del disturbo, spesso trovano difficolt\u00e0 nel ricevere la corretta diagnosi e si trovano ad affrontare da soli le conseguenze negative che la loro condizione comporta sul piano sociale e professionale\" (vedere la sezione Prognosi).\nEziologia.\nDiversamente dalla narcolessia con cataplessia, che ha una causa conosciuta (distruzione autoimmune dei neuroni che producono ipocretina/oressina), il meccanismo eziopatologico dell'ipersonnia idiopatica \u00e8, finora, sconosciuto ed \u00e8 proprio a questo fatto che la malattia deve il suo nome (idiopatico). Comunque i ricercatori hanno identificato alcune anomalie associate alla malattia.\nNegli studi sperimentali sugli animali la distruzione dei neuroni noradrenergici ha scatenato l'ipersonnia, e anche un denneggiamento dei neuroni andrenergici conduce all'ipersonnia. L'ipersonnia idiopatica \u00e8 stata anche associata a un malfunzionamento del sistema noradrenergico e a livelli pi\u00f9 bassi di istamina nel liquido cerebrospinale.\nI ricercatori hanno recentemente scoperto un'anomala ipersensibilit\u00e0 all'acido \u03b3-amminobutirrico (la sostanza che nella chimica cerebrale ha le maggiori propriet\u00e0 sedative) in un sottogruppo di pazienti con ipersonnia primaria (la quale raggruppa ipersonni idiopatici, narcolettici senza cataplessia e anche lunghi dormitori). Hanno identificato una piccola sostanza bioattiva nel liquido cerebrospinale di questi pazienti. \u00c8 una sostanza che viene naturalmente prodotta dal loro organismo, di grandezza tra i 500 e i 3000 dalton, pi\u00f9 probabilmente un peptide dato che \u00e8 sensibile alla tripsina. Sebbene la natura di questa sostanza vada approfondita, si \u00e8 gi\u00e0 compreso che essa stimola un'iperreattivit\u00e0 dei recettori GABAA, causando sedazione e sonnolenza. In altre parole \u00e8 come se questi soggetti fossero cronicamente sedati con delle benzodiazepine (come Tavor o Xanax), anche se non le assumono.\nDiagnosi.\nL'ipersonnia idiopatica \u00e8 \"difficile da diagnosticare allo stadio iniziale\", specialmente perch\u00e9 esistono molti altri disturbi che possono causare un'eccessiva sonnolenza diurna (ESD). Perci\u00f2, \"al momento della diagnosi, molti pazienti presentano i sintomi gi\u00e0 da diversi anni.\"\nIl processo diagnostico \u00e8 ulteriormente complicato dal fatto che non ci sono caratteristiche cliniche chiaramente definite. Mentre la narcolessia \u00e8 associata con cataplessia ed periodi di sonno REM all'addormentamento, e la sindrome di Kleine-Levin \u00e8 associata con iperfagia (fame compulsiva) e ipersessualit\u00e0, l'ipersonnia idiopatica non presenta caratteristiche cos\u00ec evidenti, ad eccezione forse dell'ebbrezza da sonno. \"Di conseguenza c'\u00e8 stata la spiacevole tendenza di etichettare tutti i casi di ESD come ipersonnia idiopatica.\" Per esempio la sindrome da aumentata resistenza delle vie aeree superiori e la sindrome da sonno posticipato erano precedentemente confuse con l'ipersonnia idiopatica, ma, ora che sono state definite in modo pi\u00f9 chiaro, per i medici \u00e8 diventato pi\u00f9 facile escludere queste cause di ESD e la diagnosi di ipersonnia idiopatica pu\u00f2 essere fatta in modo pi\u00f9 specifico. Comunque, \"anche in presenza di altri specifiche cause di ipersonnia, si dovrebbe attentamente valutare il contributo di questi fattori eziologici all'ESD e, quando lo specifico trattamento di queste condizione non riesce a risolvere l'eccessiva sonnolenza, andrebbe considerata la diagnosi (addizionale) di ipersonnia idiopatica.\"\nLa gravit\u00e0 dell'ESD pu\u00f2 essere quantificata da una scala soggettiva, come la Scala di Epworth della sonnolenza e la Scala di Stanford della sonnolenza, e anche da un test oggettivo, il test delle latenze multiple del sonno (MSLT).\nNel 2001 la Classificazione internazionale dei disturbi del sonno (ICSD) ha aggiornato i criteri per la diagnosi dell'ipersonnia idiopatica. Essenzialmente, l'ESD deve essere presente per almeno 6 mesi, gli studi del sonno (polisonnografia e test delle latenze multiple del sonno) devono mostrare certe caratteristiche e devono essere escluse tutte le altre cause conosciute che possono provocare aumentata durata del sonno e ESD (vedere la voce Ipersonnia). Per i pazienti questa procedura diagnostica \u00e8 spesso tediosa, dispendiosa e richiede molto tempo, ma, proprio perch\u00e9 si tratta di una diagnosi per esclusione, pi\u00f9 tempo e accortezza si dedica all'esclusione delle altre diagnosi differenziali, pi\u00f9 sar\u00e0 accurata.\nNei pazienti con ipersonnia idiopatica la polisonnografia tipicamente mostra latenza del sonno accorciata, fasi di sonno a onde lente pi\u00f9 lunghe del normale e alta efficienza media del sonno. \"La latenza per il sonno REM e le percentuali di sonno leggero e sonno REM rientrano nei limiti della norma.\"\n\u00c8 importante notare che, nonostante le latenze del sonno siano tipicamente corte nell'ipersonnia idiopatica, la gravit\u00e0 clinica potrebbe non essere strettamente correlata con i risultati del MSLT. Infatti \"latenze superiori ai 5 minuti non sono infrequenti nei pazienti con grave ipersonnia.\" Quando la latenza del sonno \u00e8 minore di 10 minuti, la presenza di periodi di sonno REM all'addormentamento (SOREMPs) in due o pi\u00f9 sonnellini durante il MSLT suggerisce una diagnosi di narcolessia, mentre un sonno non-REM fa propendere per una diagnosi di ipersonnia idiopatica. Comunque l'importanza di questa classificazione sulla base della presenza o no di SOREMPs \u00e8 stata messa in discussione (vedere la sezione Classificazione).\nSebbene il MSLT sia, attualmente, il miglior test disponibile per diagnosticare l'ESD in generale, il suo protocollo pecca nella capacit\u00e0 di documentare i pisolini diurni prolungati e non ristoratori che sono spesso presenti nell'ipersonnia idiopatica. Inoltre parecchi gruppi di ricercatori hanno notato che alcuni pazienti che presentavano tutti i sintomi di questa malattia hanno ottenuto risultati normali al MSLT. Perci\u00f2, quando si sospetta l'ipersonnia idiopatica, i ricercatori suggeriscono di aggiungere una polisonnografia continua di 24 ore oltre ai due test standard (polisonnografia notturna e MSLT) in modo da registrare la durata complessiva del sonno. In alternativa pu\u00f2 essere effettuato un esame del liquido cerebrospinale (CSF) per verificare un adeguato livello di ipocretina/oressina (per escludere narcolessia con cataplessia) e per determinare se il CSF del paziente presenti un'anomala iperreattivit\u00e0 dei recettori GABAA (che si pensa possa essere la causa di molti casi di ipersonnia idiopatia e narcolessia senza cataplessia). A livello globale solo pochi laboratori sono in grado di effettuare gli esami del CSF appena menzionati.\n\u00c8 anche importante notare che, mentre la narcolessia \u00e8 fortemente associata con il genotipo HLA-DQB1*0602, \"la tipizzazione HLA non \u00e8 di nessun aiuto nella diagnosi dell'ipersonnia idiopatica. Ci\u00f2 nonostante alcune volte si sono registrati incrementi nella frequenza di HLA Cw2 e DRS nei soggetti affetti da tale malattia.\"\nTrattamento.\nAllo stato attuale non c'\u00e8 nessuna cura per l'ipersonnia idiopatica. Inoltre, poich\u00e9 l'eziopatologia della malattia non \u00e8 stata ancora del tutto compresa (vedere la sezione Eziologia), i trattamenti si focalizzano sulla gestione dei sintomi. Sebbene per la narcolessia ci siano parecchi farmaci approvati dall'FDA, per l'ipersonnia idiopatica non ce n'\u00e8 nessuno attualmente. Per cui tutti i farmaci utilizzati come promotori della veglia nella prima vengono comunemente usati off-label in quest'ultima, nel tentativo di alleviare l'eccessiva sonnolenza diurna (ESD). Per\u00f2 \"questi trattamenti non sono stati studiati in modo altrettanto approfondito nei pazienti di ipersonnia idiopatica e per alcuni di loro non si rivelano abbastanza efficaci.\"\nLe ricerche in corso stanno per\u00f2 aumentando gli orizzonti terapeutici di questa malattia. \"Quando saranno compresi meglio i sistemi cerebrali che regolano il sonno e la veglia, gli scienziati saranno nelle condizioni di ideare trattamenti pi\u00f9 specifici\" (vedere la sezione Ricerca).\nSebbene il trattamento non sia ben codificato, \u00e8 raccomandabile che la terapia iniziale sia moderata, concentrandosi sulle modificazioni comportamentali e sui farmaci come modafinil e atomoxetina. Comunque \"potrebbe essere necessario un trattamento pi\u00f9 aggressivo (stimolanti ad alte dosi, ossibato di sodio, etc.), diverso da caso a caso, da stabilire attraverso tentativi empirici. Siccome le cause e l'evoluzione di questa condizione sono sconosciute \u00e8 importante mettere periodicamente in discussione diagnosi e terapia.\"\nComplessivamente i farmaci attualmente usati per l'ipersonnia idiopatica (tutti off-label) non sono abbastanza soddisfacenti. Gli stimolanti del sistema nervoso centrale tendono ad essere meno efficaci per questa condizione rispetto a quanto lo siano per la narcolessia e potrebbero non essere tollerati altrettanto bene.\nStimolanti.\nCi sono parecchi stimolanti approvati dall'FDA per il trattamento dell'eccessiva sonnolenza diurna dovuta alla narcolessia. Questi includono metilfenidato, destroanfetamina e altri. Anche la selegilina pu\u00f2 essere utile visto che \u00e8 \"principalmente un precursore metabolico dell'anfetamina ed esercita la maggior parte dei suoi effetti terapeutici attraverso il metabolismo anfetaminico.\" Si pensa che l'effetto di promozione della veglia di questi farmaci sia dovuto ad un aumentato rilascio di dopamina. Nonostante gli stimolanti possano effettivamente ridurre la sonnolenza in un periodo medio-corto, sono raramente efficaci a lungo termine, infatti i pazienti sviluppano frequentemente una tolleranza ai loro effetti. In aggiunta ci sono spiacevoli effetti collaterali che includono problemi cardiaci, comportamento aggressivo e dipendenza. L'insonnia \u00e8 un altro effetto collaterale comune e potrebbe richiedere un trattamento addizionale.\nIl mazindolo \u00e8 uno stimolante simile alle anfetamine che \"si \u00e8 dimostrato efficace nel trattare l'ipersonia nei narcolettici,\" ma non \u00e8 ancora stato approvato negli Stati Uniti.\nLa caffeina \u00e8 uno dei pi\u00f9 sicuri promotori della veglia non dopaminergici. \u00c8 largamente usato ma \"ha effetti collaterali intollerabili ad alte dosi (inclusi problemi cardiovascolari) e generalmente non \u00e8 abbastanza efficace nei pazienti con ipersonnia o narcolessia.\"\nPromotori della veglia.\nI farmaci promotori della veglia non-stimolanti approvati per la narcolessia includono modafinil e armodafinil. La loro farmacologia non \u00e8 stata pienamente compresa, ma \"sembrano influenzare i processi chimici cerebrali che potenziano la veglia.\" Aumentano i livelli di istamina nell'ipotalamo, e si legano al trasportatore della dopamina, inibendone cos\u00ec la ricaptazione. Modafinil pu\u00f2 causare in alcuni pazienti spiacevoli effetti collaterali, come nausea, mal di testa e secchezza delle fauci, mentre in altri pazienti non \u00e8 stato osservato alcun miglioramento, neanche a dosaggi relativamente elevati. Pu\u00f2 anche interferire con i contraccettivi orali, riducendone potenzialmente l'efficacia, anche se i dati scientifici a supporto di questa affermazione sono deboli e si basano su dei casi poco documentati.\" Nuovi farmaci promotori della veglia che agiscono sul sistema istaminergico sono attualmente in fase di sviluppo (vedere la sezione Ricerca - Farmaci istaminergici).\nL'atomoxetina e la reboxetina sono inibitori della ricaptazione della noradrenalina, che incrementano la veglia (generalmente in maniera meno marcata rispetto ai farmaci dopaminergici) e che si sostiene \"possano entrare di diritto nell'arsenale terapeutico contro la narcolessia e l'ipersonnia, nonostante ci\u00f2 non sia ancora stato documentato da studi clinici.\"\nLa ritanserina \u00e8 un antagonista della serotonina che \"ha dimostrato di migliorare la veglia e la qualit\u00e0 del sonno soggettiva nei pazienti che gi\u00e0 assumevano i loro farmaci per la narcolessia.\" \u00c8 intesa come un'aggiunta (a supplemento di un altro farmaco principale) ed \u00e8 disponibile in Europa, ma non negli Stati Uniti.\nAnche se gli antidepressivi in generale non si sono dimostrati utili nel trattamento dell'ipersonnia idiopatica, il bupropione presenta anche propriet\u00e0 di promozione della veglia. \"\u00c8 un inibitore aspecifico e con effetto moderato della ricaptazione delle monoammine, quindi ha anche un effetto inibitorio sulla ricaptazione della dopamina.\"\nOssibato di sodio.\nL'ossibato di sodio (anche chiamato sodio ossibato o sodio oxibato) \u00e8 un farmaco orfano che era stato progettato specificamente per il trattamento della narcolessia. Ha dimostrato di promuovere il sonno profondo e di migliorare la sonnolenza diurna (cos\u00ec come la cataplessia) nei pazienti con narcolessia; comunque \"i suoi effetti sugli ipersonni idiopatici non sono descritti in maniera univoca.\" Effetti collaterali comuni includono nausea, capogiri e allucinazioni.\nTerapie comportamentali.\nIn aggiunta ai farmaci, \"gli approcci comportamentali e le tecniche di igiene del sonno sono raccomandate, sebbene nel complesso abbiano solo un piccolo impatto positivo.\" \"Pianificare dei sonnellini diurni non \u00e8 d'aiuto, in quanto essi sono generalmente lunghi e poco ristoratori.\" Sebbene gli approcci comportamentali non si siano rivelati efficaci nel mitigare l'ESD, l'obiettivo (come nella psicoterapia cognitivo-comportamentale) \u00e8 quello di aiutare il paziente a ridurre le proprie risposte emozionali negative (come frustrazione, rabbia, depressione) nei confronti dei sintomi della propria malattia. Inoltre, \"poich\u00e9 l'ipersonnia idiopatica potrebbe portare al fallimento di un matrimonio, deve far parte del piano terapeutico complessivo anche l'educazione minuziosa della/del partner del paziente, informandola/o sulla sintomatologia e sulle opzioni terapeutiche. L'educazione di parenti, amici e colleghi aiuta il paziente a convivere meglio con questa malattia incurabile.\"\nPrognosi.\nL'ipersonnia idiopatica \u00e8 una malattia che permane per tutta la vita, anche se esistono rari casi di remissione spontanea. I sintomi iniziano tipicamente durante l'adolescenza o nei primi anni dell'et\u00e0 adulta. \u00c8 inizialmente progressiva ma tende a stabilizzarsi, e ha un impatto negativo sul piano sociale e professionale.\nQuesta condizione colpisce profondamente l'attivit\u00e0 lavorativa, l'attivit\u00e0 scolastica e la qualit\u00e0 della vita. I pazienti sono spesso troppo assonnati per lavorare o presentarsi regolarmente alle lezioni, e sono predisposti \"a sviluppare serie riduzioni delle prestazioni in ogni campo, cos\u00ec come a soccombere in incidenti mortali domestici, lavorativi e stradali.\" Inoltre questi rischi sono maggiori nell'ipersonnia idiopatica rispetto alla sindrome delle apnee ostruttive nel sonno e all'insonnia severa. Infatti, \"i casi pi\u00f9 gravi di sonnolenza diurna riguardano pazienti affetti da narcolessia o ipersonnia idiopatica.\" Quest'ultima \u00e8 disabilitante quanto la narcolessia, se non di pi\u00f9; sorprendentemente l'eccessiva sonnolenza diurna \u00e8 anche pi\u00f9 disabilitante delle crisi cataplettiche dei narcolettici.\nA causa delle conseguenze della loro profonda sonnolenza diurna sia gli ipersonni idiopatici che i narcolettici in molti casi possono rimanere senza lavoro. Parecchi studi hanno mostrato un alto grado di disoccupazione nei narcolettici (tra il 30% e il 59% negli Stati Uniti), ci\u00f2 sembra sia dovuto ai gravi sintomi della loro malattia.\nSociet\u00e0 e Cultura.\nL'ipersonnia idiopatica \u00e8 vista come una rarit\u00e0 e il grado di consapevolezza nell'opinione pubblica \u00e8 molto basso.\nA causa di questa bassa consapevolezza i pazienti che ne sono affetti \"necessiterebbero di un supporto significativo, poich\u00e9 sono ad alto rischio di essere equivocati come incompetenti o indolenti. Perci\u00f2 l'educazione di parenti, amici e colleghi li aiuta a convivere molto meglio con il loro incurabile disturbo.\"\nRicerca.\nFarmaci istaminergici.\n\"Basandosi sulla funzione che ha l'istamina nel mantenimento della veglia (da cui deriva il comune effetto collaterale degli antistaminici, la sonnolenza), sono in progettazione per il trattamento dell'eccessiva sonnolenza dei farmaci che agiscono sul sistema istaminergico.\" Rimane da vedere se questi antagonisti del recettore H3 dell'istamina (sostanze come il pitolisant) possano essere utili nel trattamento dell'ipersonnia idiopatica.\nFarmaci GABAergici.\nDato il possibile ruolo di un'iperattivit\u00e0 dei recettori GABAA nell'ipersonnia idiopatica, sono in fase di studio delle sostanze che possano contrastare questo fenomeno. La claritromicina e il flumazenil sono sotto sperimentazione clinica.\nFlumazenil.\nIl flumazenil \u00e8 l'unico antagonista dei recettori GABAA presente sul mercato e allo stato attuale \u00e8 prodotto esclusivamente per una somministrazione endovenosa. \u00c8 approvato in Italia per \"l'inversione dell'effetto sedativo centrale delle benzodiazepine e pu\u00f2 quindi essere impiegato anche per la cessazione degli effetti ipnosedativi dell'anestesia generale\" ottenuti tramite tali farmaci. Comunque, date le sue propriet\u00e0 farmacologiche, i ricercatori lo considerano un farmaco promettente per il trattamento dell'ipersonnia idiopatica. I risultati di una piccola sperimentazione clinica randomizzata in doppio cieco sono stati pubblicati nel novembre 2012. Questa ricerca mostra che il flumazenil \u00e8 efficace nella maggior parte dei pazienti il cui liquido cerebrospinale contenga la sostanza che potenzia la funzione dei recettori GABAA e che li rende quindi pi\u00f9 suscettibili all'effetto sedativo dell'acido acido \u03b3-amminobutirrico. In un paziente la somministrazione giornaliera di flumazenil in forma di pastiglie sublinguali e creme per uso topico si \u00e8 dimostrata efficace per parecchi anni. Anche in un altro caso del 2014 \u00e8 stato riportato un miglioramento dei sintomi dopo un trattamento con infusione sottocutanea continua del farmaco. Si pensava inizialmente che le scorte di flumazenil fossero troppo poche per soddisfare la potenziale domanda che si sarebbe creata con il trattamento dell'ipersonnia idiopatica, ma ora la sua disponibilit\u00e0 \u00e8 aumentata e dozzine di pazienti vengono gi\u00e0 trattati off-label con tale farmaco.\nClaritromicina.\nIn un test in vitro la claritromicina (un antibiotico approvato dall'FDA per il trattamento delle infezioni) ha dimostrato di normalizzare il sistema GABAergico dei pazienti con ipersonnia idiopatica. I ricercatori, perci\u00f2, hanno somministrato off-label questo antibiotico a qualche paziente e nella maggior parte dei casi si \u00e8 osservato un miglioramento dei sintomi. Per meglio stabilire se la claritromicina possa essere veramente di beneficio in questa malattia, nel 2012 \u00e8 stata fatta una piccola sperimentazione clinica randomizzata in doppio cieco. \"In questo studio pilota, la claritromicina migliorava la sonnolenza soggettiva nell'ipersonnia GABAergica. Si raccomandano sperimentazioni pi\u00f9 ampie e di pi\u00f9 lunga durata.\" Nel 2013 uno studio retrospettivo ha valutato la somministrazione a lungo termine della sostanza nei pazienti con questo tipo di ipersonnia idiopatica. \"\u00c8 importante notare che l'effetto positivo della claritromicina \u00e8 dovuto a un suo effetto secondario come antagonista del recettore GABAA e non al suo effetto antibiotico, perci\u00f2 il farmaco mantiene la sua efficacia solo durante il periodo di assunzione.\"\nAgonisti dell'ipocretina-oressina.\nIl neurotrasmettitore Ipocretina-1/Oressina A ha dimostrato di promuovere fortemente la veglia nei modelli animali, ma sfortunatamente non oltrepassa la barriera emato-encefalica. Perci\u00f2, le case farmaceutiche si stanno concentrando sullo sviluppo degli \"antagonisti\" dei recettori ipocretinici/oressinici (come almorexant e suvorexant), utili per il trattamento dell'insonnia. Ma \u00e8 probabile che un \"agonista\" di questi recettori, in futuro, possa essere individuato e sviluppato per il trattamento dell'ipersonnia.\nLevotiroxina.\nQualche studio ha suggerito che la levotiroxina possa essere utile nel trattamento, specialmente nei pazienti con ipotiroidismo subclinico. Questo trattamento comporta dei potenziali rischi (specialmente nei pazienti senza ipotiroidismo conclamato o subclinico), tra i quali aritmia cardiaca.\nMelatonina.\nSecondo alcuni studi la melatonina potrebbe essere utile nel trattamento della malattia. Un piccolo studio, nel quale venivano somministratati 2\u00a0mg di melatonina a lento rilascio prima di andare a dormire, ha mostrato \"un accorciamento della durata del sonno, una diminuzione dell'ebbrezza da sonno e una sonnolenza diurna meno intensa.\"\nL-carnitina.\nLivelli inusualmente bassi di acetil-L-carnitina sono stati osservati nei pazienti con narcolessia. Negli studi sui roditori questi bassi livelli sono stati associati pi\u00f9 in generale con l'ipersonnia primaria. \"I topi con una carenza sistemica di carnitina mostrano con pi\u00f9 alta frequenza uno stato di veglia frammentato, un sonno REM spezzettato e una ridotta attivit\u00e0 locomotoria.\" La somministrazione di acetil-L-carnitina ha dimostrato di migliorare i sintomi di questi roditori. Una successiva sperimentazione clinica umana ha dimostrato che i narcolettici ai quali veniva somministrata L-carnitina avevano una propensione minore all'addormentamento diurno rispetto ai pazienti a cui veniva somministrato il placebo."}
{"id": "5305161", "revid": "599013", "url": "https://it.wikipedia.org/wiki?curid=5305161", "title": "Abbazia di San Michele Arcangelo (Monticchio)", "text": "Labbazia di San Michele Arcangelo \u00e8 un'abbazia che sorge a Monticchio, la cui costruzione risale all'VIII secolo, intorno ad una grotta abitata da monaci basiliani.\nFu eretta su una grotta scavata nel tufo, nei pressi della quale sono stati ritrovati depositi votivi risalenti al IV-III secolo a.C. L'abbazia pass\u00f2 poi ai benedettini (che la abbandonarono nel 1456), ai cappuccini (che fondarono una biblioteca e un lanificio) e, nel 1782 all'ordine militare costantiniano, che ne fu proprietario fino al 1866. L'intero complesso \u00e8 costituito da un convento a pi\u00f9 piani, una chiesa settecentesca e la cappella di San Michele arcangelo. La grotta dell'Angelo dedicata a san Michele \u00e8 adornata da affreschi risalenti alla met\u00e0 dell'XI secolo ed era il luogo dove si riunivano in preghiera i monaci italo-greci che anticamente abitavano la zona. Da qui \u00e8 possibile avere un suggestivo panorama dei laghi di Monticchio.\nStoria.\nDalle origini ai Basiliani.\nNel 726 Leone III Isaurico, imperatore d'Oriente, eman\u00f2 il decreto contro il culto delle immagini sacre. Questo decreto increment\u00f2 la fuga nei nostri territori di parecchi monaci orientali, molti dei quali vennero a ripopolare le citt\u00e0 rese deserte per le guerre civili, le incursioni saracene, i terremoti, le carestie, le pesti. Si diffusero infatti per tutto il versante adriatico i monaci dell'ordine Basiliano. Anche la zona del monte Vulture fu raggiunta dai monaci Basiliani, ancor prima della fine del 900, quando l\u2019abate San Vitale con il nipote e discepolo Elia capit\u00f2 sul Vulture, proveniente dalla Calabria, nei pressi di Rapolla, dove mor\u00ec nel 994. Infatti, la grande grotta del Vulture, posta a picco sul lago piccolo, e che ricordava molto il santuario di San Michele sul Gargano, fu abitata dai Basiliani, la loro presenza \u00e8 confermata da un piccolo oratorio dietro l\u2019attuale altare di San Michele.\nI Benedettini (secoli X-XV).\nIn un secondo momento arrivarono i Benedettini. Il nuovo ordine, forte del braccio dei principi Longobardi, si diffuse in questa zona e qui tra i laghi costruirono il monastero e la chiesa, intitolata prima a san Pietro, poi a sant'Ippolito; tuttavia i motivi di questo cambiamento sono sconosciuti e di questa costruzione restano solo ruderi, particolarmente evidenti la torre campanaria, l'abside ed i muri perimetrali.\nI Benedettini, infatti, abitavano la zona di Monticchio e possedevano anche la chiesa suburbana di San Pietro, nei pressi di Melfi, gi\u00e0 prima dell\u2019occupazione dei Normanni che, insediatisi qui, dopo aver dato la chiesa in compenso nel 1043 a Guglielmo Braccio di Ferro, scacciarono per sempre da Monticchio i romiti Basiliani, accontentando i Benedettini.\nA Guglielmo Braccio di Ferro successe il fratello Roberto il Guiscardo, che, raccogliendone l'eredit\u00e0, conquist\u00f2 vari territori, provocando una coalizione antinormanna, alla quale partecip\u00f2 tra gli altri il papa Leone IX, che corse in aiuto dei Bizantini. Ne usc\u00ec vincitore Roberto, che sconfisse gli avversari nella battaglia di Civitate sul Fortore, facendo prigioniero il papa e, riconciliatosi, riusc\u00ec a farsi riconoscere tutti i suoi possessi dichiarandosi vassallo della Chiesa. Infatti nel 1059,\u201d l\u2019accordo di Melfi\u201d tra Nicol\u00f2 II e Roberto il Guiscardo riconobbe ai Normanni le conquiste fatte e quante altre terre avessero eventualmente tolto agli infedeli e agli eretici Greci, in cambio di aiuto militare alla Santa Sede. In quegli stessi giorni, papa Niccol\u00f2 II, si rec\u00f2 a Monticchio, per consacrare con rito latino la chiesa di San Michele.\nNel 1066, per\u00f2, nel corso del secondo Concilio di Melfi, i Normanni furono accusati di indebite appropriazioni di beni spettanti a chiese e monasteri, tanto che, in seguito, il nuovo papa Gregorio VII li scomunic\u00f2, facendo sollevare le popolazioni del posto, primi fra tutti quelli della valle dell\u2019Ofanto e di Monticchio ma la scomunica non fece paura ai Normanni che nel 1078, assediato Monticchio, lo conquistarono.\nNel corso del XII secolo, vi fu un declino della Badia a causa del nuovo ordine degli \u201cUmiliati\u201d di Montevergine, fondato da san Guglielmo da Vercelli che, per molto tempo, si stabil\u00ec nella zona del Vulture nella valle dell\u2019Ofanto. La sua gloria incominci\u00f2 il giorno in cui apparve a San Guglielmo Cristo che gli ordin\u00f2 di ritornare in mezzo agli uomini e di diffondere la regola benedettina. Cos\u00ec fece il Santo, diventando presto molto caro a tutti e molto famoso tra la gente del Vulture e della Valle di Vitalba, con gravi preoccupazioni degli abati di Monticchio. La congregazione di San Guglielmo, infatti, fior\u00ec principalmente a spese delle vecchie badie, che non ebbero pi\u00f9 elargizioni di nuove terre e ogni sorta di beneficio e quando il Santo mor\u00ec nel 1147, il suo ordine sopravvisse per molto tempo. Pertanto i monaci di Monticchio dovettero lavorare molto per conservare l\u2019importanza della loro badia e per incrementare il pellegrinaggio.\nLa Badia di Monticchio, comunque, aveva un'importanza e una grandezza davvero eccezionali e lo prova una bolla di Papa Alessandro III del 2 aprile 1175 che elenca tutti i possedimenti della badia. Questa grossa fortuna della badia incominci\u00f2 a crollare a partire dal 1220, quando papa Onorio III incoron\u00f2 imperatore Federico II: la decadenza della badia non fu solo materiale, ma anche spirituale.\nL'abate di Monticchio, Giovanni, avendo saputo che Carlo d'Angi\u00f2 si era impegnato in un rapporto vassallatico con la Chiesa, prima della sua discesa in Italia e prima di restituire tutti i beni precedentemente sottratti alla Chiesa, part\u00ec subito da Monticchio per presentare al nuovo re la supplica della restituzione di tutti i beni e privilegi della badia sugli antichi territori.\nRiprese, cos\u00ec, la fortuna della Badia; i suoi beni furono direttamente amministrati dall'Abate e le rendite del territorio ma, anche questa volta, non dur\u00f2 molto: le guerre tra Angioini e Durazzeschi devastarono anche la regione del Vulture e il territorio della Badia. Il benessere precipit\u00f2 nuovamente, come precipitarono gli Angioini per le lotte interne. Nel 1442 sal\u00ec al trono di Napoli il re Alfonso d' Aragona.\nLa badia, ormai in misere condizioni ed in debito presso la Camera apostolica, croll\u00f2 materialmente nel grande terremoto che il 5 dicembre 1456 colp\u00ec tutta la zona del Vulture e quando l'ultimo abate dei Benedettini mor\u00ec sotto le macerie si chiuse la storia dei Benedettini.\nDai frati agostiniani ai cappuccini.\nNel 1460, papa Pio II pens\u00f2 di dare, per la prima volta, la Badia ai cardinali di Santa Romana Chiesa e nel 1506 prese possesso della Badia l'abate commendatario cardinale e dopo la sua morte gli succedette il nipote Giovanni Girolamo Carafa, quindi, la commenda cadde nelle mani del cardinale Marco Sittico Altemps nipote di Pio IV.\nQualche anno prima della morte, l'Altemps invest\u00ec della Badia il parente cardinal Federico Borromeo, descritto da Alessandro Manzoni ne \u201cI Promessi Sposi\u201d. Il cardinale, nel 1591, mand\u00f2 a prendere possesso della Badia Bernardino Calcagni; la Badia per\u00f2 era in gravi difficolt\u00e0 e altrettanto grosso era il disagio di natura spirituale, infatti, i frati agostiniani non avevano vocazione.\nIl cardinale mand\u00f2, allora, a Monticchio l'abate Giovanni Battista Besozzi, il quale, constata la situazione disastrosa, manifest\u00f2 al cardinale il suo progetto di scacciare quei monaci e affidare la Badia ai padri cappuccini. Il cardinale acconsent\u00ec e i cappuccini di Monticchio incontrarono subito il favore dei paesi del Vulture.\nL\u2019edificio.\nL'intero complesso \u00e8 costituito da un convento a pi\u00f9 piani, una chiesa settecentesca e la cappella di San Michele arcangelo. La storia della badia appare, fin dalle origini, strettamente legata alla presenza di una comunit\u00e0 di Benedettini che \u00e8 insediata nell\u2019istmo tra i due laghi, nell\u2019abbazia di Sant'Ippolito. Qui sono da collocare la maggior parte delle strutture utilizzate per fornire assistenza ed ospitalit\u00e0 ai pellegrini. \u00c8 probabile che questa sia stata costantemente utilizzata per officiare i riti connessi al culto dell'arcangelo e i numerosi ampliamenti nell'edificio sono da relazionare alla costante crescita dell'insediamento ed al radicarsi del culto nell'area del Vulture.\nNella chiesa abbaziale la fase pi\u00f9 antica \u00e8 riconoscibile in una chiesa ad aula unica absidata databile al IX-X secolo. Una seconda fase \u00e8 da ricondurre alla costruzione di una nuova chiesa a tre navate con terminazione trilobata. Una terza evidenzia l'andamento di quest'ultima con la trasformazione della chiesa preesistente in cripta della nuova che presenta tre navate, la terminazione trilobata ed il transetto sopraelevato successivamente interventi sulla chiesa, nell'XI secolo, portano alla costruzione del campanile ed all'ulteriore prolungamento delle navate. A seguito degli eventi bellici che coinvolgono il Vulture nello scontro tra Svevi e Angioini si innesca un lungo periodo di decadenza del monastero che determina l'abbandono delle fabbriche e della chiesa, la quale intorno alla met\u00e0 del secolo XIV \u00e8 ricostruita in forme pi\u00f9 ridotte con una pianta ad aula unica absidata.\nLa piccola chiesa in grotta, invece, rivela ben presto dimensioni non adatte ad accogliere il grande numero di pellegrini e perci\u00f2 i monaci hanno cercato di ampliare la chiesa-santuario. L\u2019abbazia di S. Ippolito e il santuario di San Michele, per quanto collocati in aree diverse, sono collegati nella gestione dei flussi di pellegrini e delle attivit\u00e0 che interessano l\u2019area. Un accidentato percorso collegava l'abbazia al santuario fino a trasformarsi nell'ultimo tratto, lungo le pendici del vulcano, in una ripida scala inglobata negli edifici circostanti la grotta dell'Arcangelo.\nLe fasi edilizie.\nLe fasi edilizie evidenziano i momenti dello sviluppo del santuario. Nella fase pi\u00f9 antica il luogo di culto doveva essere limitato alla sola grotta dove durante la prima met\u00e0 del secolo XI era stata edificata una piccola edicola, decorata con affreschi. Nella parte sottostante la grotta e lungo il sentiero che saliva dai laghi erano aperte piccole grotte scavate nella roccia vulcanica, utilizzate come rifugio dei pellegrini e come sepolture.\nIl primo intervento finalizzato ad ampliare il santuario databile alla seconda met\u00e0 dell'XI secolo fu la costruzione di un'ampia piattaforma sottostante l'edicola dell'Arcangelo. Un secondo e pi\u00f9 vasto intervento risale al XII secolo; la piattaforma \u00e8 ampliata e la grotta \u00e8 inglobata in un corpo edificato. L'interno del santuario risulta scandito da pi\u00f9 livelli raccordati tra di loro da una serie di gradinate. L'avanzamento del corpo della chiesa lungo il pendio della montagna determina l'inglobamento nella fabbrica delle grotte sottostanti il santuario e dell'ultimo tratto della scala che conduce verso i laghi. Gli ambienti realizzati sono usati da monaci benedettini come una piccola foresteria per l'alloggio degli addetti al servizio del santuario.\nLa struttura sar\u00e0 successivamente usata dai frati agostiniani una volta abbandonato il complesso sui laghi. Il terremoto del 1456 avrebbe semidistrutto l'abbazia di Sant'Ippolito eretta tra i due laghi accelerando la decadenza della comunit\u00e0 monastica dei benedettini, avvenuta nella prima met\u00e0 del XVI secolo.\nGli interventi di restauro tra XVI e XVII secolo.\nIntorno alla met\u00e0 del XVI secolo arrivano i frati agostiniani che nel 1593 sono sostituiti da una piccola comunit\u00e0 di Cappuccini. Questi prendono possesso del santuario nel 1608 e tentano di restaurare gli edifici. Ben presto desistono dall'intento ed abbandonano Monticchio, salvo poi ritornarci dopo la promessa del Cardinale di provvedere alla costruzione di un nuovo convento ed al restauro della chiesa. Con il ritorno dei cappuccini, l\u2019ampliamento ed il restauro della fabbrica prosegue, ma \u00e8 condizionato dalle poche risorse disponibili. L\u2019edificazione del nuovo convento cappuccino, parte dalla ristrutturazione delle parti inferiori dell\u2019edificio preesistente e dal restauro delle fabbriche medievali, per coinvolgere dopo le aree a destra ed a sinistra della chiesa.\nI primi interventi sulla chiesa sono attestati nel 1669 quando a causa della caduta dei massi, il tetto della chiesa \u00e8 sfondato ed il santuario in parte crollato. Nel 1773, grazie all'opera del nuovo padre guardiano, frate Michelangelo da Rionero, si registra una maggiore disponibilit\u00e0 di risorse e dopo il 1791, un\u2019accelerazione dei lavori, sia nel convento che nella chiesa, conclusi intorno al 1805. La chiesa francescana si presenta a tre navate coperte da una volta a botte e l\u2019interno decorato da un elegante apparato di stucchi. La nuova sistemazione del sacello dell\u2019Arcangelo determina una sostanziale modifica della parte terminale del santuario dove i Cappuccini, conservano l\u2019edicola normanna, ma occultano l\u2019abside tardo medievale in un nuovo altare maggiore eretto all'interno di un baldacchino nel quale spicca la nuova statua dell\u2019Arcangelo costruita per sostituire l\u2019effigie pi\u00f9 antica. Sul lato destro dell\u2019altare giunge la parte terminale della Scala Santa con gli accessi agli ambienti per l\u2019assistenza ai pellegrini, mentre sul lato sinistro si apre il collegamento con il convento dei frati.\nIl santuario oggi.\nI recenti restauri del complesso hanno ulteriormente modificato il santuario e l\u2019area adiacente. Nella chiesa sono state rimosse tutte le decorazioni barocche; \u00e8 stata riportata alla luce la gradinata di collegamento tra la chiesa e l\u2019edicola dell'Arcangelo mentre, dopo la demolizione della volta \u00e8 stata costruita una copertura a capriate, apparentemente in legno, ma realizzate in cemento armato.\nPer rendere possibile la vista dei laghi direttamente dalla chiesa, la facciata tardo-medievale del santuario \u00e8 stata aperta sul corridoio di collegamento tra la foresteria ed il convento. Infine un piccolo ambiente, collegato alla navata laterale sinistra, \u00e8 stato trasformato in cappella per conservarvi l'altare maggiore rimosso dal presbiterio dopo la distruzione della decorazione barocca.\nIl santuario, oggi, appare completamente inglobato nella chiesa e nel convento eretto dai Cappuccini, all'interno di una stratificazione storica e culturale, in un ambiente nel quale elementi naturali ed interventi dell'uomo si sovrappongono con un risultato molto suggestivo."}
{"id": "5305167", "revid": "61051", "url": "https://it.wikipedia.org/wiki?curid=5305167", "title": "Fiume Forge", "text": ""}
{"id": "5305171", "revid": "287204", "url": "https://it.wikipedia.org/wiki?curid=5305171", "title": "249540 Eugeniescott", "text": "249540 Eugeniescott \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 3,0498173\u00a0UA e da un'eccentricit\u00e0 di 0,0890844, inclinata di 19,87219\u00b0 rispetto all'eclittica.\nL'asteroide \u00e8 dedicato all'antropologa statunitense Eugenie Scott."}
{"id": "5305179", "revid": "729019", "url": "https://it.wikipedia.org/wiki?curid=5305179", "title": "Paola Bazzi", "text": "\u00c8 una delle atlete italiane che ha gareggiato nella coppa del mondo. \u00c8 stata una delle migliori interpreti della specialit\u00e0 in campo italiano."}
{"id": "5305180", "revid": "28592", "url": "https://it.wikipedia.org/wiki?curid=5305180", "title": "Abbazia di San Michele Arcangelo (Rionero in Vulture)", "text": ""}
{"id": "5305184", "revid": "118661932", "url": "https://it.wikipedia.org/wiki?curid=5305184", "title": "Erdal Merdan", "text": "Biografia.\nErdal Merdan vanta svariate interpretazioni, tra cui Aldemir de \"Viaggio della speranza\" (1991), il protagonista Arkan in \"Tatort: Tod im U-Bahnschacht\" (1975) ed era narratore di \"Alamanya Alamanya, Germania Germania\" (1979). Ha fatto diverse apparizioni in serie tv come \"Faber l'investigatore\" (1984, 1988, 1990) \"Soko 5113\" (1990, 1991) e \"Wolff, un poliziotto a Berlino\" (1994). Nel teatro, come attore, ha tra l'altro lavorato con Franz Xaver Kroetz (\"Morte nella notte di Natale\", 1986). Come autore ha lavorato per il teatro e radio.\nMerdan viveva a Monaco di Baviera."}
{"id": "5305201", "revid": "28592", "url": "https://it.wikipedia.org/wiki?curid=5305201", "title": "Ordine costantiniano", "text": ""}
{"id": "5305202", "revid": "339392", "url": "https://it.wikipedia.org/wiki?curid=5305202", "title": "Ordine militare costantiniano", "text": ""}
{"id": "5305206", "revid": "380453", "url": "https://it.wikipedia.org/wiki?curid=5305206", "title": "Volleyballclub Sm'Aesch Pfeffingen 2013-2014", "text": "Questa voce raccoglie le informazioni riguardanti il Volleyballclub Sm'Aesch Pfeffingen nella stagione 2013-2014.\nOrganigramma societario.\nArea direttiva\nArea tecnica"}
{"id": "5305214", "revid": "92723", "url": "https://it.wikipedia.org/wiki?curid=5305214", "title": "Angelo del Signore", "text": "Angelo del Signore \u00e8 un'espressione molto comune nell'Antico Testamento per precisare il significato della parola \"angelo\", che in ebraico (\"\u05de\u05dc\u05d0\u05da malak\") significa soltanto \"messaggero\".\nLa parola \"angelo\" nell'Antico Testamento.\nNell'Antico Testamento la parola \"angelo\" (\"malak\") significa soltanto \"messaggero\". Essa, infatti, compare 214 volte, di cui ben 103 indicano messaggeri solo umani. Fra i 113 usi per indicare un messaggero celeste 65 compaiono nella formula \"\u05de\u05b7\u05dc\u05b0\u05d0\u05b8\u05da\u05b0 \u05d9\u05d4\u05d5\u05d4\" (\"malak YHWH\"), cio\u00e8 \"messaggero di Yahweh\", che viene normalmente tradotta con \"angelo del Signore\". Tale uso compare gi\u00e0 nella traduzione greca della \"Septuaginta\" (\u1f04\u03b3\u03b3\u03b5\u03bb\u03bf\u03c2 \u039a\u03c5\u03c1\u03af\u03bf\u03c5, \"angelos Kyriou\") per evitare circostanze che costringano a pronunciare l'ineffabile Tetragramma biblico. Allo stesso scopo la vocalizzazione masoretica del tetragramma suggerisce \"Adonai\" (\"Signore\" in ebraico).\nIn altri 12 casi la parola \"malak\" compare nell'espressione \"angelo/messaggero di Dio\" (in ebraico: \"mal'akh 'Elohim\"), da intendersi equivalente ad \"angelo del Signore\", come appare dal cap. 13 dei Giudici, in cui le due espressioni indicano uno stesso essere celeste (Giudici ). In altri casi la parola \"angelo/messaggero\" \u00e8 usata da sola, ma \u00e8 Dio che lo invia, perci\u00f2 il suo significato \u00e8 equivalente ad \"angelo di Yahweh\" o ad \"angelo di Dio\".\nAltre espressioni in cui la parola angelo denota un essere celeste sono: \"l'angelo redentore\", \u05d4\u05de\u05dc\u05d0\u05da \u05d4\u05d2\u05d0\u05dc, \"hamalak haggoel\" (Genesi ); \"l'angelo della presenza (del Signore)\", \u05de\u05dc\u05d0\u05da \u05e4\u05e0\u05d9\u05d5, \"malak panaiv\" (Isaia ); \"l'angelo dell'alleanza\", \u05de\u05dc\u05d0\u05da \u05d4\u05d1\u05e8\u05d9\u05ea, \"malakh habrit\" (Malachia ).\nUtilizzo del termine nelle teofanie.\nIn alcuni passi biblici l'angelo del Signore sembra indistinguibile da Dio stesso. Per esempio un angelo appare a Mos\u00e8 nel roveto ardente (Esodo ), ma parla in prima persona come Dio stesso. In Genesi l'angelo stesso dichiara di essere un dio. Vi sono diverse spiegazioni (non tutte alternative):\nInterpretazione tradizionale.\nL'angelo viene tradizionalmente considerato una creatura priva di un corpo materiale e subordinata a Dio. In alcuni testi biblici parla in prima persona, come se fosse Dio, seguendo un uso attribuito ipoteticamente al mondo antico, secondo cui gli ambasciatori avrebbero impersonato quasi come un attore il mandante dell'ambasceria. L'uso del discorso diretto \u00e8 linguisticamente antecedente quello indiretto: si pu\u00f2 quindi presumere anche una tradizione di questo tipo nelle cronache diplomatiche.\nInterpretazione come artificio letterario.\nLa figura dell'angelo viene da alcuni esegeti considerata fittizia e funzionale a proteggere la trascendenza di Dio, che verrebbe messa in questione dagli antropomorfismi connaturati a un colloquio diretto della divinit\u00e0 con un uomo. Approfondendo questa interpretazione S.A. Meier ha proposto una \"teoria dell'interpolazione\", secondo cui il testo biblico avrebbe anticamente contenuto solo la parola YHWH. Nulla, infatti, cambierebbe nei tempi verbali e nelle altre parti del discorso se le parole \"angelo di\" venissero omesse. Il loro inserimento sarebbe, appunto, dovuto a una preoccupazione di tutelare l'immagine della trascendenza divina, maturata successivamente alla prima stesura del testo. Questa ipotesi permette di ritenere che il testo originario sia pi\u00f9 antico del periodo in cui \u00e8 storicamente verosimile che la nozione della trascendenza divina inducesse la preoccupazione di evitare antropomorfismi.\nQuesta interpretazione suggerisce che anche tutte le altre figure di angelo presenti nel testo biblico potrebbero essere interpretate come artifici letterari analoghi.\nUna possibile obiezione alla teoria dell'interpolazione di Meier \u00e8 che essa non spiega come mai il testo sia stato modificato solo in poche decine di casi lasciando invece che in un numero molto maggiore la divinit\u00e0 interagisca senza intermediari con gli uomini.\nInterpretazione cristologica.\nL'identificazione fra messaggero e divinit\u00e0 venne spiegata da Filone di Alessandria, supponendo che l'angelo del Signore sia il Logos. Numerosi padri della chiesa seguirono questo approccio.\nNuovo Testamento.\nNel Nuovo Testamento la frase greca \u1f04\u03b3\u03b3\u03b5\u03bb\u03bf\u03c2 \u039a\u03c5\u03c1\u03af\u03bf\u03c5 (\"aggelos Kuriou\" \u2013 \"angelo del Signore\") compare in: Matteo , in Luca e in Atti . L'angelo dell'Annunciazione nel vangelo di Luca identifica se stesso con l'arcangelo Gabriele nel successivo versetto ."}
{"id": "5305221", "revid": "87796957", "url": "https://it.wikipedia.org/wiki?curid=5305221", "title": "Corsi di laurea", "text": ""}
{"id": "5305228", "revid": "742538", "url": "https://it.wikipedia.org/wiki?curid=5305228", "title": "Deniz Kandiyoti", "text": " Si occupa del settore degli studi di genere e delle politiche di sviluppo in Medio Oriente, tra cui anche la Turchia. Ha conseguito un dottorato di ricerca presso la London School of Economics and Political Science. Il suo lavoro sul femminismo islamico, in particolare nelle aree post-coloniali e sullo sviluppo rurale, ha fortemente influenzato il suo intero campo di studio. \u00c8 considerata una pioniera nel campo della ricerca sull'influenza dell'Islam e della politica dello Stato sulle donne.\nDal 2010, Kandiyoti \u00e8 professore emerito di studi dello sviluppo presso la School of Oriental and African Studies, facente parte dell'Universit\u00e0 di Londra, dove ha iniziato a lavorare nel 1992. Ha lavorato come consulente per il Programma delle Nazioni Unite per lo sviluppo(UNDP), l'Organizzazione internazionale del lavoro (OIL), Organizzazione delle Nazioni Unite per l'Educazione, la Scienza e la Cultura (UNESCO), l'Organizzazione per la sicurezza e la cooperazione in Europa (OSCE), il Dipartimento per lo Sviluppo Internazionale (DFID) e il Fondo di sviluppo delle Nazioni Unite per le donne (UNIFEM).\nFormazione e inizi.\nNata a Istanbul (Turchia), Kandiyoti possiede la cittadinanza turca e britannica. Ha ottenuto il Bachelor of Arts presso l'Universit\u00e0 di Parigi nel 1966 e il Master of Science in Psicologia Sociale alla London School of Economics and Political Science prima di completare il suo dottorato di ricerca.\nI primi lavori di Kandiyoti si occuparono principalmente dell politica economica e della trasformazione agricola, per poi muoversi verso il genere, il nazionalismo e l'Islam.\nCarriera accademica.\nLa carriera accademica di Kandiyoti si basa su studi teorici ed empirici. Il suo interesse iniziale sul genere emerse durante il suo lavoro sul campo per il suo dottorato di ricerca nella Regione dell'Anatolia Centrale.\nDal 1969 al 1980 lavor\u00f2 presso la Universit\u00e0 tecnica di Istanbul di Istanbul e l'Universit\u00e0 del Bosforo, sempre a Istanbul. In seguito si trasfer\u00ec in Inghilterra per insegnare al Richmond College di Londra. Kandiyoti fu una fellow presso l'Universit\u00e0 di Manchester e l'Universit\u00e0 del Sussex dal 1987 al 1988. Nel 1988, ha creato il termine \"patriarchal bargain\" (affare patriarcale), per indicare la tattica con cui una donna sceglie di accettare i suoi ruoli svantaggiosi, in modo da proteggersi e massimizzare il proprio potere individuale, nel contesto di una societ\u00e0 patriarcale.\nDal 2000 al 2005, prese parte alle ricerche sostenute dall'Istituto di ricerca delle Nazioni Unite per lo sviluppo sociale (UNRISD). La maggior parte di queste aree di ricerca sono atte all'eliminazione della povert\u00e0, la promozione della democrazia e dei diritti umani, l'uguaglianza di genere, lo sviluppo sostenibile e allo studio degli effetti della globalizzazione. \u00c8 anche l'editrice della rivista Central Asian Survey.\nL'attuale progetto di cui si sta occupando Deniz Kandiyoti \u00e8 intitolato \"L'Islam e la politica di genere."}
{"id": "5305257", "revid": "62004", "url": "https://it.wikipedia.org/wiki?curid=5305257", "title": "Strade Bianche 2015", "text": "La Strade Bianche 2015, nona edizione della corsa, valida come evento dell'UCI Europe Tour 2015 si \u00e8 disputata il 7 marzo 2015 su un percorso totale di 197\u00a0km, per la prima volta inserita nella classe 1.HC, la massima categoria continentale. La vittoria \u00e8 stata appannaggio del ceco Zden\u011bk \u0160tybar, giunto al traguardo con il tempo di 5h 22'13\".\nPercorso.\nLa gara vede confermata la sede di partenza di San Gimignano. Come da tradizione il traguardo d'arrivo \u00e8 posto a Siena nella celebre Piazza del Campo, per una distanza complessiva di 197\u00a0km, percorrendo la componente pi\u00f9 caratteristica della corsa, le \"strade bianche\", per un totale di circa 50\u00a0km, suddiviso in dieci settori. Il percorso del 2015 ricalca perfettamente lo stesso dell'edizione 2014.\nPertanto il percorso \u00e8 caratterizzato, oltre che dallo sterrato, da un tracciato molto ondulato e accidentato caratterizzato da numerose curve. Il maggior tratto di salita, 4\u00a0km al 5%, \u00e8 rappresentato dall'ascesa che da Buonconvento giunge a Montalcino. A due Km dall'arrivo ha inizio l'ultima salita di Porta di Fontebranda con pendenza al 9%-10%. La pendenza massima \u00e8 posta in via di Santa Caterina (16%) a 500 metri dal traguardo finale di Piazza del Campo che si raggiunge in leggera discesa percorrendo via Banchi di Sotto e via Rinaldini.\nSquadre e corridori partecipanti.\nPartecipano alla prova venti formazioni composte da un massimo di otto ciclisti: tredici WorldTeam, sei squadre Professional e una Nazionale italiana composta da tre fuoristradisti (Marco Aurelio Fontana, Luca Braidot e Nicholas Pettin\u00e0), un Elite (Marco Canola) e due Under-23 (Simone Velasco e Seid Lizde).\nResoconto degli eventi.\nLa corsa fu caratterizzata inizialmente dalla fuga di otto ciclisti: Juli\u00e1n Arredondo, Giacomo Berlato, Stefano Pirazzi, Daniele Colli, Giuseppe Fonzi, Artem Ovechkin, Ilia Koshevoy e David Lozano. Il loro vantaggio massimo fu toccato al km 55 con 7'36\" sul gruppo guidato principalmente dagli uomini della Movistar. La corsa entr\u00f2 nel vivo con il tratto in sterrato di \"Monte Sante Marie\" dove i fuggitivi venivano raggiunti e si avvantaggiavano, sotto la spinta di Diego Rosa, Alejandro Valverde, Zden\u011bk \u0160tybar, Peter Sagan, Sep Vanmarcke, Greg Van Avermaet, Magnus Cort Nielsen, Nathan Haas e Fabian Cancellara. Sul gruppetto di testa rinvenne il solo Daniel Oss, poco prima della fuga di Sagan, \u0160tybar e Valverde, tutti tra i favoriti alla vittoria finale. Il loro vantaggio giunse fino ai 20\", per\u00f2 non sufficienti ad evitare il ricongiungimento con gli inseguitori.\nNello sterrato di \"Monteaperti\" cedette di schianto Sagan imitato nel successivo tratto di strada bianca di \"Monte Pinzuto\" da Cancellara. Gli ultimi chilometri furono pertanto guidati dal terzetto costituito da Valverde, Van Avermaet e \u0160tybar. Come prevedibile era la salita di Santa Caterina a determinare il podio d'arrivo. Allo scatto secco di Van Avermaet nel punto di massima pendenza, mentre Valverde si piantava, \u0160tybar resisteva alla sua ruota superandolo prima degli ultimi duecento metri dall'arrivo. Zden\u011bk \u0160tybar arriv\u00f2 sul traguardo di Piazza del Campo a braccia alzate."}
{"id": "5305272", "revid": "648716", "url": "https://it.wikipedia.org/wiki?curid=5305272", "title": "Adeguatezza dialitica", "text": "In medicina si definisce adeguatezza dialitica in senso stretto la capacit\u00e0 del trattamento dialitico di rimuovere dal sangue le molecole (dette anche tossine uremiche) che si accumulano nell'organismo degli individui affetti da grave insufficienza renale. Un'accezione pi\u00f9 ampia del termine comprende la valutazione di tutti gli aspetti riguardanti lo stato di salute che risultano compromessi nelle persone affette da insufficienza renale in trattamento dialitico, che possono influenzarne la sopravvivenza e la morbilit\u00e0 e che possono essere corretti dosando bene il trattamento dialitico.\nSignificato e misurazione.\nL'importanza della quantificazione dell'adeguatezza dialitica \u00e8 legata all'evidenza dell'associazione tra accumulo di soluti uremici (suddivisi in molecole inorganiche e organiche e queste ultime in molecole piccole, medie e legate alle proteine) e aumentata mortalit\u00e0 dei pazienti in dialisi. In particolare le molecole di medie dimensioni (&gt;500 d), come beta 2 microglobulina, interleuchina 6, TNF\u03b1 e FGF-23) sono ritenute responsabili dell'aumentato rischio cardiovascolare nei pazienti dializzati.\nTuttavia i metodi tradizionalmente utilizzati per quantificare l'adeguatezza dialitica prendono in considerazione solo l'urea, una piccola molecola organica (60 d) derivante dal catabolismo degli aminoacidi e quindi, in ultima analisi, delle proteine introdotte con l'alimentazione o generate nell'organismo. L'urea \u00e8 per\u00f2 una molecola semplice da studiare grazie alla sua idrosolubilit\u00e0 e alla sua relativa abbondanza nell'organismo. Oggi \u00e8 noto che la rimozione dell'urea dal sangue da parte delle membrane per dialisi non coincide con quella di altre molecole di medie dimensioni e nemmeno con quella di molecole altrettanto piccole e idrosolubili.\nPoich\u00e9 la concentrazione dell'urea nel sangue (o meglio nel plasma) riflette anche l'introito e la produzione endogena di proteine, che nei pazienti uremici possono essere compromesse, i metodi per valutare l'efficienza dialitica prendono in considerazione le concentrazioni di urea all'inizio e al termine della seduta oltre ad altre variabili come la massa corporea. Fra i sistemi di questo tipo pi\u00f9 usati nella pratica clinica si ricordano l'\"urea reduction ratio\" (URR) e il Kt/V con le sue varianti \"single pool\" (spKt/V), equilibrato (eKt/V) e standardizzato settimanale (std-Kt/V)."}
{"id": "5305274", "revid": "761672", "url": "https://it.wikipedia.org/wiki?curid=5305274", "title": "Guardie particolari giurate", "text": ""}
{"id": "5305276", "revid": "1543377", "url": "https://it.wikipedia.org/wiki?curid=5305276", "title": "Federazione di baseball di Aruba", "text": "La Federazione arubana di baseball (nld. \"Amateur Baseball Bond Aruba\") \u00e8 un'organizzazione fondata per governare la pratica del baseball e del softball ad Aruba.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305278", "revid": "253269", "url": "https://it.wikipedia.org/wiki?curid=5305278", "title": "David Costabile", "text": "Noto soprattutto per le sue interpretazioni di personaggi secondari in numerose serie televisive, ha recitato inoltre in vari film e spettacoli teatrali a Broadway.\nBiografia.\nCostabile \u00e8 nato a Washington ed \u00e8 di origini italiane. Ha frequentato la Gonzaga College High School, diplomandosi nel 1985, e successivamente la Tufts University. Nel 1998 si \u00e8 laureato in recitazione presso l'Universit\u00e0 di New York.\nCarriera.\nTeatro.\nCostabile \u00e8 apparso a Broadway ne \"La tempesta\" del 1995, nel musical \"Titanic\" del 1997 e nel revival di \"Translations\" del 2007 realizzato dal Manhattan Theatre Club. Tra il 2003 e il 2010 ha preso parte alla produzione originale e alla riproposizione Broadway del musical \"Caroline, or Change\" vincitore di un Drama Desk Award. Nel 2005 ha interpretato il ruolo di Launce in \"The Two Gentlemen of Verona\" al Public Theater di New York.\nTelevisione.\nCostabile \u00e8 conosciuto per le sue interpretazioni nelle serie televisive \"The Wire\" (nel ruolo di Thomas Klebanow), \"Flight of the Conchords\" (nel ruolo di Doug), \"Damages\" (nel ruolo del detective Rick Messer), \"Breaking Bad\" e il suo spin-off \"Better Call Saul\" (nel ruolo di Gale Boetticher), \"Suits\" (nel ruolo di Daniel Hardman), \"Low Winter Sun\" (nel ruolo di Simon Boyd) e \"Billions\" (nel ruolo di Mike Wagner).\nInoltre \u00e8 comparso in singoli episodi di varie altre serie, tra cui \"The Office\", \"Law &amp; Order\", \"Lie to Me\", \"Royal Pains\", \"Dr. House\", \"The Closer\", \"Person of Interest\", \"The Good Wife\", \"Franklin &amp; Bash\", \"Elementary\" e \"Ripper Street\".\nA partire dal 2016 diventa uno dei protagonisti della serie televisiva \"Billions\", dove recita la parte di Mike \"Wags\" Wagner.\nCinema.\nNel 2009 Costabile ha avuto un ruolo importante nel film \"Solitary Man\" nel ruolo di Gary, marito del personaggio di Jenna Fischer. Nel 2010 ha recitato nella commedia \"Il cacciatore di ex\", mentre nel 2012 \u00e8 apparso nel film \"Lincoln\" di Steven Spielberg nel ruolo del rappresentante repubblicano James Ashley. Nel 2013 \u00e8 apparso nel film \"Effetti collaterali\" di Steven Soderbergh e in \"Runner, Runner\" nel ruolo del professor Hornstein.\nVita privata.\nNel 2012 Costabile ha sposato Eliza Baldi nella Contea di Bucks, in Pennsylvania.\nDoppiatori italiani.\nNelle versioni in italiano dei suoi film, David Costabile \u00e8 stato doppiato da:"}
{"id": "5305280", "revid": "1543377", "url": "https://it.wikipedia.org/wiki?curid=5305280", "title": "Federazione di baseball delle Bahamas", "text": "La Federazione bahamense di baseball (eng. \"Bahamas Baseball Association\") \u00e8 un'organizzazione fondata per governare la pratica del baseball e del softball in Bahamas.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305285", "revid": "767487", "url": "https://it.wikipedia.org/wiki?curid=5305285", "title": "T.J. Thompson", "text": ""}
{"id": "5305289", "revid": "300067", "url": "https://it.wikipedia.org/wiki?curid=5305289", "title": "T. J. Thompson", "text": ""}
{"id": "5305291", "revid": "1543377", "url": "https://it.wikipedia.org/wiki?curid=5305291", "title": "Federazione di baseball e softball della Bolivia", "text": "La Federazione boliviana di baseball e softball (spa. \"Federaci\u00f3n Boliviana de B\u00e9isbol y Softbol\") \u00e8 un'organizzazione fondata per governare la pratica del baseball e del softball in Bolivia.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305292", "revid": "729019", "url": "https://it.wikipedia.org/wiki?curid=5305292", "title": "Cessna 402", "text": "Il Cessna 402 \u00e8 un aereo da trasporto passeggeri e cargo leggero bimotore ad ala bassa sviluppato dall'azienda aeronautica statunitense Cessna Aircraft Company nei primi anni sessanta e prodotto, oltre che dalla stessa, anche su licenza dalla sudafricana Atlas Aircraft Corporation per il mercato locale.\nEvoluzione del precedente Cessna 411, dal quale si distingue assieme al simile Cessna 401 per allestimenti pi\u00f9 spartani, una minore capacit\u00e0 di carico e motorizzazione di minore potenza, era destinato al mercato dell'aviazione generale, commerciale e militare, trovando impiego prevalentemente in campo civile, ma anche in alcuni eserciti e aeronautiche militari mondiali.\nUtilizzatori.\nMilitari.\nCile"}
{"id": "5305296", "revid": "1494169", "url": "https://it.wikipedia.org/wiki?curid=5305296", "title": "Ecale (disambigua)", "text": ""}
{"id": "5305299", "revid": "287204", "url": "https://it.wikipedia.org/wiki?curid=5305299", "title": "Federazione di baseball e softball del Brasile", "text": "La Federazione brasiliana di baseball e softball (por. \"Confedera\u00e7\u00e3o Brasileira de Beisebol e Softbol\") \u00e8 un'organizzazione fondata nel 1990 per governare la pratica del baseball e del softball in Brasile.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305301", "revid": "123141441", "url": "https://it.wikipedia.org/wiki?curid=5305301", "title": "Scott Jurek", "text": "\u00c8 autore, con Steve Friedman, del saggio bestseller \"Eat and Run\" (2012) ed \u00e8 noto per aver stabilito, come gi\u00e0 Carl Lewis, dei record atletici seguendo una dieta vegana, in particolare con la vittoria della Badwater Ultramarathon nel 2005."}
{"id": "5305302", "revid": "93556", "url": "https://it.wikipedia.org/wiki?curid=5305302", "title": "CST-100 Starliner", "text": "Il CST-100 Starliner (Crew Space Transportation-100) \u00e8 una capsula spaziale proposta da Boeing in collaborazione con Bigelow Aerospace, aziende private entrate nel programma Commercial Crew Development (CCDev) della NASA. La sua missione primaria \u00e8 quella di trasportare gli equipaggi della Stazione Spaziale Internazionale e di eventuali stazioni spaziali private, come la programmata Bigelow Aerospace Commercial Space Station.\nEsternamente \u00e8 simile alla capsula Orion costruita dalla Lockheed Martin per la NASA. La capsula ha un diametro di 4,56 metri, \u00e8 pi\u00f9 grande dell'Apollo CSM ma pi\u00f9 piccola della Orion. Il CST-100 pu\u00f2 ospitare equipaggi di sette persone, pu\u00f2 restare in orbita attraccata ad una stazione fino a sette mesi ed \u00e8 riutilizzabile fino a dieci missioni. Inoltre \u00e8 compatibile con diversi vettori, come l'Atlas V, il Delta IV o il Falcon Heavy, ed il futuro Vulcan. Il veicolo di lancio iniziale sar\u00e0 l'Atlas V, lanciato dal'SLC-41 della Cape Canaveral Air Force Station, in Florida.\nNella prima fase del programma Commercial Crew Development (CCDev) la NASA confer\u00ec a Boeing un contratto di 18 milioni di dollari per uno studio preliminare. Nella seconda fase Boeing ottenne 93 milioni di dollari per un ulteriore studio. Il 3 agosto 2012 la NASA annunci\u00f2 che Boeing aveva ottenuto un contratto di 460 milioni di dollari per continuare cos\u00ec a lavorare sul CST-100 sotto il programma Commercial Crew Integrated Capability (CCiCap). Il 16 settembre 2014 la NASA ha selezionato il CST-100, assieme al Dragon 2 di SpaceX, per il programma Commercial Crew Transportation Capability (CCtCap), con un contratto di 4,2 miliardi di dollari. Il primo lancio senza equipaggio \u00e8 stato effettuato a dicembre 2019, mentre ancora non si ha una data di lancio con esseri umani a bordo..\nStoria.\nSfondo.\nIl disegno attinge all'esperienza di Boeing con l'Apollo CSM, lo Space Shuttle e l'ISS per la NASA, e al progetto per il Dipartimento di Difesa Orbital Express. Il CST-100 non ha ereditariet\u00e0 dall'Orion, ma molto spesso viene confuso con la pi\u00f9 vecchia e semplice Orion Lite proposta da Bigelow Aerospace con l'assistenza tecnica della Lockheed Martin. User\u00e0 il NASA Docking System per l'attracco ed il Boeing Lightweight Ablator (BLA) per il suo scudo termico.\nSviluppo.\nIl nome CST-100 venne utilizzato inizialmente quando la capsula fu annunciata dal CEO di Bigelow Aerospace Robert Bigelow nel Giugno 2010. CST \u00e8 l'acronimo di \"Crew Space Transportation\" (Trasporto spaziale umano), sebbene sia stato riportato che il numero 100 sta per l'altezza a cui si trova la linea di K\u00e0rm\u00e0n, 100\u00a0km dal livello del mare, la quale definisce teoricamente il confine tra Terra e spazio; la denominazione era infatti una designazione arbitraria creata dalla sede centrale. Il Rocketdyne RS-88 (Bantam) verr\u00e0 utilizzato per il Launch Escape System (LES).Ricevendo pieni finanziamenti dal contratto della fase 1 del programma CCDev, lo Space Act Agreement si \u00e8 prefissa alcuni obiettivi da raggiungere nel corso del 2010:\nA Luglio 2010, Boeing ha stabilito che la capsula sarebbe potuta divenire operativa nel 2015 se con sufficienti approvazioni e fondi, ma ha anche indicato che avrebbe proceduto con lo sviluppo del CST-100 solo se la NASA l'avesse implementato all'iniziativa di trasporto umano commerciale annunciata dall'amministrazione Obama ad inizio FY11. L'esecutivo di Boeing Roger Krone aveva stabilito che l'investimento della NASA avrebbe permesso a Boeing di concludere il business case, che sarebbe molto difficile da chiudere senza finanziamenti dalla NASA. Inoltre, anche una seconda destinazione oltre alla ISS sarebbe stata necessaria per raggiungere lo scopo, e per questo la collaborazione con Bigelow Aerospace si rivel\u00f2 fondamentale.\nBoeing vinse il contratto da 92,3 milioni di dollari dalla NASA nell'Aprile 2011 per continuare lo sviluppo del CST-100 sotto la fase 2 del programma Commercial Crew Development (CCDev). Il 3 agosto 2012 la NASA ha annunciato il premio di 460 milioni di dollari a Boeing per continuare a lavorare sul CST-100 anche nella terza fase del CCDev, ovvero il programma Commercial Crew Integrated Capability (CCiCap).\nIl 31 ottobre 2011 la NASA annunci\u00f2 che attraverso una collaborazione con Space Florida, la Orbiter Processing Facility-3 al Kennedy Space Center sarebbe stata affittata alla Boeing per costruire e testare il CST-100.Il 16 settembre 2014 la NASA ha selezionato Boeing (CST-100) e SpaceX (Dragon 2) come le due aziende che avrebbero ricevuto finanziamenti per sviluppare sistemi di trasporto con equipaggi americani verso la Stazione Spaziale Internazionale. Boeing vinse un contratto da 4,2 miliardi di dollari per completare e certificare il CST-100 entro il 2017, mentre SpaceX vinse un contratto da 2,6 miliardi di dollari per completare e certificare il proprio Dragon 2. Il contratto prevede almeno un volo di test con equipaggio con almeno un astronauta della NASA a bordo. Una volta ottenuta la certificazione, lo Starliner della Boeing dovr\u00e0 effettuare da 2 a 6 voli con equipaggio verso la ISS. William H. Gerstenmaier, della NASA, considera il CST-100 come la migliore proposta, ritenendola pi\u00f9 resistente delle altre.\nParte del contratto della NASA permette a Boeing di vendere posti per turisti spaziali. Boeing propose un solo posto per volo per una sola persona ad un prezzo molto competitivo rispetto a quello offerto dalla Roscosmos.\nIl 4 settembre 2015 Boeing ha annunciato che il CST-100 sarebbe stato chiamato ufficialmente CST-100 Starliner, un nome che segue le convenzioni del 787 Dreamliner prodotto da Boeing Commercial Airplanes. Nel Novembre 2015 la NASA ha annunciato che non ha selezionato Boeing nell'ambito della fase 2 del programma Commercial Resupply Services (CRS).\nNel maggio 2016 Boeing posticip\u00f2 le previsioni del primo lancio del CST-100 da fine 2017 a inizio 2018.\nNell'ottobre 2016 Boeing posticip\u00f2 ulteriormente il suo programma di sviluppo e test di altri 6 mesi, da inizio 2018 a fine 2018, a causa di problemi di produzione sul secondo CST-100. I motivi sono da ricercarsi in alcuni ritardi nella linea di approvvigionamento dei componenti della capsula da parte di alcuni fornitori; inoltre in un difetto di produzione che ha provocato la sostituzione completa della parte inferiore della cellula pressurizzata della capsula 2 (composta di due elementi fondamentali saldati insieme) e destinata al primo volo con astronauti; anche a causa di un serraggio non corretto della parte che avrebbe dovuto mantenere il blocco di alluminio immobile durante la lavorazione, quest\u2019ultimo ha subito alcuni piccoli movimenti non rilevati e che hanno provocato una lavorazione errata successiva. Questo ha comportato la sostituzione dell\u2019intera parte con una di nuova produzione; infine, un problema ai test di certificazione di componenti minori della capsula ha definitivamente portato a uno slittamento dei tempi di un paio di mesi sull\u2019attuale tabella di marcia.\nTesting.\nUna variet\u00e0 di test di validazione sono in corso sull'articolo di test.\nNel Settembre 2011 Boeing ha annunciato il completamento di una serie di test di caduta libera per validare il design del sistema di gonfiaggio degli airbag. Gli airbag sono collocati sotto allo scudo termico del CST-100, che \u00e8 disegnato per essere separato dalla capsula durante la discesa con paracadute ad un'altitudine di 1500 m. Gli airbag vengono dispiegati riempiendo con una mistura di ossigeno e azoto compressi, e non con le misure esplosive integrate in diverse automobili. I test vennero svolti nel deserto del Mojave, nel sudest della California, a velocit\u00e0 a terra tra i 16 e i 48\u00a0km/h per simulare condizioni di vento incidente al momento dell'atterraggio. Bigelow Aerospace costru\u00ec l'impianto di test mobile e condusse i test.\nNell'Aprile 2012 Boeing condusse un test di caduta libera con un modello di CST-100 nel deserto del Nevada al Delamar Dry Lake vicino ad Alamo, testando con successo i tre paracadute d'atterraggio principali da 3400 m.\nNel 2012, Pratt &amp; Whitney Rocketdyne, ha completato con successo un ciclo completo sul Launch Abort Engine (LAE) progettato per l'utilizzo sulla capsula. Il motore ha fornito i riscontri previsti in sede di progetto raggiungendo un valore di spinta totale di circa 18.200\u00a0kg.\nIl 19 Agosto 2013 (Giorno Nazionale dell'Aviazione) Boeing ha annunciato che due astronauti NASA hanno valutato le comunicazioni, l'ergonomia e l'interfaccia per l'equipaggio del CST-100, mostrando come i futuri astronauti opereranno nel veicolo durante il trasporto verso la Stazione Spaziale Internazionale ed altre destinazioni in orbita bassa terrestre.\nNel 2013 una stima predice che il costo di ogni sedile sar\u00e0 concorrenziale rispetto a quello dei Soyuz; infatti sar\u00e0 di 57 milioni di dollari cadauno.\nA Febbraio 2015 \u00e8 stato fissato il completamento del veicolo entro il 2017 iniziando la sua attivit\u00e0 di trasporto passeggeri da e verso la ISS. Tuttavia, Boeing ha riportato l'11 Maggio 2016 che i piani sarebbero stati rimandati di 8 mesi a causa del bisogno di ridurre la massa del veicolo visti i problemi di aerodinamica analizzando la fase di decollo del razzo Atlas V.\nConseguenzialmente il test di aborto del lancio dal pad originariamente previsto per Febbraio 2017 \u00e8 stato rimandato ad ottobre 2017. Il primo test di abort con equipaggio, lanciato dal Launch Complex 32 presso lo storico complesso di White Sands Missile Range \u00e8 avvenuto con successo il 4 novembre 2019. Una missione di test senza equipaggio verso la ISS, Boe-OFT, \u00e8 avvenuta il 20 dicembre 2019 da Cape Canaveral alle ore 12;37 (italiane), mancando per\u00f2 l'attracco con la ISS. \nDopo il parziale fallimento del primo test orbitale, Boeing ha deciso di effettuare un secondo volo senza equipaggio, la missione Boe-OFT-2. La missione avverr\u00e0 non prima del 1 maggio 2021.\nIl primo volo con equipaggio, Boe-CFT, non avverr\u00e0 prima del 2021 e durer\u00e0 da 14 a 30 giorni, trasportando l'astronauta della NASA Barry Wilmore ed un pilota di test Boeing verso la ISS.\nDescrizione della capsula.\nIl CST-100 \u00e8 innovativo sotto molti punti di vista; il suo cockpit di ultima generazione \u00e8 dotato di tablet di controllo (muniti di unit\u00e0 ausiliarie di backup), rete wireless interna, oltre al sistema di luci led blu \"Sky Lighting\" concepito da Boeing, che conferisce all'interno della capsula un aspetto rilassante, spazioso e confortevole, ripreso dai Boeing 787 e 737. Stando a quanto affermato dalla compagnia statunitense, la capsula pu\u00f2 ospitare fino a 7 passeggeri, ma pu\u00f2 anche ospitare 5 astronauti con un carico cargo aggiuntivo. La capsula adotta il sistema NASA Docking System utilizzato anche sulla ISS dagli adattatori PMA di aggancio, di cui il primo installato nel 2016."}
{"id": "5305304", "revid": "287204", "url": "https://it.wikipedia.org/wiki?curid=5305304", "title": "Baseball Canada", "text": "La Federazione canadese di baseball (eng. \"Baseball Canada\") \u00e8 un'organizzazione fondata nel 1964 per governare la pratica del baseball e del softball in Canada.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305310", "revid": "729019", "url": "https://it.wikipedia.org/wiki?curid=5305310", "title": "Fabbrica ducale di porcellane di Ludwigsburg", "text": "La Fabbrica ducale di porcellane di Ludwigsburg (in tedesco: \"Herzoglich-\u00e4chte Porcelaine-Fabrique\") \u00e8 stata una manifattura di porcellana tedesca attiva tra il 1758 e il 1824 a Ludwigsburg.\nStoria.\nLa manifattura ducale.\nNel XVIII secolo gli oggetti di porcellana, servizi da tavola e oggetti decorativi, erano diventati accessori necessari per la corte di un sovrano assoluto. In particolare nel Sacro Romano Impero, a partire dalla fondazione della manifattura di Meissen, nel 1708, erano seguite le manifatture di Vienna (1718), H\u00f6chst (1746), F\u00fcrstenberg e Nymphenburg (entrambe nel 1747), Berlino (1751) e Frankenthal (1755).\nGi\u00e0 nel 1729 il duca Everardo Ludovico aveva dato al fabbricante di vetri e specchi Elias Vater il compito di fare della porcellana come quella sassone.\nSuccessivamente il duca Carlo Alessandro aveva incaricato Johann Philipp Weisbrodt di produrre porcellana e nel 1736 il Consigliere Segreto della Finanza Joseph S\u00fc\u00df Oppenheimer aveva destinato duemila fiorini per la costituzione di una manifattura. Con la morte del Duca, per\u00f2, anche questo esperimento fin\u00ec.\nNel 1751 fu fondata la \"Calwer Handelscompagnie von Zahn und D\u00f6rtenbach\" con privilegio ducale per la fabbricazione della porcellana. Questa impresa fall\u00ec di fronte a ostacoli tecnici e insufficienti mezzi finanziari. Perci\u00f2, nel 1758, il duca Carlo Eugenio rilev\u00f2 la manifattura di Ludwigsburg, citt\u00e0 che in quel momento era la capitale del Ducato di W\u00fcrttemberg. Come arcanista fu chiamato Joseph Jakob Ringler.\nLo sviluppo della Manifattura fu agevolato all'inizio dalle difficolt\u00e0 della manifattura di Meissen durante la Guerra dei Sette Anni.\nIl pittore Gottlieb Friedrich Riedel realizz\u00f2 il lussuoso servizio da tavola \"Giovanelli-Martinelli\" decorato con fiori, paesaggi e dorature, realizzato per ringraziare il conte Giovanelli per l'ospitalit\u00e0 ricevuta durante il viaggio in Italia del duca Carlo Eugenio. \nTuttavia, la manifattura di Ludwigsburg eccelse soprattutto nelle statuette. \nDal 1759 al 1767 fu \"Modellmeister\" Johann Wilhelm Beyer. Di lui si ricordano soprattutto i sette \"solisti\": la cantante, la chitarrista, il violinista, il cornista, il violoncellista e la suonatrice di spinetta.\nUna serie particolare fu la \"Venezianische Messe\", che rappresentava il variopinto mercato di Ludwigsburg, ispirato a quello di Venezia: i mercanti, le bancarelle, gli artigiani, fino all'osteria e ai borseggiatori.\nNel 1775 il duca Carlo Eugenio spost\u00f2 la capitale del Ducato da Ludwigsburg di nuovo a Stoccarda, portando con s\u00e9 la corte e buona parte della guarnigione. La decadenza della Manifattura cominci\u00f2.\nNel 1824 il re Guglielmo I del W\u00fcrttemberg chiuse la manifattura per ragioni economiche.\nLe manifatture del XX secolo.\nNel 1919 fu fondata una \"Porzellanmanufaktur Alt-Ludwigsburg GmbH\", che ebbe vicende tormentate e cess\u00f2 l'attivit\u00e0 nel 1927.\nNel 1948 la manifattura fu rifondata un'altra volta da Otto Wanner-Brandt con il nome \"Porzellan-Manufaktur Ludwigsburg GmbH\", la quale ripropose i classici della manifattura Ducale.\nNel 2004 le quote della manifattura appartenevano al Land Baden-W\u00fcrttemberg, al comune di Ludwigsburg, alla Baden-W\u00fcrttembergische Landesbank, a Berthold Leibinger e a Carlo, discendente del casato di W\u00fcrttemberg.\nL'impresa era tuttavia in perdita e, dopo alcune cessioni a gruppi privati, nel 2014 ha annunciato l'insolvenza\nMarchio di fabbrica.\nIl marchio della manifattura era la doppia C (iniziale di Carlo Eugenio) sovrastata dalla corona ducale."}
{"id": "5305311", "revid": "1543377", "url": "https://it.wikipedia.org/wiki?curid=5305311", "title": "Federazione di baseball delle Isole Vergini britanniche", "text": "La Federazione anglo-verginiana di baseball (eng. \"British Virgin Islands Baseball Federation\") \u00e8 un'organizzazione fondata per governare la pratica del baseball e del softball nelle Isole Vergini britanniche.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305314", "revid": "1573940", "url": "https://it.wikipedia.org/wiki?curid=5305314", "title": "Federazione di baseball e softball del Cile", "text": "La Federazione cilena di baseball e softball (spa. \"Federaci\u00f3n de B\u00e9isbol y Softbol de Chile\") \u00e8 un'organizzazione fondata per governare la pratica del baseball e del softball in Cile.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305315", "revid": "182193", "url": "https://it.wikipedia.org/wiki?curid=5305315", "title": "Gian Battista Ronchelli", "text": ""}
{"id": "5305317", "revid": "182193", "url": "https://it.wikipedia.org/wiki?curid=5305317", "title": "Gianbattista Ronchelli", "text": ""}
{"id": "5305319", "revid": "182193", "url": "https://it.wikipedia.org/wiki?curid=5305319", "title": "Giovanbattista Ronchelli", "text": ""}
{"id": "5305320", "revid": "182193", "url": "https://it.wikipedia.org/wiki?curid=5305320", "title": "Giovambattista Ronchelli", "text": ""}
{"id": "5305321", "revid": "110157", "url": "https://it.wikipedia.org/wiki?curid=5305321", "title": "Federazione di baseball della Colombia", "text": "La Federazione colombiana di baseball (spa. \"Federaci\u00f3n Colombiana de B\u00e9isbol\") \u00e8 un'organizzazione fondata nel 1938 per governare la pratica del baseball e del softball in Colombia.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305326", "revid": "767487", "url": "https://it.wikipedia.org/wiki?curid=5305326", "title": "Quel fantastico peggior anno della mia vita", "text": "Quel fantastico peggior anno della mia vita (\"Me &amp; Earl &amp; the Dying Girl\") \u00e8 un film del 2015 diretto da Alfonso Gomez-Rejon, basato sull'omonimo romanzo di Jesse Andrews, che ha curato anche la sceneggiatura.\nIl film ha vinto il premio del pubblico e il gran premio della giuria al Sundance Film Festival 2015.\nTrama.\nIl diciassettenne Greg Gaines (Thomas Mann) \u00e8 uno studente dell\u2019ultimo anno alla Schenley High School di Pittsburgh. Viene a sapere dalla madre che alla sua compagna ed ex amica d'infanzia, Rachel Kushner (Olivia Cooke), \u00e8 stata diagnosticata la leucemia, ed \u00e8 costretto dai genitori (Nick Offerman e Connie Britton) a starle vicino in questo momento difficile, nonostante i due non siano pi\u00f9 in alcun modo legati. Nonostante un imbarazzante primo incontro ed il fatto che nessuno dei due desideri veramente la compagnia dell'altro, i due ragazzi danno vita ad un\u2019amicizia \u201cforzata\u201d.\nGreg presenta Rachel al suo \"collega\" Earl (RJ Cyler) con il quale realizza fin dall\u2019infanzia cortometraggi parodia di titoli di film famosi. Nonostante Greg non sia d'accordo, Earl condivide la loro collezione di film con lei, che la trova divertente. Mentre Rachel inizia la chemioterapia, Greg comincia a passare sempre meno tempo a scuola e pi\u00f9 tempo con di lei. Sebbene Rachel sembri peggiorare, Greg, che spesso rompe la quarta parete, assicura agli spettatori che alla fine non morir\u00e0.\nMadison (Katherine C. Hughes) una bella ragazza che frequenta la stessa scuola, convince Greg ed Earl a fare un film dedicato a Rachel, e Rachel convince Greg ad inviare la propria candidatura ad un college locale. Nel frattempo Greg continua a ignorare gli impegni scolastici al fine di finire il film. Dopo aver realizzato che la chemioterapia le sta facendo pi\u00f9 male che bene, Rachel decide di interrompere il trattamento. Greg e Rachel hanno una discussione accesa a proposito, alla fine della quale lui se ne va, devastato dal non poterla aiutare.\nIn preda alla rabbia, Greg litiga con Earl, che ha rivelato a Rachel del film che stanno creando per lei, il quale doveva essere una sorpresa. Earl a sua volta accusa Greg di non sapersi prendersi cura di nessuno tranne che di se stesso e alla fine colpisce Greg con un pugno. Pi\u00f9 tardi, Earl lascia a casa di Greg una videoregistrazione per Rachel, e un messaggio in cui comunica a Greg la fine della loro amicizia. Greg riceve una e-mail in cui gli viene comunicato che, a causa dei suoi voti inadeguati, la sua ammissione al college \u00e8 stata revocata.\nPi\u00f9 tardi nel corso dell'anno, la mamma di Greg gli fa sapere che Rachel \u00e8 tornata in ospedale, inizialmente Greg crede che sia perch\u00e9 ha ripreso le cure, per poi scoprire che, al contrario, le sue condizioni sono estremamente critiche. Madison lo invita al ballo di fine anno, ma all'ultimo momento, mentre \u00e8 nella limousine che lo sta portando prendere la ragazza, Greg decide di fermarsi in ospedale. Durante il viaggio in limousine, a Greg viene chiesto dall'autista se ama la ragazza che sta per vedere, una domanda alla quale non riesce a rispondere. Il ragazzo porta quindi nella stanza d'ospedale il suo iPhone ed un proiettore portatile per proiettare il film che le ha fatto sulla parete della stanza, si stende poi accanto a lei come quando guardavano insieme i suoi altri film. Rachel \u00e8 commossa dal film. Tuttavia, poco dopo averlo visto entra in coma, per poi morire poche ore dopo. A questo punto Greg ammette allo spettatore di aver mentito in precedenza su Rachel, dicendo che sarebbe guarita.\nAl funerale Earl e Greg si riconciliano, successivamente Greg si intrufola nella stanza di Rachel. Qui trova un biglietto da parte sua nel quale la ragazza spiega di aver scritto una lettera al college a cui Greg ha fatto domanda per far loro sapere il vero motivo per cui il suo rendimento era calato, cio\u00e8 per il fatto che aveva passato la maggior parte del suo tempo assieme a lei. Mentre legge la lettera scritta da lei al college, vede che Rachel lo ha definito la persona pi\u00f9 gentile e premurosa che abbia mai incontrato. Greg ricorda allora ci\u00f2 che il suo insegnante gli aveva detto dopo aver scoperto Rachel si era ammalata: cio\u00e8 che si possono imparare nuove cose su qualcuno anche dopo la sua morte.\nQualche tempo dopo, Greg racconta in un\u2019e-mail la storia del tempo passato assieme a Rachel e la spedisce al college insieme al film fatto per lei con allegato un avvertimento: \"l'ultima persona che ha visto questo \u00e8 subito entrata in coma ed \u00e8 morta\".\nProduzione.\nLe riprese sono iniziate il 13 giugno 2014 a Pittsburgh, Pennsylvania.\nDistribuzione.\nIl film \u00e8 stato presentato al Sundance Film Festival 2015 il 25 gennaio, dove ha ricevuto una standing ovation. I diritti per la distribuzione statunitense sono stati acquistati dalla Fox Searchlight Pictures. \u00c8 arrivato nelle sale italiane il 3 dicembre 2015."}
{"id": "5305328", "revid": "27767", "url": "https://it.wikipedia.org/wiki?curid=5305328", "title": "Gerard Van Swieten", "text": ""}
{"id": "5305329", "revid": "71433", "url": "https://it.wikipedia.org/wiki?curid=5305329", "title": "Me and Earl and the Dying Girl", "text": ""}
{"id": "5305330", "revid": "1573940", "url": "https://it.wikipedia.org/wiki?curid=5305330", "title": "Federazione di baseball della Costa Rica", "text": "La Federazione costaricana di baseball (spa. \"Federaci\u00f3n Costarricense de B\u00e9isbol\") \u00e8 un'organizzazione fondata per governare la pratica del baseball e del softball in Costa Rica.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305333", "revid": "287204", "url": "https://it.wikipedia.org/wiki?curid=5305333", "title": "Pasta bris\u00e8", "text": ""}
{"id": "5305346", "revid": "1543377", "url": "https://it.wikipedia.org/wiki?curid=5305346", "title": "Federazione di baseball di Cuba", "text": "La Federazione cubana di baseball (spa. \"Federaci\u00f3n Cubana de B\u00e9isbol\") \u00e8 un'organizzazione fondata per governare la pratica del baseball e del softball a Cuba.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305350", "revid": "767487", "url": "https://it.wikipedia.org/wiki?curid=5305350", "title": "Effetto Lucifero (film)", "text": "Effetto Lucifero (\"The Stanford Prison Experiment\") \u00e8 un film del 2015 diretto da Kyle Patrick Alvarez. Tra gli interpreti principali figurano Billy Crudup, Ezra Miller, Michael Angarano, Tye Sheridan, Johnny Simmons e Olivia Thirlby.\nIl film \u00e8 incentrato sull'esperimento carcerario di Stanford, condotto nel 1971 dallo psicologo statunitense Philip Zimbardo presso l'Universit\u00e0 di Stanford. Sull'esperimento carcerario di Stanford, negli anni precedenti, sono stati realizzati due film: \"The Experiment - Cercasi cavie umane\" (2001) e \"The Experiment\" (2010).\nTrama.\nIl professore di psicologia Philip Zimbardo dell'Universit\u00e0 di Stanford conduce un esperimento psicologico per verificare l'ipotesi che i tratti della personalit\u00e0 dei prigionieri e guardie sono la causa principale del loro comportamento abusivo. Nell'esperimento Zimbardo seleziona ventiquattro studenti maschi per partecipare ad una simulazione della vita carceraria per 7-14 giorni, facendo loro assumere i ruoli di prigionieri o di guardie in cambio di 15 dollari al giorno. L'esperimento \u00e8 condotto in una finta prigione situata nel seminterrato di Jordan Hall, l'edificio di psicologia dell'universit\u00e0.\nGli studenti nel ruolo di guardie ben presto tendono ad abusare del potere loro attribuito e, in un certo senso, accade la stessa cosa al prof. Zimbardo. Due studenti che svolgono il ruolo di prigionieri abbandonano presto l'esperimento, che verr\u00e0 bruscamente interrotto dopo solo sei giorni, in seguito all'intervento della dottoressa Christina Maslach (esperta di burnout), allora compagna del professore che, vedendo quei ragazzi in catene con la palla al piede, gli disse \"quello che stai facendo a quei ragazzi \u00e8 terribile!\". Quella frase (come si legge ne \"L'effetto Lucifero\") risuon\u00f2 come uno schiaffo in faccia al ricercatore.\nProduzione.\nIl progetto di realizzare un film sull'esperimento carcerario di Stanford \u00e8 stato annunciato nel 2002, quando il produttore Brent Emery ha commissionato a Tim Talbott di scrivere la sceneggiatura. Il progetto \u00e8 stato rinviato per dodici anni, a causa di mancati finanziamenti e per lo sciopero degli sceneggiatori (2007-2008).\nLa riprese sono iniziate a Los Angeles il 19 agosto 2014, sotto la produzione di Sandbar Pictures e Abandon Pictures.\nDistribuzione.\nIl film \u00e8 stato presentato al Sundance Film Festival 2015 il 26 gennaio, dove ha vinto due premi. In Italia \u00e8 stato distribuito nel 2016 attraverso iTunes."}
{"id": "5305353", "revid": "1573940", "url": "https://it.wikipedia.org/wiki?curid=5305353", "title": "Tmarus", "text": "Tmarus \u00e8 un genere di ragni appartenente alla famiglia Thomisidae.\nDistribuzione.\nLe 219 specie note di questo genere sono state rinvenute in tutti i continenti ad eccezione del poli: le specie dall'areale pi\u00f9 vasto sono la \"T. horvathi\", la \"T. piger\" e la \"T. stellio\", rinvenute in molte localit\u00e0 dell'intera regione paleartica\nTassonomia.\nIn un suo recente lavoro del 2010 l'aracnologo Silva-Moreira ha ritenuto che il nome del genere Martus fosse semplicemente un \"nomen nudum\" e rappresentasse un lapsus per \"Tmarus\", di cui \u00e8 un'anagramma. Questa ipotesi \u00e8 stata giudicata improbabile da altri aracnologi, comunque la specie tipo \"Martus albolineatus\" \u00e8 stata trasferita al genere Tmarus e sostituita in quanto omonima della preesistente \"Tmarus albolineatus\" .\nNon sono stati esaminati esemplari di questo genere dal 2014.\nA gennaio 2015, si compone di 219 specie e 2 sottospecie:"}
{"id": "5305354", "revid": "729019", "url": "https://it.wikipedia.org/wiki?curid=5305354", "title": "Larry Hogan", "text": "Biografia.\nLarry Hogan nasce a Washington e cresce a Landover, nel Maryland, dove frequenta il liceo locale. \u00c8 figlio di Lawrence Hogan, deputato per il 5\u00ba distretto del Maryland alla Camera dei rappresentanti. Si trasfer\u00ec in Florida nel 1972 non appena i genitori divorziarono. L\u00ec frequent\u00f2 la Father Lopez Catholic High School di Daytona Beach, dove si diploma due anni pi\u00f9 tardi. Subito dopo si iscrive all'Universit\u00e0 statale della Florida, dove si laureer\u00e0 in scienze politiche. Nel 1985 fonda la Hogan Companies, una societ\u00e0 impegnata in intermediazione, consulenza, investimenti e sviluppo di propriet\u00e0 terriere, commerciali e residenziali, trascorrendo i successivi 18 anni nel settore privato.\nNel 1981, all'et\u00e0 di 24 anni, inizi\u00f2 la strada della politica candidandosi per il 5\u00ba distretto del Maryland al Congresso americano ma perse alle primarie repubblicane. Ritent\u00f2 nel 1992, dove questa volta vinse e divent\u00f2 il candidato repubblicano contro il democratico uscente Steny Hoyer, risultato alla fine vincente. Nel 2003 viene nominato segretario degli appuntamenti dal governatore eletto Robert Ehrlich.\nIl 4 novembre 2014 viene eletto governatore del Maryland e si insedia il 21 gennaio 2015. Viene poi riconfermato per un secondo mandato nel 2018."}
{"id": "5305355", "revid": "1543377", "url": "https://it.wikipedia.org/wiki?curid=5305355", "title": "Federazione di baseball di Cura\u00e7ao", "text": "La Federazione di baseball e softball di Cura\u00e7ao (eng. \"Cura\u00e7ao Baseball Federation \") \u00e8 un'organizzazione fondata per governare la pratica del baseball e del softball a Cura\u00e7ao.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5305358", "revid": "6923", "url": "https://it.wikipedia.org/wiki?curid=5305358", "title": "Montreal Locomotive Works", "text": "Montreal Locomotive Works (MLW) era una compagnia canadese produttrice di locomotive e materiale rotabile ferroviario che ha assunto diverse denominazioni e trasferimenti di propriet\u00e0 tra 1883 e 1985. Chiuse definitivamente nel 1993.\nStoria.\nPremesse.\nLa prima denominazione della societ\u00e0 fu, alla sua creazione nel 1883, quella di \"Locomotive and Machine Company of Montreal Limited\"; il suo obbiettivo era la produzione di locomotive a vapore per il mercato interno canadese al tempo in grande sviluppo con le forniture necessarie alla Canadian Pacific Railway, Grand Trunk Railway, Intercolonial Railway. Il primo quindicennio del XX secolo (1900-1915) fu un periodo favorevole alla fabbrica in quanto lo sviluppo della rete ferroviaria del Canada e le politiche doganali e tariffarie attuate favorivano la produzione locale rispetto a quella proveniente dagli Stati Uniti.\nNascita della compagnia.\nNel 1901, negli Stati Uniti nacque la compagnia American Locomotive Company (ALCO) di Schenectady formata dall'unione di alcune societ\u00e0 in difficolt\u00e0 finanziarie; tre anni dopo, nel 1904, procedette anche all'acquisto della Locomotive and Machine Company of Montreal allo scopo di avere accesso diretto al mercato canadese. Quest'ultima si trasform\u00f2 quindi in una filiale e qualche anno pi\u00f9 tardi cambi\u00f2 la propria denominazione in \"Montreal Locomotive Works (MLW)\". MLW inizi\u00f2 quindi la produzione o l'assemblaggio di prodotti della \"ALCO\" conquistando cos\u00ec buona parte del mercato canadese.\nNel 1918 in seguito alla decisione di formare una rete nazionale canadese (Canadian National Railway) che aggregasse la rete di varie compagnie private in fallimento, venne stabilita anche una regola che obbligava la \"Crown corporation\" ad acquistare i propri rotabili da pi\u00f9 produttori per non dare adito ad alcun monopolio. La \"Canadian National Railway\", che ammodern\u00f2 la sua flotta tra gli anni venti e gli anni quaranta sostituendo le locomotive dei tipi pi\u00f9 eterogenei acquisite dalla fusione delle societ\u00e0 con tipi nuovi costruiti secondo le proprie specifiche ordin\u00f2 una consistente quota di esse alla \"MLW\".\nInterludio bellico.\nIn seguito allo scoppio della seconda guerra mondiale anche la MLW dovette riconvertirsi in fabbrica di materiale bellico per gli Alleati del Commonwealth; tra la sua produzione vi furono i carri armati Ram e Sherman M4 \"Grizzly\", cannoni semoventi Sexton e artiglieria. In tale occasione ebbe inizio l'impiego di manodopera femminile.\nConversione della produzione.\nFinita la guerra l'industria ferroviaria canadese riprese la produzione precedente beneficiando contemporaneamente di una forma di protezionismo governativo, ma l'ingresso sul mercato delle locomotive Diesel apr\u00ec una nuova competizione; nel 1949, General Motors apr\u00ec in Canada una filiale della sua divisione di locomotive diesel-elettriche con il nome \"General Motors Diesel Division\" (GMD), a London.\nAllo stesso tempo, il concorrente tradizionale di MLW nel settore del \"vapore\", la Canadian Locomotive Company (CLC), era entrata in partenariato con Baldwin Locomotive Works di cui importava le locomotive e quelle della consociata Whitcomb Locomotive Works. Quando la Baldwin ferm\u00f2 la produzione la CLC mise in produzione locomotive su licenza Fairbanks-Morse, tra cui le locomotive FM H-24-66 \"Trainmaster\" oltre che locomotive di manovra. 'MLW' quindi fu quindi costretta a presentare i suoi primi locotrattori e locomotori di manovra diesel adattando i progetti di locomotive Alco. Nel 1951 MLW mise in produzione le sue prime locomotive per treni merci.\nLa CNR continu\u00f2 ad utilizzare le locomotive a vapore durante gli anni cinquanta mentre le ferrovie statunitensi si erano convertite al diesel. Pi\u00f9 tardi, entro la prima met\u00e0 degli anni sessanta, le ferrovie canadesi dovettero decidere la transizione per rimanere competitive. Il quindicennio di ritardo consent\u00ec comunque un consistente utile alle aziende canadesi mentre le aziende statunitensi accusavano gi\u00e0 un calo della domanda di l\u00e0 del confine.\nMLW fu avvantaggiata dalle ordinazioni delle Ferrovie del Canada anche perch\u00e9 la politica nazionalistica del Quebec spinse il governo federale a far pressione sulle CNR perch\u00e9 aumentassero la quota di ordinazioni alla societ\u00e0.\nAnche altre aziende preferirono le locomotive MLW/ALCO, pi\u00f9 prestanti sulle pendenze pi\u00f9 dure e pi\u00f9 affidabili nei sistemi elettrici anche in seguito alla partnership con General Electric. Altro fattore favorevole fu la politica \"flessibile\" del governo canadese verso i paesi comunisti e del Terzo Mondo dato che ne promuoveva i contratti di esportazione mentre le aziende americane soffrivano delle severe restrizioni per embargo o contingentamento.\nNel 1960, MLW acquis\u00ec dalla Toronto Transit Commission la commessa per la costruzione di 36 convogli, serie M 1, per la metropolitana di Toronto; si trattava della prima produzione del genere progettata e costruita in Canada.. L'impegno della MLW nel settore ebbe tuttavia breve vita in quanto la successiva ordinazione venne fatta alla Hawker Siddeley Canada.\nWorthington acquista la MLW.\nNel corso degli anni sessanta la ALCO accus\u00f2 seri problemi finanziari anche in conseguenza dell'ingresso della General Electric nel mercato statunitense dei locotrattori. Nel 1964 Worthington Corporation acquist\u00f2 la MLW che in conseguenza di ci\u00f2 fu ridenominata \"MLW-Worthington\". Nel 1967, Worthington si fuse con la Studebaker storica fabbricante di automobili assumendo il nome di \"Studebaker Worthington Inc.\" L'anno dopo (1968) la \"'ALCO\" dismise le sue divisioni di produzione e nel 1969 furono chiusi anche gli stabilimenti di Schenectady; i progetti e i diritti connessi alla produzione di locomotive vennero venduti alla MLW.\nLo stesso anno, MLW-Worthington rivide i propri programmi produttivi di locomotive e alcuni reparti produttivi motori diesel furono venduti alla White Motor Corporation nel 1970. Nel corso degli anni settanta MLW-Worthington continu\u00f2 a produrre una seconda generazione di locomotive diesel, in Canada, con il solo GMD come concorrente dopo la chiusura, nel 1969, della CLC.\nL'azienda, di conseguenza, rimase uno dei capofila del campo in Nord America e la \"filosofia progettuale canadese\" continu\u00f2 ad esercitare anche in seguito la sua influenza sulle locomotive prodotte nel continente. Il tipo di locomotiva 'MLW M-420' con l'ampia cabina arretrata che oltre a permettere una visuale in avanti e verso la coda del convoglio garantisce una maggior sicurezza per il conducente in caso di collisione, \u00e8 divenuto la norma in Canada. In seguito anche i produttori americani, negli anni ottanta, hanno adottato tali specifiche costruttive.\nMLW confluisce in Bombardier.\nNel 1975, Bombardier, fece il suo ingresso nel settore ferroviario acquisendo una partecipazione di maggioranza in MLW-Worthington e incorporandola nella sua divisione Bombardier Transportation. MLW continu\u00f2 a sviluppare locomotive di nuova concezione fino al 1980. Godendo della sua posizione a Montreal ancora sede di CNR e VIA Rail e della situazione politica, MLW ottenne il contratto per la costruzione del \"LRC passenger train\" (Light, rapid and comfortable) trainato da locomotive diesel di 3.750 HP, un treno veloce per Via Rail utilizzato fino al 2005 e le cui vetture sono ancora utilizzate con locomotive pi\u00f9 moderne.\nA met\u00e0 degli anni ottanta 'MLW' svilupp\u00f2 una prima versione sperimentale di locomotiva, la MLW M-640, che non ebbe seguito. Successivamente, MLW Bombardier produsse la serie HR (Highly Reliable), locomotive a 4 e 6 assi per treni merci tipo HR412 (4 assi, 12 cindri) e HR616 (6 assi, 16 cilindri) delle ferrovie canadesi (CNR) di cui vennero prodotti solo trenta esemplari a causa di vari problemi meccanici ed elettrici.\nNel 1985, Bombardier cambi\u00f2 i suoi obiettivi, uscendo dalla produzione di locomotive, diversificandosi nel campo dell'aviazione con l'acquisto di Canadair e del materiale ferroviario rimorchiato; nell'1988 venne presa la decisione di vendere MLW alla GE Transportation Systems che la utilizz\u00f2 per la costruzione di locomotive dello stesso tipo di quello che aveva causato in precedenza problemi finanziari negli Stati Uniti alla ALCO. MLW venne chiusa nel 1993; gli edifici e gli stabilimenti vennero in parte distrutti da un incendio nel 2001 e in parte acquistati dal Consiglio Nazionale delle Ricerche del Canada.\nBombardier \u00e8 ritornata in seguito alla produzione di locomotive ma con caratteristiche simili o mutuate dalla tecnologia europea non ritenendo di utilizzare pi\u00f9 nulla della \"vecchia\" filosofia costruttiva ALCO/MLW."}
{"id": "5305370", "revid": "767487", "url": "https://it.wikipedia.org/wiki?curid=5305370", "title": "Experimenter", "text": "Experimenter \u00e8 un film del 2015 scritto e diretto da Michael Almereyda, che racconta le vicende che portarono al celebre Esperimento di Milgram, il quale dimostr\u00f2 che chiunque, se sottoposto ad un'autorit\u00e0 che considera indiscutibile, pu\u00f2 arrivare a commettere atti di cui non ci si immaginerebbe mai capaci.\nTrama.\nNel 1961 lo psicosociologo Stanley Milgram conduce una serie di controversi esperimenti comportamentali all'Universit\u00e0 di Yale. Gli esperimenti coinvolgevano gente comune, a cui veniva fatto credere di inviare scosse elettriche ad altre persone, al fine di testare il facile condizionamento dell'essere umano nei confronti dell'autorit\u00e0.\nL'esperimento, portato avanti con la collaborazione di alcuni colleghi, rivela percentuali di sottomissione che sorprendono lo stesso Milgram: infatti, a prescindere dalle condizioni e dal contesto, la maggior parte delle persone selezionate a loro insaputa per il test si piega alle direttive dell'esaminatore, reputandole indiscutibili e motivate dai fini scientifici, il tutto nonostante le suppliche (ovviamente finte) da parte della presunta vittima, la quale arrivava a simulare un infarto nel tentativo di indurre il soggetto esaminato a fermarsi.\nNel mentre, Milgram conosce la sua futura moglie, Sasha, anche se il loro rapporto sar\u00e0 pi\u00f9 volte negli anni messo a dura prova, soprattutto a causa delle reazioni che le pubblicazioni di Stanley suscitano nell'opinione pubblica e nella comunit\u00e0 accademica. Infatti, nonostante le prove inconfutabili portate dai suoi esperimenti, tanto il pubblico quanto gli scienziati rifiutano di riconoscere come vera la teoria del condizionamento, il primo per non vedersi costretto a riconoscersi come una massa ubbidiente nelle mani di un'autorit\u00e0 che pu\u00f2 manovrarne i pensieri a piacimento, i secondi perch\u00e9 nei risultati dell'esperimento vi sarebbe una sorta di \"giustificazione\" nei confronti dei responsabili indiretti di alcuni tra i pi\u00f9 efferati crimini della storia, a cominciare dall'Olocausto.\nA causa di ci\u00f2, la carriera di Stanley non prender\u00e0 mai definitivamente il volo, il tutto nonostante gli ottimi risultati condotti in una serie di altri esperimenti sociologici volti ad approfondire ulteriormente il comportamento del singolo all'interno del proprio contesto abituale, tanto che la maggior parte delle sue teorie verranno comprese e finalmente riconosciute solo dopo la sua morte, avvenuta a New York a soli 51 anni (dovuta, per un curioso scherzo del destino, ad un infarto).\nDistribuzione.\nIl film \u00e8 stato presentato al Sundance Film Festival 2015 il 25 gennaio."}
{"id": "5305373", "revid": "1310927", "url": "https://it.wikipedia.org/wiki?curid=5305373", "title": "Afonso Figueiredo", "text": "Caratteristiche tecniche.\nGioca come terzino sinistro."}
{"id": "5305375", "revid": "827882", "url": "https://it.wikipedia.org/wiki?curid=5305375", "title": "Simon Jeffes", "text": ""}
{"id": "5305378", "revid": "767487", "url": "https://it.wikipedia.org/wiki?curid=5305378", "title": "Daniel Monllor", "text": ""}
{"id": "5305398", "revid": "182193", "url": "https://it.wikipedia.org/wiki?curid=5305398", "title": "FIS Race", "text": ""}
{"id": "5305400", "revid": "433605", "url": "https://it.wikipedia.org/wiki?curid=5305400", "title": "Tell \u2018Uqayr", "text": "Tell 'Uqayr \u00e8 un sito archeologico a nord-est di Babilonia, a circa 60 km a sud della moderna citt\u00e0 di Bagdad, nell'attuale Governatorato di Babil, in Iraq.\nIl sito fu scoperto e scavato durante la seconda guerra mondiale, tra il 1940 ed il 1942, da un gruppo di archeologi del \"Direttorato Generale per le Antichit\u00e0\", sotto la direzione di Seton Lloyd. Gli edifici e i manufatti scoperti risalgono alla cultura di Ubaid, alla cultura di Uruk e alla cultura di Gemdet Nasr; vennero inoltre scoperte quattro tavolette in scrittura pre-cuneiforme.\nA Tell 'Uqayr sono state scoperte le pi\u00f9 antiche pitture murali note, risalenti all'inizio del III millennio a.C.."}
{"id": "5305403", "revid": "599013", "url": "https://it.wikipedia.org/wiki?curid=5305403", "title": "URR (medicina)", "text": "L'URR, sigla di Urea Reduction Ratio (frazione di riduzione dell'urea), in medicina, \u00e8 uno degli indici utilizzati per valutare l'adeguatezza del trattamento nei pazienti sottoposti a emodialisi o dialisi peritoneale. Come l'analogo Kt/V, l'URR prende in considerazione la concentrazione di urea nel plasma del paziente prima e dopo il trattamento per valutarne l'efficienza depurativa. Dal punto di vista matematico il valore dell'URR \u00e8 un numero adimensionale.\nDefinizione.\nformula_1\nLaddove:\nAnche se l'URR si definisce come una frazione, nella pratica il valore ottenuto si moltiplica per 100 cos\u00ec da esprimerlo in forma di percentuale.\nStoria.\nL'URR fu descritto da Lowrie e Lew nel 1991 come metodo per misurare la \"dose dialitica\" correlata agli effetti sul paziente. Questo metodo, di semplice realizzazione, permette di monitorare la dose dialitica somministrata al singolo paziente, ai pazienti di un singolo centro dialisi o a livello regionale e nazionale, poich\u00e9 la misurazione mensile dell'urea plasmatica pre- e post-trattamento \u00e8 una procedura di routine. Esso permette anche agli organismi di controllo sanitario nazionali e internazionali, come lo statunitense USRDS e la Societ\u00e0 europea di nefrologia, dialisi e trapianto (ERA-EDTA), di effettuare controlli di qualit\u00e0 e programmare iniziative per migliorare l'efficienza dialitica.\nRelazione con il Kt/V.\nDal punto di vista matematico l'URR \u00e8 strettamente correlato al Kt/V e ciascuno dei due valori pu\u00f2 essere derivato dall'altro con precisione tanto maggiore quanto pi\u00f9 numerose sono le informazioni disponibili riguardo alla seduta dialitica. \nIl Kt/V \u00e8 un altro metodo per calcolare la dose dialitica somministrata. Come l'URR \u00e8 focalizzato sulla rimozione dell'urea, in base all'assunto che l'urea sia rimossa da un singolo compartimento (volume di distribuzione, \nformula_2) di capacit\u00e0 pressoch\u00e9 uguale al volume dell'acqua corporea, ovvero il 60% del peso corporeo. In realt\u00e0 il volume di distribuzione dell'urea \u00e8 circa il 50% del peso corporeo nelle donne e il 55% negli uomini con malattia renale cronica stadio V (GFR &lt; 15 ml/min). La clearance dell'urea durante la seduta dialitica (formula_3) pu\u00f2 essere espressa come formula_4 or formula_5.Il tempo o formula_6 \u00e8 la durata della seduta dialitica espressa in minuti o in ore. Perci\u00f2 anche formula_7 \u00e8 un volume, che pu\u00f2 essere espresso come formula_8 o formula_9, e rappresenta il volume di sangue (in ml o L) depurato dall'urea durante la seduta dialitica. Poich\u00e9 anche formula_2 \u00e8 un volume, il rapporto fra formula_11 si esprime in formula_12 o formula_13, rendendolo un numero adimensionale.\nAssumendo per semplicit\u00e0 che l'urea sia rimossa da un compartimento di volume fisso e che non sia prodotta, formula_14 \u00e8 correlato a formula_15 dalla seguente equazione:\nformula_16\nIn realt\u00e0 la relazione \u00e8 pi\u00f9 complessa poich\u00e9 l'acqua viene rimossa durante la dialisi, ragion per cui \"V\" si riduce, e poich\u00e9 una piccola quantit\u00e0 di urea viene prodotta durante la seduta. Entrambi questi fattori concorrono a rendere i valori di urea post-dialitica pi\u00f9 alti di quanto atteso e l\"'URR\" pi\u00f9 basso quando si usa l'equazione semplificata riportata sopra.\nUna relazione pi\u00f9 accurata tra \"URR\" e \"Kt/V\" si pu\u00f2 derivare dal modello a compartimento singolo e volume variabile della cinetica dell'urea. A tal proposito \u00e8 possibile usare un'equazione semplificata che d\u00e0 risultati comprabili a quelli ottenuti con il modello formale della cinetica dell'urea (UKM) per trattamenti di durata compresa tra 2 e 6 ore e per Kt/V compresi fra 0.7 e 2.0.\nformula_17\nIl termine formula_18 \u00e8 funzione della durata della seduta dialitica (t), e serve a correggere l'equazione per la quantit\u00e0 di urea generata durante la seduta dialitica. Il secondo termine, formula_19 corregge per l'urea rimossa dall'organismo a causa della contrazione del volume plasmatico.\nPoich\u00e9 formula_20 si pu\u00f2 approssimare a formula_21, laddove UF = ultrafiltrato rimosso durante la dialisi (equivalente alla perdita di peso durante il trattamento) e W = peso corporeo al termine della seduta, e poich\u00e9 le sedute dialitiche effettuate 3 volte a settimana durano circa 3.5 ore, l'equazione precedente pu\u00f2 essere semplificata come segue:\nformula_22\nLinee guida.\nSecondo la KDOQI, la maggiore autorit\u00e0 scientifica statunitense in campo nefrologico, nello schema classico di trattamento dialitico con 3 sedute a settimana un \"URR\" del 65% \u00e8 considerato la dose minima accettabile. \nCon schemi dialitici che prevedono sedute pi\u00f9 frequenti \u00e8 ammissibile un URR pi\u00f9 basso. Valori inferiori al minimo raccomandato sono ammissibili anche per pazienti che conservano un certo grado di funzione renale."}
{"id": "5305405", "revid": "158913", "url": "https://it.wikipedia.org/wiki?curid=5305405", "title": "Scott Gordon Jurek", "text": ""}
{"id": "5305406", "revid": "117088383", "url": "https://it.wikipedia.org/wiki?curid=5305406", "title": "Tempesta di ghiaccio (meteorologia)", "text": "La tempesta di ghiaccio \u00e8 un fenomeno meteorologico che avviene in occasione di forti rovesci di pioggia sopraffusa.\nSecondo il Servizio Meteorologico Nazionale Statunitense, una tempesta di ghiaccio si definisce tale quando se ne accumula almeno 6,4 mm (1\u20444 di pollice) durante una tempesta.\nNegli Stati Uniti abitualmente non sono tempeste violente, ma piogge sottili che avvengono ad una temperatura lievemente inferiore a 0\u00a0\u00b0C.\nFormazione.\nLa formazione del ghiaccio inizia con uno strato di aria con una temperatura superiore a quella di congelazione dell'acqua che si trova al di sopra di uno sottile strato d'aria, lievemente sotto al punto di congelamento. La precipitazione fonde nello strato caldo, ma poi si ricongela nello strato pi\u00f9 freddo. Le gocce possono cadere come acquaneve oppure come gocce d'acqua che arrivano al suolo con una temperatura inferiore al punto di congelamento; un fenomeno chiamato sottoraffreddamento. Quando le gocce sottoraffreddate solidificano al suolo o su qualsiasi altro oggetto con temperatura sotto al punto di fusione (linee elettriche, alberi, ecc...), allora formano una coperta di ghiaccio che si va ispessendo durante la precipitazione.\nLa maggior parte delle tempeste di ghiaccio avvengono nel nord-ovest del Nordamerica. Nel febbraio 1994, una tempesta di ghiaccio si spinse fino al sud del Mississippi, accumulando uno strato di ghiaccio dai 25\u00a0mm ai 37\u00a0mm e fu reputata la tempesta di ghiaccio pi\u00f9 catastrofica nell'area di Spokane dal 1940."}
{"id": "5305409", "revid": "125355262", "url": "https://it.wikipedia.org/wiki?curid=5305409", "title": "UFC 183", "text": "UFC 183: Silva vs. Diaz \u00e8 stato un evento di arti marziali miste tenuto dalla Ultimate Fighting Championship svolto il 31 gennaio 2015 al MGM Grand Garden Arena di Las Vegas, Stati Uniti.\nRetroscena.\nL'incontro principale della card vide affrontarsi, nella categoria dei pesi medi, la leggenda Anderson Silva e Nick Diaz. Questo fu il primo incontro disputato da Silva dopo l'infortunio subito alla gamba all'evento UFC 168.\nL'incontro dei pesi mosca tra Ian McCall e John Lineker, inizialmente programmato per l'evento e successivamente cancellato a causa di un'infezione sanguigna contratta da McCall, venne inserito per quest'evento.\nIl match tra Ed Herman e Derek Brunson venne spostato da a quest'evento, a causa di un'infezione intestinale da parte di Brunson.\nDurante la verifica del peso, sia Kelvin Gastelum e sia John Lineker superarono il limite di peso della categoria a cui appartenevano. Gastelum pes\u00f2 alla bilancia 81.65 kg e dopo lunghe negoziazioni il match venne confermato con una detrazione del 30% dallo stipendio di Gastelum. Mentre Lineker, che manc\u00f2 precedentemente il limite di peso per ben 3 volte, pes\u00f2 58.97 kg e nonostante ci\u00f2 il match non venne cancellato ma gli furono detratti il 30% dello stipendio. A seguito di questi eventi il presidente Dana White decise di spostare entrambi gli atleti in categorie di peso superiori a quelle attuali.\nIl match tra Jimy Hettes e Diego Brand\u00e3o, organizzato per la card preliminare dell'evento, venne cancellato a causa di problemi medici da parte di Hettes avuti prima dell'inizio dell'evento.\nIl 3 febbraio venne annunciato che gli atleti coinvolti nel main event fallirono il test anti-doping. Anderson Silva fall\u00ec il test preliminare della commissione atletica del Nevada del 9 gennaio; infatti fu trovato positivo allo drostanolone, uno steroide anabolizzante. Silva fu trovato positivo anche all'androsterone, una forma di testosterone endogeno un'altra sostanza vietata dalla commissione del Nevada. Il 19 gennaio e la notte prima dell'evento, Silva pass\u00f2 i due test anti-doping. Dall'altro lato, Nick Diaz fu trovato positivo alla marijuana con una quantit\u00e0 superiore a quella consentita. Questa fu la terza volta in cui Diaz fall\u00ec il test della marijuana.\nPremi.\nI lottatori premiati ricevettero un bonus di 50.000 dollari.\nLegenda:"}
{"id": "5305410", "revid": "1728", "url": "https://it.wikipedia.org/wiki?curid=5305410", "title": "Andrea Tiraquello", "text": ""}
{"id": "5305422", "revid": "1442080", "url": "https://it.wikipedia.org/wiki?curid=5305422", "title": "Continental Basketball Association 2006-2007", "text": "La stagione CBA 2006-2007 fu la 61\u00aa della Continental Basketball Association. Parteciparono 8 squadre divise in due gironi.\nRispetto alla stagione precedente, si aggiunsero i Butte Daredevils, i Great Falls Explorers, gli Indiana Alley Cats, i Pittsburgh Xplosion e gli Utah Eagles. I Dakota Wizards, gli Idaho Stampede e i Sioux Falls Skyforce si trasferirono nella NBA Development League, i Gary Steelheads si trasferirono nella USBL, mentre i Michigan Mayhem e i Rockford Lightning scomparvero.\nGli Utah Eagles non terminarono la stagione.\nVenne disputata una finale al meglio delle cinque partite tra le prime delle due \"division\"."}
{"id": "5305423", "revid": "124123", "url": "https://it.wikipedia.org/wiki?curid=5305423", "title": "Giuseppe Vizzotto Alberti", "text": "Biografia.\nMuove i primi passi in campo artistico sotto la guida di Giorgio Martini, padre dell'artista Alberto, che lo incoraggia agli studi. Nato in una famiglia di decoratori, vive a Oderzo fino al 1881 quando si iscrive all'Accademia di belle arti di Venezia allora guidata da Pompeo Marino Molmenti che lo indirizza al vero.\nRiprendendo il filone neo-settecentista e favrettiano, Giuseppe Vizzotto dedica il proprio rigore compositivo e tecnico soprattutto a scene aneddotiche e di genere, ritratti e paesaggi ispirati a quel clima. Tecnicamente molto preparato \u00e8 piuttosto richiesto come decoratore di interni: tra le sue realizzazioni, si ricorda l'affresco dell'abside del Santuario di S.Maria Dei Miracoli a Motta di Livenza, di cui progetta anche la ricostruzione architettonica e decorativa. Espone a diverse mostre nazionali - tra cui Venezia 1887 e Bologna 1888 - distinguendosi alla Triennale di Brera del 1894.\nDal 1895 partecipa a quasi tutte le edizioni delle Biennali internazionali, fino alla sua morte. Decorer\u00e0 usando la tecnica dell'encausto la Torre di San Martino della Battaglia con scene di ispirazione storica a tema garibaldino, per le quali otterr\u00e0 il riconoscimento della Croce al merito dal Re Umberto I. L'opera Sotto la pioggia, legata al filone sentimentale di Luigi Nono viene acquisita dal Re per la Galleria Nazionale d'Arte Moderna cui afferir\u00e0 anche il lavoro neo-cinquecentesco, con aperture preraffaellite, Il cardo selvatico (1895-1896). Affresca la sala del Consiglio provinciale di Venezia, incaricato dal Comune (1896), insieme a Vincenzo De Stefani.\nPer quanto riguarda il restauro, interverr\u00e0 nella decorazione di Palazzo Ravagnan a Chioggia. Lascer\u00e0 diversi schizzi e bozzetti, tra i quali diversi studi per il soffitto di Palazzo Stucky a Venezia, per la Prefettura di Venezia e quella di Nizza, per la Chiesa di San Polo di Piave e per il Santuario di Motta di Livenza, per il Salone Centrale della Banca d'Italia di Venezia, molti dei quali sono raccolti presso la Pinacoteca Alberto Martini di Oderzo. Sue opere sono presenti anche presso altre collezioni pubbliche, quali Ca' Pesaro a Venezia ed i Musei di Treviso, Padova e Udine."}
{"id": "5305441", "revid": "36426", "url": "https://it.wikipedia.org/wiki?curid=5305441", "title": "Dinocrates", "text": ""}
{"id": "5305442", "revid": "36426", "url": "https://it.wikipedia.org/wiki?curid=5305442", "title": "Dinocrate", "text": ""}
{"id": "5305444", "revid": "599013", "url": "https://it.wikipedia.org/wiki?curid=5305444", "title": "Somebody Lied", "text": ""}
{"id": "5305447", "revid": "287204", "url": "https://it.wikipedia.org/wiki?curid=5305447", "title": "Butte Daredevils", "text": "I Butte Daredevils sono stati una franchigia di pallacanestro della CBA, con sede a Butte, nel Montana.\nParteciparono a due stagioni CBA, non qualificandosi mai per i play-off. Si sciolsero nell'agosto del 2008."}
{"id": "5305453", "revid": "125354065", "url": "https://it.wikipedia.org/wiki?curid=5305453", "title": "Tommaso De Vigilia", "text": "Biografia.\nOriginario di Palermo, dato che si firmava \"civis Panorm\", \"Panormita\" o anche \"pictoris de urbe Panormi\", fu uno dei protagonisti della pittura siciliana per oltre mezzo secolo. Perduti i lavori pi\u00f9 antichi ricordati nei documenti, non si pu\u00f2 risalire alla sua formazione artistica, anche se la tradizione vuole che si sia svolta nella bottega di Gaspare da Pesaro.\nIl suo lavoro principale \u00e8 una \"Madonna col Bambino e santi\", ora alla Galleria regionale della Sicilia di Palermo, opera firmata e datata 1486, denota la presenza di ricordi pi\u00f9 arcaici e la volont\u00e0 di inserirsi in quel nodo culturale che lega fatti marchigiani, provenzali e catalani. Questa caratteristica \u00e8 presente in tutta la sua produzione, anche se in qualche opera si pu\u00f2 trovare qualche suggestione derivata da Antonello da Messina. Le sue opere si conservano soprattutto a Palermo: \"San Nicola di Bari\" del 1488, \"San Giovanni Evangelista\", affreschi del 1492 staccati gi\u00e0 a Risalaimi, ora Galleria regionale della Sicilia, \"Madonna col Bambino, angeli musicanti e santi\", ora nella collezione Tasca e \"Battesimo di Cristo\", ora nella collezionale Santocanale.\nOpere.\nPalermo e provincia.\nPalermo.\nGalleria regionale della Sicilia di \u00abPalazzo Abatellis\u00bb:\nCattedrale metropolitana primaziale della Santa Vergine Maria Assunta:"}
{"id": "5305456", "revid": "287204", "url": "https://it.wikipedia.org/wiki?curid=5305456", "title": "Great Falls Explorers", "text": "I Great Falls Explorers sono stati una franchigia di pallacanestro della CBA, con sede a Great Falls, nel Montana.\nParteciparono a due stagioni CBA, non qualificandosi mai per i play-off. Si sciolsero dopo la stagione 2007-08."}
{"id": "5305480", "revid": "153409", "url": "https://it.wikipedia.org/wiki?curid=5305480", "title": "Isola del Natale", "text": ""}
{"id": "5305484", "revid": "287204", "url": "https://it.wikipedia.org/wiki?curid=5305484", "title": "Utah Eagles", "text": "Gli Utah Eagles sono stati una franchigia di pallacanestro della CBA, con sede a Taylorsville, nello Utah.\nParteciparono alla stagione 2006-07, ma fallirono prima della fine della stagione, il 17 febbraio 2007, quando avevano un record di 6-18."}
{"id": "5305494", "revid": "287204", "url": "https://it.wikipedia.org/wiki?curid=5305494", "title": "Indiana Alley Cats", "text": "Gli Indiana Alley Cats sono stati una franchigia di pallacanestro della ABA 2000 e della CBA, con sede ad Anderson, nell'Indiana.\nNacquero a Indianapolis nel 2005, ma si spostarono subito ad Anderson. Parteciparono alla stagione ABA 2000\u00a02005-06, per trasferirsi l'anno successivo nella CBA. Scomparvero al termine della stagione."}
{"id": "5305497", "revid": "300067", "url": "https://it.wikipedia.org/wiki?curid=5305497", "title": "Indiana Alleycats", "text": ""}
{"id": "5305501", "revid": "1573940", "url": "https://it.wikipedia.org/wiki?curid=5305501", "title": "Penelopides samarensis", "text": "Il bucero di Samar (Penelopides samarensis ) \u00e8 un uccello della famiglia dei Bucerotidi. Il suo areale \u00e8 limitato ad alcune isole delle Filippine e, come tutti i buceri, nidifica nelle cavit\u00e0 degli alberi: la femmina, all'interno della cavit\u00e0, mura l'ingresso della camera di cova ad eccezione di una stretta fessura, attraverso la quale il maschio rifornisce di cibo lei e i nidiacei.\nDescrizione.\nIl bucero di Samar \u00e8 uno dei buceri pi\u00f9 piccoli: il suo corpo misura 45 centimetri di lunghezza. La coda del maschio misura in media 19,9 centimetri, la coda della femmina \u00e8 leggermente pi\u00f9 corta, misurando 17,9 centimetri. Il becco del maschio misura in media 10,1 centimetri, quello della femmina \u00e8 leggermente pi\u00f9 corto, 8,1 centimetri in media. I due sessi differiscono anche per quanto riguarda il peso. I maschi pesano in media 509 grammi, le femmine 422 grammi. Il dimorfismo sessuale \u00e8 cos\u00ec pronunciato che i due sessi possono essere facilmente distinti anche sul campo.\nI maschi hanno petto, collo e testa di colore bianco-giallastro; il resto del corpo \u00e8 nero. Le copritrici caudali superiori, tuttavia, sono di colore bruno-rossastro pallido. Quest'ultima \u00e8 una caratteristica propria del bucero di Mindanao, e, per tale motivo, il bucero di Samar \u00e8 stato per lungo tempo considerato una sua sottospecie. Nelle femmine, invece, anche collo, petto e testa sono neri; le zone prive di piume sulla faccia sono di colore blu pallido. Nel maschio, invece, le zone prive di piume intorno agli occhi sono beige, mentre la pelle nuda della gola \u00e8 nera. Mentre il maschio ha zampe e piedi marrone scuro, la femmina li ha neri.\nIl bucero di Samar \u00e8 l'unica specie di bucero presente nel suo areale.\nBiologia.\nLe abitudini del bucero di Samar sono state esaminate solo superficialmente. Vive da solo o in coppia, ma occasionalmente, sugli alberi da frutto, pu\u00f2 essere avvistato anche in piccoli gruppi fino a 12 individui. Si ritiene che sia onnivoro come la stragrande maggioranza dei buceri. I fichi svolgono un ruolo importante nella dieta, ma probabilmente si nutre anche di artropodi e di piccoli vertebrati.\nDue femmine prossime alla nidificazione sono state osservate in aprile e maggio. Un esemplare in cattivit\u00e0 depose una covata di tre uova. Sempre in cattivit\u00e0, entrambi i \"partner\" sono stati visti collaborare alla muratura dell'ingresso alla camera di nidificazione. La femmina lascia il nido prima dei giovani. Questo comportamento \u00e8 stato osservato in molte specie di bucero.\nDistribuzione e habitat.\nIl bucero di Samar \u00e8 presente sull'isola filippina di Samar e sulle pi\u00f9 piccole Leyte e Bohol. La topografia di Samar \u00e8 caratterizzata da un terreno di basse colline che al centro si innalza fino a 800 metri sul livello del mare. Il fiume pi\u00f9 grande di Samar \u00e8 il Catubig, che nasce nella zona centro-settentrionale dell'isola e sfocia nel mar delle Filippine. Nel sud-est dell'isola c'\u00e8 una catena montuosa caratterizzata da fenomeni carsici; qui si trova il parco nazionale di Sohoton, che fa parte del pi\u00f9 esteso parco naturale di Samar. Su tutte e tre le isole dove \u00e8 presente il bucero, la principale minaccia alla sua sopravvivenza \u00e8 la crescente deforestazione. Alla fine del XX secolo, le foreste coprivano ormai soltanto il 30% di Samar, il 20% di Leyte e il 10% di Bohol.\nIl bucero di Samar \u00e8 una specie forestale. Vive nelle foreste primarie ed \u00e8 particolarmente comune nelle radure e lungo i bordi delle foreste. In casi eccezionali, si pu\u00f2 incontrare anche su alberi da frutto isolati se non sono troppo lontani dalla foresta."}
{"id": "5305503", "revid": "1543377", "url": "https://it.wikipedia.org/wiki?curid=5305503", "title": "Little man computer", "text": "Il Little Man Computer (LMC, letteralmente L'omino-computer) \u00e8 un modello di computer a istruzioni, creato dal dottor Stuart Madnick nel 1965.\nViene generalmente usato come mezzo di istruzione, perch\u00e9 rappresenta un semplice computer con Architettura di von Neumann, la base di ogni computer contemporaneo. Pu\u00f2 essere programmato sia in linguaggio macchina sia in linguaggio Assembly.\nArchitettura di sistema.\nL'idea di base del LMC \u00e8 la seguente: si immagina un omino chiuso in una stanzetta (o direttamente dentro il computer). Da un lato della stanza, ci sono 100 buche delle lettere (che rappresentano la memoria del computer), numerate da 0 a 99. Ognuna di esse pu\u00f2 contenere un'istruzione oppure un dato, codificati con 3 caratteri numerici, dal valore 000 al valore 999.\nDall'altro lato della stanza ci sono invece due ulteriori buche delle lettere, chiamate INBOX e OUTBOX, usate per ricevere dati e trasmetterli in uscita. Al centro della stanza c'\u00e8 una sorta di scrivania da lavoro con un calcolatrice che ha solo due semplici funzioni: addizione e sottrazione. La calcolatrice rappresenta l'accumulatore. Assieme alla calcolatrice \u00e8 presente un contatore azzerabile, che rappresenta il Program Counter.\nIl Program Counter contiene l'indirizzo della prossima istruzione che l'Omino dovr\u00e0 portare a termine. In condizioni normali, non appena tale istruzione viene eseguita, il Program Counter viene incrementato di 1: in questo modo l'Omino svolger\u00e0 tutte le istruzioni in sequenza. \u00c8 per\u00f2 possibile attraverso istruzioni di salto codificare istruzioni di iterazione (cicli), o anche strutture di selezione condizionata del tipo codice_1, queste ultime semplicemente settando il Program Counter a una specifica istruzione se qualche particolare condizione \u00e8 verificata, ad esempio se il valore mostrato dalla calcolatrice \u00e8 zero oppure \u00e8 positivo.\nProprio come nell'Architettura di von Neumann, la memoria contiene sia istruzioni sia dati, bisogna quindi fare attenzione a fermare il contatore quando si raggiunge un indirizzo contenente dei dati, o l'Omino li considerer\u00e0 istruzioni e tenter\u00e0 di trattarli come tali.\nPer utilizzare l'LMC, l'utente immette dei dati nelle buche delle lettere e poi segnala all'Omino di cominciare l'esecuzione. L'Omino comincer\u00e0 dall'istruzione contenuta nell'indirizzo di memoria numero zero: in questo modo, resettando il Program Counter a zero si riavvia il programma.\nCiclo d'esecuzione.\nPer eseguire un programma, l'Omine svolge i seguenti passi:\nComandi.\nAnche se l'LMC in realt\u00e0 rappresenta il lavoro di un processore binario, \u00e8 stato scelto di utilizzare numeri decimali per semplicit\u00e0 e per venire incontro agli studenti che potrebbero non essere accostumati a lavorare con il sistema binario o esadecimale.\nIstruzioni.\nAlcuni simulatori di LMC sono programmati direttamente con istruzioni numeriche a tre cifre, altri con codici o etichette mnemoniche (sempre di 3 caratteri). In entrambi i casi, il numero di istruzioni \u00e8 comunque molto limitato (\"circa dieci istruzioni\") per semplificarne la comprensione. Se l'LMC \u00e8 del tipo che utilizza etichette mnemoniche, queste sono convertite in codici a tre cifre durante la compilazione del programma. La prima cifra di un'istruzione numerica rappresenta il comando da eseguire, e le ultime due cifre l'indirizzo di memoria della buca delle lettere legata a quel comando\nLa tabella sottostante mostra un insieme di istruzioni numeriche tipico e le relative etichette mnemoniche.\nEsempi.\nUso dei codici di istruzione numerici.\nQuesto semplice programma (dall'istruzione 901 all'istruzione 000) \u00e8 stato scritto usando solo codici numerici. Il programma accetta due numeri come input e produce la loro differenza come output. L'esecuzione comincia alla casella 00 e finisce alla casella 07. Successivamente verranno discussi gli svantaggi di usare istruzioni a codice numerico per programmare l'LMC.\nUso di istruzioni con etichette e codici mnemonici.\nL'Assembly \u00e8 un linguaggio di programmazione a basso livello che usa codici mnemonici ed etichette al posto di codici numerici. Nonostante l'LMC faccia ne faccia un uso limitato, si nota subito la convenienza di utilizzare tali codici dall'esempio sottostante, che \u00e8 il programma appena presentato (sottrazione di due numeri) riscritto in linguaggio assembly: non \u00e8 pi\u00f9 necessario che il programmatore memorizzi un insieme di codici numerici anonimi, ma pu\u00f2 programmare usando dei codici mnemonici pi\u00f9 facili da ricordare. Se tali codici rappresentano istruzioni che coinvolgono indirizzi di memoria (ad esempio istruzioni di salto o di caricamento e salvataggio dei dati), un'etichetta viene impiegata per identificare l'indirizzo di memoria.\n INP\n STA FIRST\n INP\n STA SECOND\n LDA FIRST\n SUB SECOND\n OUT\n HLT\n FIRST DAT\n SECOND DAT\nEtichette.\nSenza le etichette il programmatore dovrebbe calcolare manualmente gli indirizzi di memoria: nell'esempio fatto usando i codici numerici, se una nuova istruzione venisse inserita prima dell'ultima istruzione (HLT), l'istruzione di HLT, attualmente situata all'indirizzo 07, verrebbe spostata all'indirizzo 08 (gli indirizzi vengono etichettati a partire dallo 00). Supponendo che l'utente inserisca 600 come primo input, l'istruzione 308 farebbe s\u00ec che questo valore venisse immagazzinato alla casella di indirizzo 08 e sovrascriverebbe l'istruzione 000 (l'HLT). Dal momento che l'istruzione 600 significa \"salta alla casella di indirizzo 00\", il programma, anzich\u00e9 fermarsi, finirebbe in un ciclo infinito, ricominciando dall'istruzione iniziale (alla casella 00) e tornandoci sempre alla fine (grazie all'istruzione 600, erroneamente memorizzata al posto dell'HLT).\nPer sopperire a questa eventualit\u00e0, molti linguaggi assembly (\"compreso il modello LMC\") combinano i codici mnemonici con delle etichette. Un'etichetta \u00e8 semplicemente una parola usata sia per identificare un indirizzo di memoria dove \u00e8 immagazzinata un'istruzione o dei dati, sia per riferirsi a tale indirizzo all'interno di un'istruzione.\nQuando il programma \u00e8 compilato dall'assembler:\nNell'esempio in assembly che usa codici mnemonici ed etichette, se una nuova istruzione venisse inserita prima dell'istruzione finale di HLT allora l'indirizzo di memoria etichettata FIRST diventerebbe 09 anzich\u00e9 08 e l'istruzione STA FIRST verrebbe convertita in 309 (STA 09) anzich\u00e9 in 308 (STA 08) quando il programma verrebbe compilato.\nQuindi le etichette vengono usate per:\nEsempio.\nQuesto programma riceve un numero in input dall'utente e lo decrementa di uno fino ad arrivare a zero.\n INP\n LOOP SUB ONE // Etichetta l'indirizzo di memoria con LOOP, l'istruzione poi sottrarr\u00e0 il valore immagazzinato all'indirizzo etichettato ONE dall'accumulatore\n OUT\n BRZ QUIT // Se il valore nell'accumulatore \u00e8 0, salta all'indirizzo etichettato QUIT\n BRA LOOP // Se il valore nell'accumulatore \u00e8 diverso da 0, salta all'indirizzo etichettato LOOP\n QUIT HLT // Etichetta questo indirizzo di memoria con QUIT\n ONE DAT 1 // Immagazzina il valore 1 in questo indirizzo, e lo etichetta come ONE (dichiarazione di una variabile)\nQuesto programma riceve un numero in input dall'utente, lo eleva al quadrato e lo emette come output, poi ripete richiedendo un nuovo numero. Inserire 0 farebbe terminare il programma.\n(\"Nota: un input che producesse in output un valore superiore a 999 causerebbe un errore nel programma a causa del limite di cifre consentito dal modello LMC\").\n START LDA ZERO // Inizializza per riproduzioni multiple del programma\n STA RESULT\n STA COUNT\n INP // Input dell'utente\n BRZ END // Salta all'etichetta END se l'input = 0\n STA VALUE // Immagazzina input in VALUE\n LOOP LDA RESULT // Carica RESULT\n ADD VALUE // Somma VALUE, ovvero l'input dell'utente, a RESULT\n STA RESULT // Immagazzina il nuovo RESULT\n LDA COUNT // Carica COUNT\n ADD ONE // Somma ONE a COUNT\n STA COUNT // Immagazzina il nuovo COUNT\n SUB VALUE // Sottrae l'input dell'utente, VALUE, da COUNT\n BRZ ENDLOOP // Se \u00e8 zero (VALUE \u00e8 stato aggiunto a RESULT un numero VALUE di volte), salta a ENDLOOP\n BRA LOOP // Salta a LOOP per continuare ad aggiungere VALUE a RESULT\n ENDLOOP LDA RESULT // Carica RESULT\n OUT // Produce in output RESULT\n BRA START // Salta a START per l'inizializzazione e per ricevere un nuovo input VALUE\n END HLT // HALT - zero \u00e8 stato immesso come input, quindi esco\n RESULT DAT // Calcola il risultato (0 di default)\n COUNT DAT // Contatore (0 di default)\n ONE DAT 1 // Costante, di valore 1\n VALUE DAT // Input dell'utente, ovvero il valore da elevare al quadrato (0 di default)\n ZERO DAT // Costante, di valore 0 (0 di default)\n\"Nota: Se nessun valore \u00e8 specificato dopo un'istruzione DAT, di default viene immagazzinato 0.\""}
{"id": "5305506", "revid": "1573940", "url": "https://it.wikipedia.org/wiki?curid=5305506", "title": "Penelopides mindorensis", "text": "Il bucero di Mindoro (Penelopides mindorensis ) \u00e8 un uccello della famiglia dei Bucerotidi originario del Sud-est asiatico.\nNel 2016 il bucero di Mindoro \u00e8 stato valutato dalla Lista Rossa delle specie minacciate della IUCN come \u00abspecie in pericolo\u00bb (\"Endangered\").\nDescrizione.\nIl bucero di Mindoro \u00e8 un bucero relativamente piccolo con una lunghezza del corpo di 45 centimetri. La coda del maschio misura in media 20,3 centimetri, la coda della femmina \u00e8 leggermente pi\u00f9 corta, misurando 19,4 centimetri. Il becco del maschio misura in media 10 centimetri, quello della femmina \u00e8 leggermente pi\u00f9 corto, 9 centimetri in media. Il livello di dimorfismo sessuale \u00e8 cos\u00ec basso, anche rispetto a quello delle altre specie del genere \"Penelopides\", che \u00e8 pressoch\u00e9 impossibile distinguere i due sessi nelle osservazioni sul campo.\nMaschio.\nLa testa, il collo e la parte inferiore del corpo sono di colore bianco-giallastro. La regione auricolare e la gola sono nere. La parte superiore del corpo e le ali sono di colore nero, con una lucentezza verde metallico. La coda \u00e8 color rosso mattone; le penne timoniere terminano con una macchia nera all'estremit\u00e0, pi\u00f9 grande sulle timoniere esterne.\nIl becco \u00e8 nero, con la punta gialla e una serie di strisce gialle sul ramo superiore. Il casco \u00e8 costituito da una cresta bassa che termina a met\u00e0 del becco. La pelle nuda attorno agli occhi e la zona nuda della gola sono color carne. Gli occhi sono bruno-rossastri, le zampe e i piedi sono marrone scuro.\nFemmina e giovane.\nLe femmine adulte hanno un piumaggio che ricorda in gran parte quello dei maschi. Nel complesso, per\u00f2, sono un po' pi\u00f9 piccole e hanno un casco sul becco meno sviluppato. La pelle senza piume della faccia \u00e8 blu e gli occhi sono di colore castano chiaro.\nGli esemplari giovani sono identici agli adulti, dai quali si differenziano solo per il becco un po' pi\u00f9 rugoso.\nBiologia.\nIl bucero di Mindoro viene avvistato per lo pi\u00f9 in coppia, meno di frequente in gruppi composti al massimo da quattro individui. Va generalmente in cerca di cibo ai margini della foresta.\nLa biologia riproduttiva di questa specie non \u00e8 ancora stata studiata nei dettagli.\nDistribuzione e habitat.\nCome \u00e8 possibile dedurre dal nome, questa specie vive unicamente sull'isola di Mindoro, dove \u00e8 l'unica specie di bucero presente.\nVive nelle foreste primarie sempreverdi di pianura, ma occasionalmente si sposta nelle foreste secondarie. La forte diminuzione del manto forestale di quest'isola delle Filippine \u00e8 a causa della grave situazione in cui si trova oggi questa specie. Attualmente l'isola ha una superficie forestale pari a 120 chilometri quadrati e quel che rimane delle foreste di pianura \u00e8 altamente frammentato. A peggiorare di pi\u00f9 le cose contribuisce il fatto che la specie sia anche oggetto di caccia."}
{"id": "5305517", "revid": "1061635", "url": "https://it.wikipedia.org/wiki?curid=5305517", "title": "IK Frej", "text": ""}
{"id": "5305522", "revid": "1573940", "url": "https://it.wikipedia.org/wiki?curid=5305522", "title": "Anthracoceros montani", "text": "Il bucero delle Sulu (Anthracoceros montani ()) \u00e8 una rara specie di uccello della famiglia dei Bucerotidi.\nDescrizione.\nIl bucero delle Sulu raggiunge una lunghezza massima di 70 centimetri. La cosa \u00e8 bianca. Il piumaggio, il becco, la pelle glabra della faccia e il casco sono neri. Il dorso e le ali, anch'essi neri, presentano una sfumatura verdastra. L'iride \u00e8 color crema nei maschi e marrone scuro nelle femmine. Il becco dei giovani, privo di casco, ha la punta di colore chiaro.\nBiologia.\nIl bucero delle Sulu vive nelle foreste primarie di Dipterocarpacee, preferibilmente sui pendii delle montagne. Si nutre di bacche e frutti e necessita di grandi alberi per nidificare.\nDistribuzione e habitat.\nIn passato il bucero delle Sulu era presente su tre isole dell'arcipelago delle Sulu, Sanga-Sanga, Jolo e Tawi-Tawi, ma oggi si trova unicamente a Tawi-Tawi.\nConservazione.\nAncora comune nel XIX secolo, il bucero delle Sulu \u00e8 oggi una delle specie di uccelli pi\u00f9 rare delle Filippine. Nel 1999 ne furono censiti solamente 40 esemplari. Le cause principali della sua rarit\u00e0 sono la distruzione dell\"habitat\" e la caccia. Le isole di Jolo e di Sanga-Sanga sono state quasi completamente disboscate e a Tawi-Tawi questi uccelli vengono usati come bersaglio dai militari. Inoltre, i nidiacei vengono catturati per essere mangiati. Un censimento effettuato nel 2019 ha registrato la presenza di appena 27 esemplari."}
{"id": "5305526", "revid": "1452073", "url": "https://it.wikipedia.org/wiki?curid=5305526", "title": "Fantasy Life", "text": "Fantasy Life \u00e8 un videogioco di ruolo sviluppato da Level-5 per Nintendo 3DS, e pubblicato in Europa da Nintendo il 26 settembre 2014.\nSviluppo e pubblicazione.\nNello sviluppo del gioco, che originariamente sarebbe dovuto uscire su Nintendo DS, la Level-5 ha goduto del supporto di altre due case: \"Brownie Brown\" e \"h.a.n.d.\".\n\"Fantasy Life\" \u00e8 uscito in Giappone il 27 dicembre 2012, in Nord America il 24 ottobre 2014, e in Australasia il 27 settembre 2014. Il 10 aprile 2013, Level-5 ha dichiarato che il gioco, dalla data di uscita, ha venduto pi\u00f9 di 300.000 copie in Giappone.\nIl 25 luglio 2013, \u00e8 uscita in Giappone una versione espansa del gioco, intitolata \"Fantasy Life Link!\". Ogni nuova aggiunta inserita in questa riedizione, \u00e8 stata in seguito inclusa nella versione internazionale del gioco, ad eccezione del DLC \"Origin Island\".\nAmbientazione.\n\"Fantasy Life\" \u00e8 ambientato a Reveria, un mondo fantastico che attinge da un immaginario medioevale, composto da vaste pianure erbose, alte colline innevate, grandi arcipelaghi marittimi, e varie citt\u00e0 e nazioni. Di seguito, saranno elencati alcuni dei luoghi pi\u00f9 rappresentativi.\nMestieri.\nIn \"Fantasy Life\", il giocatore pu\u00f2 far apprendere al proprio personaggio 12 mestieri; inizialmente, durante la creazione del proprio alter ego virtuale, dovr\u00e0 sceglierne uno tra i vari disponibili, ma in seguito, durante la partita, potr\u00e0 sempre decidere di cambiarlo. Nel dettaglio, i mestieri sono:\nOgni mestiere, insegna al personaggio nuove abilit\u00e0, salire di rango e inoltre gli permette di usare nuovi oggetti o nuovi capi di abbigliamento, e di esaudire particolari richieste da parte dei popolani. Il DLC aggiunge un nuovo rango: Divinit\u00e0 .\nColonna sonora.\nLa colonna sonora del gioco \u00e8 composta da Nobuo Uematsu, celebre autore di musiche per videogiochi. \u00c8 stata pubblicata in Giappone il 13 marzo 2013, in un cofanetto contenente due cd."}
{"id": "5305528", "revid": "729019", "url": "https://it.wikipedia.org/wiki?curid=5305528", "title": "Engelsmanplaat", "text": "Engelsmanplaat (in frisone \"De Kalkman\") \u00e8 una piccola isola dei Paesi Bassi situata nel Mare dei Wadden costituita da un banco di sabbia. Fa parte della municipalit\u00e0 di Noardeast-Frysl\u00e2n nella provincia della Frisia. Geograficamente l'isola fa parte dell'Arcipelago delle Isole Frisone Occidentali situata a nord del paese. L'isola \u00e8 situata tra le isole di Ameland e Schiermonnikoog, \u00e8 protetta dalla forza del mare aperto dalle dune dell'antistante isola di Rif e dista circa 5\u00a0km dalla costa continentale.\nStoria.\nNel corso del tempo l'isola, da sempre disabitata, si \u00e8 ridotta di dimensioni. Dal 1500, quando era ancora abbastanza grande, ha subito una grande erosione, anche a causa dell'opera umana. La chiusura nel 1969 del Lauwerszee, ha avuto una grande influenza su tutti i banchi di sabbia tra Ameland e Schiermonnikoog, e quindi su Engelsmanplaat. A partire dal 1985, l'erosione si \u00e8 particolarmente accentuata nel lato orientale, facendo ipotizzare che l'isola potrebbe scomparire completamente per la fine del XXI secolo.\nNel corso dei secoli, l'isola \u00e8 stata conosciuta con diversi nomi. Sulle vecchie carte appare con i nomi \"Ingelsche Plaet\", \"Langhe Sandt\", \"'t Hooge Sandt\", \"Hooghe Bench\" e \"Jouerman\". L'attuale nome risale probabilmente a un evento che ha avuto luogo nel 1708: in quell'anno, la barca da pesca di conchiglie \"Feye Willems Engelsman\" affond\u00f2 nei pressi dell'isola. Tutt'oggi \u00e8 ancora possibile vedere alcuni resti del relitto.\nL'isola \u00e8 stata riserva naturale dal 1973 al 1991 mentre oggi \u00e8 accessibile ed \u00e8 una destinazione privilegiata per gli appassionati di camminate nel fango.\nFauna.\nL'isola gioca un ruolo importante per la nidificazione ed il riposo degli uccelli migratori. Vi si trovano normalmente il piovanello tridattilo, il voltapietre, il piovanello pancianera, la sterna comune e la sterna artica."}
{"id": "5305529", "revid": "1318658", "url": "https://it.wikipedia.org/wiki?curid=5305529", "title": "Alassane Tamb\u00e9", "text": "Ha anche origini senegalesi.\nCarriera.\nClub.\nAll'et\u00e0 di 11 anni \u00e8 entrato nell'accademia del Paris Saint-Germain Football Club. Nella stagione 2008-2009, all'et\u00e0 di 17 anni, \u00e8 stato convocato due volte con la prima squadra, senza mai esordire.\nNel 2012 ha esordito nella Jupiler League con la maglia del KV Kortrijk.\nDopo il suo prestito all'Anversa e il successivo ritorno, il 1\u00ba febbraio 2015 \u00e8 stato acquistato dal . Fa il suo esordio in maglia rossobl\u00f9 il 9 febbraio 2015 nella vittoria esterna contro la Lazio subentrando a Iago Falque al 75' minuto.\nNazionale.\nHa rappresentato le nazionali giovanili francesi dall'under 16 all'under 20, tuttavia nell'agosto 2014 sceglie di rappresentare il suo paese d'origine, rispondendo alla convocazione della Nazionale maliana."}
{"id": "5305530", "revid": "657000", "url": "https://it.wikipedia.org/wiki?curid=5305530", "title": "My Wife is the Student Council President", "text": " \u00e8 un manga \"sh\u014dnen\" scritto e disegnato da Yumi Nakata, serializzato sulla rivista \"Comic Rex\" di Ichijinsha dal 27 agosto 2011 al 27 agosto 2018. Un adattamento anime, prodotto da Seven, \u00e8 stato trasmesso in Giappone in due stagioni tra il 1\u00ba luglio 2015 e il 18 dicembre 2016.\nTrama.\nHayato Izumi \u00e8 uno dei candidati per il ruolo di presidente del consiglio studentesco del suo nuovo liceo, che tuttavia finisce per perdere e diventare vicepresidente a causa di Ui Wakana, una ragazza che vince le elezioni promuovendo l'amore libero sul campus e lanciando preservativi in mezzo al pubblico durante il suo discorso elettorale. Pi\u00f9 tardi, Hayato scopre che, secondo un accordo dei suoi genitori (facilitato dall'alcool), Ui \u00e8 anche la sua promessa sposa, ragion per cui i due iniziano a vivere insieme.\nMedia.\nManga.\nLa serie, scritta e disegnata da Yumi Nakata, \u00e8 stato serializzato sulla rivista \"Comic Rex\" di Ichijinsha dal 27 agosto 2011 al 27 agosto 2018. I vari capitoli sono stati raccolti in tredici volumi \"tank\u014dbon\", pubblicati tra il 20 gennaio 2012 e al 27 novembre 2018.\nAnime.\nL'adattamento anime \u00e8 stato annunciato sul sito ufficiale della Ichijinsha nel 2014. La serie televisiva, prodotta dalla Seven e diretta da Hiroyuki Furukawa, \u00e8 andata in onda dal 1\u00ba luglio al 16 settembre 2015. La sigla di apertura \u00e8 di Rekka Katakiri, mentre quelle di chiusura sono di Ayana Taketatsu per gli episodi 1\u20136 e di Minami Tsuda per gli episodi 7\u201312. In Italia e nel resto del mondo all'infuori del Giappone la serie \u00e8 stata trasmessa in streaming in versione simulcast da Crunchyroll. Un episodio OAV \u00e8 stato pubblicato insieme all'edizione limitata del nono volume del manga il 27 gennaio 2016.\nUna seconda stagione anime, intitolata , \u00e8 stata annunciata sul numero di marzo della rivista \"Comic Rex\" il 27 gennaio 2016. La serie, sempre a cura dello stesso staff della prima stagione, \u00e8 stata trasmessa tra il 2 ottobre e il 18 dicembre 2016. In Italia e nel resto del mondo all'infuori del Giappone i diritti sono stati riconfermati da Crunchyroll."}
{"id": "5305536", "revid": "57342", "url": "https://it.wikipedia.org/wiki?curid=5305536", "title": "Michele Viscardi", "text": ""}
{"id": "5305539", "revid": "599013", "url": "https://it.wikipedia.org/wiki?curid=5305539", "title": "Oratorio di San Michele", "text": ""}
{"id": "5305550", "revid": "70637110", "url": "https://it.wikipedia.org/wiki?curid=5305550", "title": "Linguaggio di programmazione interpretato", "text": ""}
{"id": "5305558", "revid": "529641", "url": "https://it.wikipedia.org/wiki?curid=5305558", "title": "The Pale/Copeland", "text": "The Pale/Copeland \u00e8 uno split dei gruppi musicali statunitensi The Pale e Copeland, pubblicato il 30 dicembre 2003 della SideCho Records.\nTracce.\nTesti e musiche dei The Pale."}
{"id": "5305562", "revid": "110157", "url": "https://it.wikipedia.org/wiki?curid=5305562", "title": "Porcellana delle Nove", "text": "La porcellana delle Nove \u00e8 una porcellana prodotta fra il 1752 e il 1802 a Nove.\nStoria.\nNel 1752 Pasquale Antonibon, discendente da una famiglia di produttori di maioliche, cominci\u00f2 a sperimentare la produzione della porcellana con l'aiuto dell'arcanista Sigmund Fischer di Meissen. Nel 1762 gli sforzi furono coronati da successo e Antonibon ottenne dalla Repubblica di Venezia un privilegio per la fabbrica delle porcellane alle Nove.\nIntorno al 1770 la gestione pass\u00f2 a Gian Battista Antonibon, figlio di Pasquale. Costui nel 1782 si mise in societ\u00e0 Francesco Parolin. Il ruolo di Parolin divenne sempre pi\u00f9 importante nella manifattura e nel 1794 ne divenne proprietario.\nLo stile era tipicamente rococ\u00f2: i soggetti delle statuine erano le maschere della commedia dell'arte, i suonatori e i danzatori; mentre il vasellame era decorato con paesaggi, scene portuali, episodi storici.\nSuccessivamente, nel 1802 Parolin cedette la fabbrica a Giovanni Baroni, sotto la cui direzione la manifattura oper\u00f2 la svolta verso lo stile neoclassico. I vasi presero la forma di allungate urne greche, mentre fra le scene dipinte vi erano tipicamente quelle delle guerre napoleoniche.\nNel 1825 Baroni rivendette la fabbrica alla famiglia Antonibon, che per\u00f2 continu\u00f2 solo la produzione di ceramiche.\nMarca.\nLa marca della porcellana delle Nove era una stellina in forma di asterisco, simile a quella della Manifattura di Doccia."}
{"id": "5305564", "revid": "767487", "url": "https://it.wikipedia.org/wiki?curid=5305564", "title": "Alba dei giorni bui", "text": "Alba dei giorni bui \u00e8 un romanzo di Giulio Angioni pubblicato nel 2005 da Il Maestrale.\nTrama.\nAlba Pistis \u00e8 la sorella maggiore dei gemelli Carlo e Valentina, verso i quali si comporta come una madre, specie dopo la morte dei genitori e nonostante i suoi impegni di lavoro notturno in un istituto di genetica. Eppure Alba non si accorge delle difficolt\u00e0 esistenziali dei suoi fratelli, e scopre all'improvviso, per rivelazione di Valentina, che Carlo \u00e8 un tossicodipendente. Il suo impegno per \"salvare Carlo\" si dispiega in modo totale, ma entrando sempre pi\u00f9 in difficolt\u00e0 intollerabili anche per il suo impegno di sorella maggiore, che sente verso Carlo la responsabilit\u00e0 di supplire i genitori morti, che, tra l'altro, alcuni atteggiamenti malati di Carlo le ricordano continuamente. Il dramma familiare si acuisce con la partenza da casa di Velentina. E Carlo non fa progressi, ma regredisce anche fisicamente, dall'atleta che \u00e8 stato, apneista, preso nella sua trappola senza scampo."}
{"id": "5305579", "revid": "1670527", "url": "https://it.wikipedia.org/wiki?curid=5305579", "title": "Episodi di Galavant (prima stagione)", "text": "La prima stagione di Galavant, composta da otto episodi, \u00e8 andata in onda negli Stati Uniti sulla rete ABC dal 4 al 25 gennaio 2015.\nLa serie \u00e8 inedita in Italia ma negli Stati Uniti \u00e8 disponibile su Hulu con il doppiaggio italiano.\nPilot.\nTrama.\nMadalena viene rapita da Re Richard, ma quando il suo amore Galavant cerca di salvarla lei decide di abbandonarlo per avere il potere e le ricchezze che il re le offre. Galavant, disperato abbandona la vita da eroe finch\u00e9 la principessa Isabella di Valencia non chiede il suo aiuto per liberare il suo regno invaso da Re Richard, promettendogli che cos\u00ec potr\u00e0 riavere la sua amata. Isabella in realt\u00e0 sta ingannando Galavant perch\u00e9 Re Richard minaccia di uccidere i suoi genitori se lei non attira l'eroe nella trappola che egli ha preparato. Galavant parte quindi col proprio scudiero Sid e con Isabella alla volta di Valencia.\nJoust Friends.\nTrama.\nGalavant per procurarsi i soldi per la sua impresa partecipa ad un torneo nel quale incontra il suo vecchio rivale, Sir Jean Hamm (John Stamos). Isabella lo costringe ad allenarsi e fa ubriacare Hamm prima dello scontro finale, cos\u00ec da far vincere Galavant. Questi per\u00f2 a causa dei troppi allenamenti \u00e8 a malapena in grado di muoversi. Nella giostra entrambi i cavalieri cadono da cavallo e rimangono a terra, viene cos\u00ec annunciato che la vittoria sar\u00e0 assegnata al primo che si alza, ed \u00e8 Galavant a vincere. Nel frattempo Re Richard tenta di farsi insegnare da Gareth come essere pi\u00f9 virile per tentare di impressionare Madalena, con scarso successo.\nTwo Balls.\nTrama.\nI tre avventurieri si fermano a riposare nel paese natale di Sid. Lo scudiero ha raccontato ai suoi genitori e ai suoi compaesani di essere un grande eroe, e loro credono che lo scudiero sia Galavant e che Isabella sia la fidanzata di Sid. Durante i festeggiamenti in onore di Sid Galavant \u00e8 costretto a stare con gli scudieri. Scopre cos\u00ec che da loro i cavalieri sonno considerati degli \"stupidi in una lattina di metallo\", mentre il duro lavoro degli scudieri non viene mai riconosciuto. Questo lo porta alla fine a confidarsi con Sid. Re Richard da un ballo per cercare di attirare a s\u00e9 la benevolenza dei valenciani, ma gli unici rimasti vivi e in grado di suonare in tutta Valencia sono i boia, che quindi suonano al ballo, il quale non si rivela un successo. Al termine della giornata Re Richard scopre che Madalena ha una storia col giullare.\nComedy Gold.\nTrama.\nRe Richard, ormai a conoscenza della tresca tra sua moglie e il giullare, si reca da quest'ultimo ma anzich\u00e9 punirlo gli chiede di insegnargli ad essere divertente, convinto che sia questa la qualit\u00e0 che ha portato Madalena a tradirlo col giullare. Il giullare prova ad impartire alcune lezioni di comicit\u00e0 al re, ma questi non \u00e8 in grado di padroneggiarle. Il Re organizza poi uno spettacolo di Stand-up comedy da lui stesso interpretato, nella speranza di conquistare Madalena con l'umorismo, ma lo spettacolo \u00e8 un insuccesso. Il giullare, preso dai sensi di colpa, non vuole pi\u00f9 essere l'amante di Madalena, che quindi lo fa rinchiudere nelle segrete. Galavant, Sid e Isabella hanno ormai rapporti difficili e non riescono a collaborare tra loro, quando vengono catturati da un gruppo di pirati bloccati a terra a causa di un incidente che ha portato la loro nave a schiantarsi su una montagna. Il loro capo (Hugh Bonneville) spiega a Galavant che l'incidente \u00e8 avvenuto perch\u00e9 hanno smesso di collaborare tra loro. Galavant allora si offre di aiutare i pirati a rimettere in mare la loro nave se loro gli daranno un passaggio fino a Valencia.\nCompletely Mad...Alena.\nTrama.\nGalavant, Isabella e Sid arrivano a Valencia, dove vengono ospitati in un monastero i cui monaci hanno fatto voto di esprimersi solo cantando. Isabella si sente in colpa per come ha ingannato Galavant, ed \u00e8 pi\u00f9 volte sul punto di confessarglielo. I tre si introducono nel palazzo e vengono presi in trappola, quindi Galavant capisce che Isabella lo ha tradito. Nel frattempo Madalena ha scoperto il piano di Re Richard e decide di rendere lei stessa il controllo del regno, e convince lo Chef Vincenzo ad aiutarla. Lo Chef all'inizio \u00e8 riluttante ma la regina lo convince promettendogli un appuntamento con la sua ancella Gwynne, di cui lui \u00e8 innamorato. Galavant, Isabella e Sid vengono chiusi nelle segrete, dove trovano il re e la regina di Valencia (genitori di Isabella) e il Giullare.\nDungeons and Dragon Lady.\nTrama.\nMadalena ha dei piani per spodestare il marito e ottenere la corona per s\u00e9, tenta di portare dalla sua parte Galavant, il quale tuttavia capisce che lei non lo ama e non accetta. La regina tenta anche di ottenere la lealt\u00e0 di Gareth, senza successo. Re Richard viene convinto dallo chef a recarsi dal mago Xanax (Ricky Gervais), il quale gli fa rivivere un episodio della sua infanzia nel quale \u00e8 stato umiliato dal fratello maggiore Kingsley. Nelle segrete Galavant e Isabella riescono finalmente a confessarsi il loro amore. Re Richard, tornato al castello, decide di far imprigionare Madalena, la quale ha tuttavia chiamato in aiuto il fratello maggiore di Richard, il quale \u00e8 intenzionato a riprendersi il trono al quale aveva rinunciato in giovane et\u00e0.\nMy Cousin Izzy.\nTrama.\nGalavant, ricordando gli insegnamenti di suo padre, elabora un piano per fuggire dalle segrete del castello e salvare tutti, mentre i genitori di Isabella le confidano di essere riusciti a mandare un messaggio a suo cugino il principe Harry, promesso sposo di Isabella, il quale sicuramente accorrer\u00e0 al salvataggio. Re Richard sfida il fratello a duello, ma Kingsley sceglie Gareth come suo campione, e questi non pu\u00f2 rifiutarsi. Galavant si offre allora come campione di Richard, sperando di sfruttare l'occasione a proprio vantaggio. Il duello viene tuttavia interrotto dall'arrivo del principe Harry, che si rivela essere solo un bambino, col suo esercito. In onore di Harry viene organizzato un pranzo. Gwymme, sapendo che queste situazioni in genere si concludono male per quelli del suo basso rango, convince Vincenzo ad avvelenare i piatti, ma all'ultimo lo chef ha un ripensamento e si limita a servire a ciascuno degli ospiti un piatto a cui \u00e8 allergico. Cos\u00ec anche lui e Gwynne vengono rinchiusi, pur con grande divertimento per le reazioni allergiche dei nobili. Stufo delle offese del fratello, Richard decide di sfidarlo personalmente, Kingsley accetta che il re combatta di persona, ma non scende in campo lui stesso, lasciando la cosa al suo campione. Richard sar\u00e0 quindi costretto a duellare con Gareth, la sua stessa guardia del corpo.\nIt's All in the Executions.\nTrama.\nPrima che si svolga il duello tra il re e Gareth, Galavant tenta di ottenere la fiducia di Richard raccontandogli pettegolezzi su Madalena. Riesce a convincerlo a bere con lui, e i due ormai completamente ubriachi decidono di uccidere Kingsley nel sonno. Il piano fallisce ed entrambi vengono chiusi nelle segrete. Gareth decide di liberare di nascosto il re, ed incarica Galavant di portarlo al sicuro, minacciando di uccidere tutti i prigionieri, ma garantendogli che se il re star\u00e0 bene questi saranno al sicuro. Galavant e Richard salpano quindi con i pirati. Madalena, scoperta la fuga dei due, ordina a Gareth di uccidere tutti gli altri, ma lui, per via della promessa fatta a Galavant, fa fuggire anche loro, tenendo con s\u00e9 solo Sid come garanzia. Kingsley, venutolo a sapere vorrebbe punire Gareth, ma Madalena lo pugnala alle spalle uccidendolo, e quindi Gareth si siede sul trono di Valencia insieme a lei. Isabella, insieme ai suoi genitori, lo chef Vincenzo, Gwynne e il giullare, arriva al palazzo di suo cugino Harry, il quale la fa rinchiudere in una splendida stanza, simile ad una gigantesca casa per bambole, creata apposta per la sua promessa sposa. L'episodio si conclude con una canzone in cui la voce narrante si chiede come finiranno tutti i cliffhanger e se gli ascolti saranno sufficienti per avere una nuova stagione."}
{"id": "5305583", "revid": "28592", "url": "https://it.wikipedia.org/wiki?curid=5305583", "title": "Pieve di San Michele e San Francesco", "text": ""}
{"id": "5305585", "revid": "339392", "url": "https://it.wikipedia.org/wiki?curid=5305585", "title": "The Home Depot Center", "text": ""}
{"id": "5305586", "revid": "111903580", "url": "https://it.wikipedia.org/wiki?curid=5305586", "title": "Kayla Neto", "text": "Gioca nel ruolo di schiacciatrice nell'Holte IF Volleyball.\nCarriera.\nLa carriera di Kayla Neto inizia a livello scolastico, nella formazione della Christian Brothers High School. Successivamente veste la maglia della California State University, Fullerton, disputando la Division I NCAA dal 2009 al 2012.\nNella stagione 2013-14 inizia la carriera professionistica nella Lega Nazionale A svizzera, vestendo la maglia del Volleyballclub Sm'Aesch Pfeffingen. Nella stagione seguente gioca col Gentofte Volley nella VolleyLigaen danese, dove resta anche nel campionato 2015-16, vestendo per\u00f2 la maglia dell'Holte IF Volleyball, con cui si aggiudica lo scudetto 2016-17."}
{"id": "5305588", "revid": "767487", "url": "https://it.wikipedia.org/wiki?curid=5305588", "title": "The Anomaly", "text": "The Anomaly \u00e8 un film del 2014 diretto da Noel Clarke.\nTrama.\nL'ex militare Ryan Reeve si risveglia nel retro di un furgone delle forze dell'ordine assieme ad Alex, un ragazzino tenuto prigioniero che afferma di essere stato sequestrato da dei rapitori che hanno assassinato sua madre; Ryan libera Alex e lo aiuta a fuggire, ma il ragazzino rimane sconvolto quando riconosce proprio in Ryan il rapitore.\nLentamente, Ryan scopre la verit\u00e0: siamo nel futuro, e il suo cervello \u00e8 vittima di un sistema di controllo remoto della mente il quale, ad insaputa della sua coscienza, lo sta manipolando, facendogli assumere il ruolo di un agente paramilitare al servizio di una ditta guidata da Lloyd ed Harkin Langham. La tecnologia psicotronica di cui \u00e8 vittima ha una falla, e periodicamente si disconnette dalla mente della sua vittima per un tempo di circa 10 minuti, ad opera di qualcun altro: Ryan dovr\u00e0 quindi sfruttare al massimo questi brevi lassi di tempo durante i quali \u00e8 cosciente per scoprire che cosa sta realmente accadendo. Finisce cos\u00ec per allearsi con la misteriosa Dana, per combattere una cospirazione nota come \"Anomalia\"."}
{"id": "5305589", "revid": "28592", "url": "https://it.wikipedia.org/wiki?curid=5305589", "title": "Chiesa di San Michele Arcangelo (Montescaglioso)", "text": ""}
{"id": "5305590", "revid": "122921102", "url": "https://it.wikipedia.org/wiki?curid=5305590", "title": "Alberto Molonia", "text": ""}
{"id": "5305593", "revid": "767487", "url": "https://it.wikipedia.org/wiki?curid=5305593", "title": "Praia do Futuro", "text": "Praia do Futuro \u00e8 un film del 2014 scritto e diretto da Karim A\u00efnouz. La pellicola \u00e8 stata presentata in anteprima al 64\u00ba Festival di Berlino. Nei paesi anglosassoni la pellicola \u00e8 stata intitolata Futuro Beach.\nTrama.\nA Praia do Futuro, una spiaggia molto famosa del Brasile, due giovani turisti tedeschi si buttano in mare. Entrambi rischiano di morire affogati. Uno di loro, effettivamente muore, l'altro, ovvero Konrad, viene salvato dal bagnino Donato. Quest'ultimo, scosso dall'accaduto, chiede al fratello minore, Ayrton, cosa avrebbe fatto se un giorno non ci fosse pi\u00f9. Il fratello risponde che lo avrebbe, in un modo o nell'altro, riportato a casa. Donato non riesce a dimenticare l'accaduto e allora va a trovare in ospedale Konrad. I due finiscono per fare sesso. Il sesso, tra di loro, col tempo si trasforma in qualcosa di pi\u00f9, che porter\u00e0 Donato a trasferirsi a Berlino col nuovo amante.\nIl trasferimento a Berlino sembra sconvolgere la vita di Donato, facendola diventare piena di colori. Condivide l'appartamento con Konrad che lo ama perdutamente. Passano cos\u00ec magnifici momenti. Tuttavia, col passare del tempo, Donato sente l'impellente bisogno di ritornare nel paese natale, dove ha lasciato senza alcuna spiegazione il fratello, la madre, la spiaggia, la sua vita e il lavoro. Inoltre non conosce il tedesco e questo lo esclude qualsiasi possibilit\u00e0 di socializzazione con gli altri. Rivela la sua decisione di tornare a casa a Konrad, che cerca prima di trovare una soluzione, ma poi decide di lasciarlo andare. Tuttavia, Donato ci ripensa e decide di rimanere a Berlino.\nAnni dopo, un misterioso ragazzo \u00e8 alla ricerca di Donato, che intanto ha deciso di vivere in un appartamento singolo, ma \u00e8 ancora in contatto con Konrad. Il misterioso ragazzo si rivela essere Ayrton. Quest'ultimo ha sviluppato un odio per il fratello maggiore, visto che l'ha lasciato da solo a Praia do Futuro. Quest'odio inizia a svanire col passare del tempo. Il ragazzo, inoltre, rivela al fratello della morte della madre per un'infezione ai polmoni. Ayrton ruba la moto di Konrad e si dirige in discoteca. Konrad lo rintraccia e lo fa stare da lui. Giorni dopo, Donato, Konrad e Ayrton risolvono i loro conflitti e si divertono tutti e tre su una spiaggia."}
{"id": "5305595", "revid": "767487", "url": "https://it.wikipedia.org/wiki?curid=5305595", "title": "Tang Yin", "text": "Biografia.\nFiglio di un modesto mercante di Suzhou, super\u00f2 brillantemente e in giovane et\u00e0 gli esami ufficiali, da entrare a pieno titolo nei circoli letterati della sua citt\u00e0 natale e divenne amico di Wen Zhengming. La sua carriera di funzionario termin\u00f2 in seguito di uno scandalo scoppiato nella capitale; Tang Yin avrebbe ricevuto delle tangenti da parte di alcuni candidati durante gli esami nazionali. Ritornato a Suzhou vi condusse una vita dissipata tra alcool e cortigiane, con brevi ritiri in alcuni monasteri buddisti dei dintorni. Per sopravvivere dovette vendere le sue opere, ma non per questo perse la stima dei letterati della sua citt\u00e0, tanto che, secondo un'antica tradizione, per soddisfare tutte le richieste, avrebbe firmato anche le opere del suo maestro Zhou Chen."}
{"id": "5305612", "revid": "838137", "url": "https://it.wikipedia.org/wiki?curid=5305612", "title": "Saleh Rateb", "text": "Carriera.\nGioca nel campionato giordano con l'Al-Wehdat; dal 2014 fa parte della nazionale di calcio giordana, con cui ha partecipato inoltre alla Coppa d'Asia 2015."}
{"id": "5305613", "revid": "228587", "url": "https://it.wikipedia.org/wiki?curid=5305613", "title": "San Michele Arcangelo (disambigua)", "text": ""}
{"id": "5305614", "revid": "599013", "url": "https://it.wikipedia.org/wiki?curid=5305614", "title": "Carlos de Oliveira Magalh\u00e3es", "text": "Carriera.\nClub.\nLitos comincia la carriera in Portogallo, vestendo, nei primi tre anni, altrettante maglie di club differenti. Nell'estate del 1995 passa, a titolo definitivo, al Boavista. Durante le sei stagioni di militanza riuscir\u00e0 nell'impresa di vincere un campionato, nel 2001. Proprio in quell'anno approda in Spagna, al Malaga. Vincer\u00e0 una Coppa Intertoto gi\u00e0 nel 2002 ma vedr\u00e0 la sua squadra retrocedere al termine dell'annata 2005-2006. Far\u00e0 ritorno nuovamente in patri, all'Academica, con cui giocher\u00e0 sino al 2008, anno del ritiro dal calcio giocato.\nNazionale.\nHa collezionato 6 presenze in Nazionale tra il 1999 e il 2001. \u00c8 stato convocato per l'Olimpiade nel 1996, competizione nella quale ha disputato 4 incontri."}
{"id": "5305616", "revid": "2104733", "url": "https://it.wikipedia.org/wiki?curid=5305616", "title": "Triumph of a Heart", "text": "Triumph of a Heart \u00e8 un brano musicale della cantautrice islandese Bj\u00f6rk, pubblicato il 28 febbraio 2005 come secondo ed ultimo singolo estratto dall'album \"Med\u00falla\". La canzone \u00e8 stata scritta, composta e prodotta dalla stessa Bj\u00f6rk. Il testo, ricco di riferimenti anatomici, celebra il cuore nel suo funzionamento. Come tutte le tracce di \"Med\u00falla\", \"Triumph of a Heart\" \u00e8 un brano a cappella, ma con forti arrangiamenti elettronici. La canzone vede la partecipazione dei beatboxer Rahzel dei The Roots, Gregory Purnhagen e Dokaka.\nVideo musicale.\nIl video \u00e8 stato diretto da Spike Jonze, che aveva in passato diretto i video di \"It's Oh So Quiet\" e \"It's in Our Hands\".\nNel video, Bj\u00f6rk, stanca del marito, interpretato da un gatto domestico, si precipita fuori casa per passare una notte in citt\u00e0. Entra in un pub dove si ubriaca con alcuni amici. Quando Bj\u00f6rk si allontana per dirigersi alla toilette, la canzone si ferma, e la gente del posto (compresi Dokaka) iniziano a fare beatboxing. Quando Bj\u00f6rk ritorna, si unisce alla comitiva per una speciale performance della versione \"Audition mix\" della canzone. Bj\u00f6rk esce dal pub e cammina ubriaca per la citt\u00e0, finch\u00e9 non cade a terra. Pi\u00f9 tardi, si sveglia su una strada con graffi e lividi su tutto il corpo. Si alza e continua a cantare la canzone, con cuoricini che fuoriescono dalla sua bocca. Il gatto-marito vede i cuori dalla sua casa e riesce a localizzare la moglie. Lui la va a prendere con la sua auto e i due tornano a casa. Bj\u00f6rk d\u00e0 un bacio al marito che si ingigantisce raggiungendo l'altezza di lei e i due iniziano a ballare."}
{"id": "5305617", "revid": "1788047", "url": "https://it.wikipedia.org/wiki?curid=5305617", "title": "De umbris idearum", "text": "De umbris idearum (\"\"Le ombre delle idee\") \u00e8 un'opera in latino del filosofo Giordano Bruno pubblicata a Parigi nel 1582 dalla tipografia E. Gourbin in un unico volume insieme all\"'Ars memoriae\" (\"Arte della memoria\"). Considerato un trattato di mnemotecnica, il volume \u00e8 cos\u00ec diviso in due parti, la prima di carattere teorico, la seconda di carattere pratico.\nGeneralit\u00e0.\nIl volume \u00e8 dedicato a Enrico III di Francia, presso la cui corte Bruno in quegli anni soggiornava in qualit\u00e0 di membro del prestigioso collegio dei \"lecteurs royaux\". Racconter\u00e0 Bruno agli inquisitori veneti che il Re lo aveva chiamato a corte per chiedergli dimostrazione delle sue facolt\u00e0 mnemoniche, cosa che egli fece. L'arte di memorizzare ha una lunga tradizione, che risale alla Grecia antica, e il cui interesse era particolarmente vivo in quei secoli.\nPreceduto da quattro componimenti poetici e da un dialogo introduttivo, i cui protagonisti sono Hermes, Philotimus e Logifer, il \"De umbris\" \u00e8 suddiviso in due sezioni: \"Triginta intentiones umbrarum\" (\"Trenta modi di intendere le ombre\"), che individua i modi coi quali si percepiscono le ombre, intese come le immagini della realt\u00e0; \"Triginta conceptus idearum\" (\"Sui trenta concetti delle idee\"), dove Bruno individua il nesso che sussiste fra idee e ombre.\nNella visione del filosofo, l'universo \u00e8 un corpo unico, organicamente formato, con un preciso ordine che struttura ogni singola cosa e la connette con tutte le altre. Fondamento di quest'ordine sono le idee, principi eterni e immutabili presenti totalmente e simultaneamente nella mente divina, ma queste idee vengono \"ombrate\" e si separano nell'atto di volerle intendere. Nel cosmo ogni singolo ente \u00e8 dunque imitazione, immagine, \"ombra\" della realt\u00e0 ideale che la regge. Rispecchiando in s\u00e9 stessa la struttura dell'universo, la mente umana, che ha in s\u00e9 non le idee ma le ombre delle idee, pu\u00f2 raggiungere la vera conoscenza, ossia le idee e il nesso che connette ogni cosa con tutte le altre, al di l\u00e0 della molteplicit\u00e0 degli elementi particolari e del loro mutare nel tempo. Si tratta allora di cercare di ottenere un metodo conoscitivo che colga la complessit\u00e0 del reale, fino alla struttura ideale che sostiene il tutto.\nTale mezzo si fonda sull'arte della memoria, il cui compito \u00e8 di evitare la confusione generata dalla molteplicit\u00e0 delle immagini e di connettere le immagini delle cose con i concetti, rappresentando simbolicamente tutto il reale. Qui Bruno si riallaccia al lullismo, quella corrente di seguaci di Raimondo Lullo, filosofo e religioso catalano, che vede nell'arte della memoria un sistema chiarificatore della realt\u00e0. Nelle intenzioni di Bruno l'arte della memoria non \u00e8 quindi soltanto uno strumento per favorire la memoria, bens\u00ec un mezzo che basandosi su principi metafisici, consente una comprensione della realt\u00e0, mnemotecnica e gnoseologia sono dunque interconnesse.\nIl testo.\nLe quattro poesie che precedono il testo sono: \"Filoteo Giordano Bruno all'amico e studioso lettore\"; \"Merlino all'artista\"; \"Merlino al giudice sobrio\"; \"Merlino al giudice adeguato\".\nNel dialogo introduttivo \u00e8 Ermes a presentare il testo: egli ha fra le mani questo libro, \"Ombre delle idee\", ma non sa se divulgarlo o meno. Filotimo e Logifero discutono sulla questione con pareri discordanti. Ermes conclude dicendo che il libro \u00e8 di difficile comprensione, riguarda l'arte della memoria ma apre la via anche ad altro. Nella finzione del dialogo, Filotimo d\u00e0 voce all'autore stesso; Logifero impersona un pedante che prende posizione contro l'arte della memoria, mentre Ermes fa riferimento a Hermes Trismegistus, personaggio mitico ritenuto fondatore di una corrente filosofica nota come ermetismo.\nNella prima parte, \"Trenta modi di intendere le ombre\", l'autore espone similitudini e differenze fra ombra fisica e ombra nel senso qui utilizzato. Nella seconda, \"Sui trenta concetti delle idee\"\", egli spiega i vari tipi di ombre, invitando a concepirli prima in senso assoluto, poi in relazione ai modi di intenderli prima esposti.\nContenuti.\nL'intelletto e le idee.\nRiallacciandosi a Plotino, Bruno definisce le \"idee\" come quegli enti che d\u00e0nno forma a tutte le cose del mondo (le quali cose mutano in continuazione). E cos\u00ec, da ogni cosa \u00e8 possibile risalire alla rispettiva idea, pur se di queste idee noi percepiamo solo \"ombre\". L'esistenza delle idee implica l'esercizio di una volont\u00e0 e non \u00e8 quindi compatibile col caso: questo primo efficiente \u00e8 l'intelletto primo, o universale, il quale ha in s\u00e9 tutte le idee e le emana ininterrottamente. Le idee possono considerarsi nella luce se per \"luce\" si intende l'intelligibilit\u00e0, che \u00e8 appunto la qualit\u00e0 dell'intelletto.\nL'ombra e la conoscenza.\nIl tema centrale dell'opera \u00e8 quello del carattere \"umbratile\" della conoscenza umana, cio\u00e8 una conoscenza offuscata, imperfetta, strettamente connesso all'altro, quello del rapporto fra ci\u00f2 che \u00e8 umano e ci\u00f2 che \u00e8 divino. Fra uomo e Dio, per Bruno, non vi \u00e8 proporzione, e il rapporto che sussiste fra uomo e Dio \u00e8 analogo, da un punto di vista metafisico, a quello che c'\u00e8 fra ombra e luce, o meglio: fra l'ombra e l'idea:\nCi\u00f2 che \u00e8 vero, \u00e8 dunque unico: \u00e8 Dio, ed \u00e8 proprio quello delle \"ombre\" il luogo nel quale l'uomo vive riconoscendosi distinto da Dio, intelletto primo, colui che ineffabilmente emana le \"idee\" a mo' di luce, luce assoluta. Riconosciuta questa differenza strutturale, all'uomo che aspira alla conoscenza resta l'ombra, che pur non essendo luce, dalla luce deriva, e in quanto tale contiene racchiusa la via verso il divino, il vero.\nNel \"settimo modo\" Bruno scrive infatti che cos\u00ec come dall'unit\u00e0 dell'ente universale tutte le infinite cose del modo discendono migrando dalla luce alla tenebra, \u00ab\"niente impedisce che [...] gradatamente le infime cose siano richiamate alle supreme\"\u00bb. Il luogo di incontro della luce e delle tenebre \u00e8 proprio l'ombra, \u00ab\"orizzonte del bene e del male, del vero e del falso\"\u00bb. La visione umbratile \u00e8 dunque imperfetta in quanto non pienamente luminosa, ma le cose nel mondo sono tutte fra loro interconnesse in un \u00ab\"ordine mirabile\"\u00bb, e l'arte della memoria pu\u00f2 ricreare artificialmente questo insieme di connessioni, permettendo la conoscenza di quell'ordine che normalmente non \u00e8 accessibile.\nL'ordine universale.\nLe cose nel mondo derivano dalle idee, idee a loro volta emanate dall'intelletto universale che le contiene tutte infinitamente e totalmente. Se la sorgente \u00e8 dunque unica Bruno conclude che necessariamente tutte le cose nel mondo devono allora conservare in qualche modo la matrice comune: \u00ab\"uno solo l'ordine, uno solo il governo\"\u00bb. Bruno intuisce cos\u00ec l'esistenza di un ordine universale, una catena infinita di connessioni che unisce ogni cosa a tutte le altre come parti di un unico organismo. Interagendo con le cose, noi percepiamo le ombre delle idee, e memorizzando la nostra mente pu\u00f2 immaginare tale ordine, effetto di quella unit\u00e0 originaria che tutto emana, ricostruire per similitudine il macrocosmo. Cos\u00ec come l'ombra si pone fra la natura e il divino, la memoria si situa fra l'intelletto umano e quello universale, consentendo di scalare quella \u00ab\"catena aurea\"\u00bb fra la terra e il cielo, fra uomo e Dio."}
{"id": "5305619", "revid": "838137", "url": "https://it.wikipedia.org/wiki?curid=5305619", "title": "Ahmed Elias", "text": "Carriera.\nGioca nel campionato giordano con l'Al-Wehdat; dal 2012 fa parte della nazionale di calcio giordana, con cui ha partecipato inoltre alla Coppa d'Asia 2015."}
{"id": "5305620", "revid": "28592", "url": "https://it.wikipedia.org/wiki?curid=5305620", "title": "Prepositura di San Michele Arcangelo (Busto Arsizio)", "text": ""}
{"id": "5305621", "revid": "28592", "url": "https://it.wikipedia.org/wiki?curid=5305621", "title": "Collegiata di San Michele (Lucca)", "text": ""}
{"id": "5305622", "revid": "1543377", "url": "https://it.wikipedia.org/wiki?curid=5305622", "title": "Harold Raeburn", "text": " Considerato uno dei pionieri dell'alpinismo scozzese, comp\u00ec numerose prime ascensioni in Scozia e in Caucaso e partecip\u00f2 alla prima spedizione britannica all'Everest.\nBiografia.\nHarold Andrew Raeburn nacque ad Edimburgo nel 1865, quarto figlio di William Raeburn, un birraio, e della moglie Jessie. Dopo avere intrapreso il mestiere del padre cominci\u00f2 anche ad arrampicare; a spingerlo a questa attivit\u00e0 fu probabilmente la passione per l'ornitologia, che lo port\u00f2 a frequentare posti d'osservazione altrimenti inaccessibili.\nSul Ben Nevis sal\u00ec in prima solitaria l'\"Observatory Ridge\" nel 1901 e l'\"Observatory Buttress\" nel 1902. Nel 1906 sal\u00ec con lo svizzero Eberhard Phildius il \"Green Gully\", che al tempo era una delle pi\u00f9 difficili vie di ghiaccio percorse nel mondo; la via fu ripetuta solo venti anni dopo da Jim Bell. Sul Buachaille Etive M\u00f2r comp\u00ec le prime tre ascensioni del \"Crowberry Gully\", tra le quali la prima invernale nel 1909, e nel 1902 la prima ripetizione della diretta al \"Crowberry Ridge\", la pi\u00f9 difficile via in roccia allora salita in Scozia. Complet\u00f2 inoltre la prima ascensione britannica senza guide della cresta di Zmutt, sul Cervino, e con l'amico William Norman Ling vinse per la prima volta la parete nord del Disgrazia nel 1910, attraverso quella che fu nominata in seguito \"Via degli inglesi\".\nNel 1913 e nel 1914 effettu\u00f2 due spedizioni alpinistiche in Caucaso, durante le quali sal\u00ec almeno nove cime inviolate. Raeburn divenne vicepresidente dello \"Scottish Mountaineering Club\" nel 1909, per poi passare alla presidenza dell'associazione.\nAllo scoppio della prima guerra mondiale, considerato troppo vecchio per combattere, fu impiegato in un'industria aerea e per 6 anni smise di arrampicare. Nel 1920 riusc\u00ec a pubblicare il suo libro, \"Mountaineering Art\", e sal\u00ec con due compagni in prima invernale l'\"Observatory Ridge\"; in questa ascesa i tre compagni di cordata usarono una piccozza ciascuno e non calzarono ramponi. Dopo un tentativo al Kanchenjunga, Raeburn fu invitato a far parte della prima spedizione britannica all'Everest nel 1921 con un altro alpinista esperto, Alexander Kellas, e i giovani George Mallory e Guy Bullock. Durante il percorso di avvicinamento, tuttavia, si ammal\u00f2 e fu costretto a tornare in Sikkim; riusc\u00ec a ricongiungersi con il resto del gruppo solamente qualche mese dopo.\nI problemi di salute riscontrati durante la spedizione si aggravarono gradualmente dopo il ritorno nel Regno Unito; mor\u00ec cinque anni dopo, il 21 dicembre 1926."}
{"id": "5305623", "revid": "2036605", "url": "https://it.wikipedia.org/wiki?curid=5305623", "title": "Publio Ordeonio Lolliano", "text": "Biografia.\nChiamato solo Lolliano da Filostrato e \"Suda\", un'iscrizione greca di Atene, risalente al 142 circa, d\u00e0 il suo nome completo: \u03a0\u03cc\u03c0\u03bb\u03b9\u03bf\u03c2 \u1f49\u03c1\u03b4\u03b5\u03ce\u03bd\u03b9\u03bf\u03c2 \u039b\u03bf\u03bb\u03bb\u03b9\u03b1\u03bd\u03cc\u03c2 (\"Publius Ordeonius Lollianus\").\nEra nativo di Efeso e ricevette la sua formazione alla scuola di Iseo di Assiria, assurgendo a tale importanza da essere il primo nominato alla cattedra di eloquenza ad Atene, dove fu nominato generale degli opliti, un ufficio civile, che, sotto gli imperatori, lo fece diventare controllore degli approvvigionamenti per la citt\u00e0 : il modo liberale in cui ha esplet\u00f2 le funzioni di questo ufficio in tempo di carestia venne registrato con lode da Filostrato , e ben due statue furono erette per lui ad Atene, una nell'agor\u00e0 e l'altra nel piccolo boschetto che si dice avesse piantato lui stesso.\nOpere.\nOpere retoriche.\nL'oratoria di Lolliano si distingueva per l'abilit\u00e0 con cui portava avanti le sue argomentazioni e per la ricchezza del suo stile; egli, comunque, eccelleva soprattutto nell'improvvisazione. Tuttavia, questa capacit\u00e0 era frutto di uno studio sistematico della teoria retorica, che egli, tra l'altro, impartiva ai suoi allievi e sulla quale aveva scritto diverse opere, tutte perdute, ma spesso citate dai commentatori di Ermogene, che probabilmente ne aveva fatto grande uso.\nI \"Phoinikik\u00e0\".\nSotto il nome di Lolliano circolava, nell'antichit\u00e0, anche un romanzo di avventure noto come \"Phoinikik\u00e0\" (\"Storie fenicie\"), quasi del tutto perduto e noto solo da recenti scoperte papiracee, che restituiscono 46 frammenti di varia estensione. Di essi, solo quattro ci consentono di comprendere alcuni passaggi: due brevi estratti dalla fine del libro I ed altre due lunghe sezioni da un libro successivo, non identificabile .\nDel romanzo \u00e8 praticamente impossibile ricostruire la trama, ma, a quanto sembra dai papiri, il protagonista, Androtimo, narrava in prima persona le sue avventure, non diversamente dal \"Satyricon\" di Petronio e dalle \"Metamorfosi\" di Apuleio, romanzi ai quali \u00e8 stato accostato per il linguaggio crudo e le situazioni scabrose, che, tra l'altro, includevano scene di cannibalismo e di erotismo estremo.\nLa narrazione si apre, nei frammenti, con uomini e donne che prendono parte ad una festa sulle terrazze di edifici cittadini (forse le feste per Adone): una ragazza di nome Perside, in questo, si apparta con il proprio amante, Androtimo, che racconta come, condotto in una stanza, abbia con lei la sua prima esperienza sessuale, ricevendo da Perside dei gioielli come regalo. Un altro frammento presenta il ritratto di una banda di briganti, uno dei quali, quasi del tutto nudo, uccide un uomo che Androtimo conosce, gli strappa il cuore e, dopo averlo arrostito, lo distribuisce in parti uguali ai suoi compagni, che su di esso giurano e se ne cibano, con effetti gastrici indescrivibili, secondo il narratore. Dopo un'orgia, i briganti si addormentano, lasciando undici uomini di sentinella, con le facce dipinte di bianco per mascherarsi. In pi\u00f9, un'ulteriore scena mostra un certo Glaucete, che giocava una parte nel I libro, a confronto con un fantasma che gli chiede di seppellirne i resti mortali, insieme a quelli di una bellissima ragazza che giace accanto a lui.\nIl romanzo, se davvero fu scritto dal celebre sofista (e a lui viene oggi comunemente attribuito, nonostante forti dubbi dati dalle alte lodi tributate allo stile di Lolliano, che, nel romanzo, non traspare affatto), rappresenta per noi un filone del tutto perduto del romanzo e testimoniato, oltre che dalle due opere latine, dal \"Lucio o l'asino\" pseudo-lucianeo: ispirato alla novella milesia, raccontava avventure spesso oscene in un linguaggio crudo e diretto, ben diverso da quello idealizzato del filone \"mainstream\" del romanzo erotico, e molto vicino, per usare un termine di paragone moderno, al romanzo picaresco.\nSi potrebbe, inoltre, pensare che l'ambientazione \"fenicia\" del racconto fosse una sorta di parodia dell'esotismo orientale del romanzo d'amore, capovolgendone, di fatto, l'aura ideale e fiabesca presentando, invece, vicende fin troppo realistiche, dall'erotismo fisico, contrapposto all'amore spirituale delle coppie romanzesche (e va notato come, nel primo frammento, sia la donna a prendere l'iniziativa), ai salvataggi da rapimenti, che qui non avvengono e, anzi, sono sostituiti da eventi solo paventati e sventati negli altri romanzi, quali, ad esempio, sacrifici umani. In questo senso, gli studi si concentrano sul presentare il racconto come una sorta di parodia di certi episodi del romanzo di Achille Tazio."}
{"id": "5305625", "revid": "1305772", "url": "https://it.wikipedia.org/wiki?curid=5305625", "title": "Duomo di San Michele Arcangelo", "text": ""}
{"id": "5305626", "revid": "28592", "url": "https://it.wikipedia.org/wiki?curid=5305626", "title": "Duomo di San Michele Arcangelo (Mirano)", "text": ""}
{"id": "5305627", "revid": "838137", "url": "https://it.wikipedia.org/wiki?curid=5305627", "title": "Munther Abu Amarah", "text": "Carriera.\nGioca nel campionato giordano con l'Al-Wehdat; dal 2013 fa parte della nazionale di calcio giordana, con cui ha partecipato inoltre alla Coppa d'Asia 2015."}
{"id": "5305628", "revid": "28592", "url": "https://it.wikipedia.org/wiki?curid=5305628", "title": "Duomo di San Michele", "text": ""}
{"id": "5305629", "revid": "28592", "url": "https://it.wikipedia.org/wiki?curid=5305629", "title": "Duomo di San Michele Arcangelo (San Daniele del Friuli)", "text": ""}
{"id": "5305630", "revid": "1318658", "url": "https://it.wikipedia.org/wiki?curid=5305630", "title": "Carcere de La Sant\u00e9", "text": "Il carcere de La Sant\u00e9 (nome per esteso \"Maison d'arr\u00eat de la Sant\u00e9\") \u00e8 una prigione gestita dal Ministero della giustizia che si trova nella parte orientale del quartiere di Montparnasse nel XIV \"arrondissement\" di Parigi.\nLa Sant\u00e9 Prison \u00e8 una delle pi\u00f9 famose prigioni francesi e, insieme al carcere di Fleury-M\u00e9rogis (il pi\u00f9 grande carcere d'Europa) e al carcere di Fresnes, una delle tre principali prigioni della regione parigina.\nLa prigione venne inaugurata il 20 agosto 1867 e si trova sul sito di un antico \"mercato del carbone\" e ha sostituito il convento delle Madelonnettes nel III \"arrondissement\", che era stato usato come prigione dopo la Rivoluzione. In precedenza, sullo stesso sito, si trovava una \"maison de la sant\u00e9\" (casa di cura) costruita per ordine di Anna d'Austria e trasferita nel 1651 all'attuale ospedale Sainte-Anne. Inizialmente la prigione aveva 500 celle, aumentate a 1.000 nel 1900 a seguito della chiusura del carcere La Roquette nel 1899. Le celle sono lunghe 4 metri, larghe 2,5 metri e alte 3 metri.\nAll'interno del carcere si tenevano anche esecuzioni con la ghigliottina e furono giustiziati circa quaranta prigionieri.\nLa Sant\u00e9 nella cultura di massa.\n Come nella canzone \"Celui qui a mal tourn\u00e9\", a due riprese:\n e "}
{"id": "5305632", "revid": "1305772", "url": "https://it.wikipedia.org/wiki?curid=5305632", "title": "Cappella di San Michele Arcangelo", "text": ""}
{"id": "5305634", "revid": "767487", "url": "https://it.wikipedia.org/wiki?curid=5305634", "title": "The Horseman", "text": "The Horseman \u00e8 un film del 2008 diretto da Steven Kastrissios.\nTrama.\nChristian Forteski arriva a casa di un uomo, dicendogli di essere il disinfestatore. Appena entrato inizia a distruggere tutto e infine lo uccide.\nSuccessivamente, Christian incontra una ragazza, Alice, che gli chiede un passaggio. La ragazza trova la foto della figlia, Jesse, e l'uomo le rivela che \u00e8 morta. Vengono cos\u00ec svelate le ragioni dell'uomo per il compimento di innumerevoli omicidi: Jesse stava passando un brutto momento per via della separazione dei genitori. Una notte viene violentata e filmata da alcuni uomini e per via dell'eccesso di droga muore. Christian riceve il video in cui la ragazza viene violentata, iniziando una feroce caccia all'uomo.\nTutti i responsabili vengono braccati e uccisi: Finn, Pauly, Devlin e altri. Soltanto uno di loro viene lasciato vivere poich\u00e9 ha una figlia. Alice, ignara di tutto questo, chiede un altro passaggio all'uomo, ma questa volta vengono catturati da Derek, il capo di tutti i deceduti. Inizia cos\u00ec una lotta tra i due ragazzi e i rimanenti degli amici di Derek. Dopo una lunga lotta, Christian e Alice riescono ad uscirne vincitori, nonostante il ragazzo sia ferito e la ragazza quasi incosciente, mentre in sottofondo si sentono le sirene della polizia."}
{"id": "5305635", "revid": "287204", "url": "https://it.wikipedia.org/wiki?curid=5305635", "title": "Dardania (Asia minore)", "text": "La Dardania era una regione mitica esistente nell'Asia minore da cui si dice provenissero gli abitanti di Troia.\nSi situa nell'odierna Turchia, nella provincia di \u00c7anakkale, sulla riva asiatica dell'Ellesponto, cio\u00e8 dello stretto dei Dardanelli da cui deriva il nome. \u00c8 a sud-ovest della citt\u00e0 antica di Abido.\nStoria mitologica.\nSecondo Apollodoro ed Omero, Dardano, figlio di Zeus, fond\u00f2 la citt\u00e0 di Dardania nella regione dopo aver approdato dalla vicina isola di Samotracia.\nI Dardani.\nOmero scrive che le popolazioni locali, i \"Dardanoi\", non avevano citt\u00e0 e vivevano semplicemente sulle pendici del monte Ida. Apollodoro assimila queste trib\u00f9 al popolo del re Teucro, ritenuto il primo re mitico della Troade. Dardano gli succeder\u00e0, sposandone la figlia Batea, tant'\u00e8 che il popolo assumer\u00e0 il nome di \"dardani\". Anni pi\u00f9 tardi, la citt\u00e0 di Troia venne fondata dal pronipote di Dardanio, Ilo. Secondo alcuni autori, il primo nome di Troia fu proprio Dardano.\nSovente gli autori tardi usano indistintamente i termini \"troiano\"e \"dardanio\" per indicare il popolo abitante la Troade. Ciononostante, sia Omero che Apollodoro li considerano due gruppi distinti, come lo sottolineano i seguenti versi del Catalogo Troiano:\nStoria antica.\nErodoto menziona la Dardania come uno dei territori dell'Ellesponto conquistati dai persiani dopo la Rivolta ionica dell'anno 498 a.C.\nAnni pi\u00f9 tardi, la Dardania entr\u00f2 a far parte della Lega delio-attica ed\u00a0appare nei registri dei tributi versati ad Atene fra gli anni 451 e 429 a.C., oltre che nel registro di valutazione dei tributi dell'anno 425 a.C. La Dardania fu quindi teatro della battaglia di Cinossema nella parte finale della Guerra del Peloponneso, che vide vincere la Lega delio-attica contro la flotta spartana nel 411 a.C.\nDurante la guerra dei romani contro Antioco III e lega etolica, le citt\u00e0 di Dardania, Eleunte e Reteo inviarono ambasciate per porsi sotto la protezione di Roma. Con la Pace di Apamea dell'anno 188 a.C., i romani dichiararono Dardania citt\u00e0 libera."}
{"id": "5305649", "revid": "132266", "url": "https://it.wikipedia.org/wiki?curid=5305649", "title": "MS Sapphire", "text": ""}
{"id": "5305653", "revid": "118275211", "url": "https://it.wikipedia.org/wiki?curid=5305653", "title": "Governatori di Minorca", "text": "Il Governatore di Minorca era la figura politica che governava Minorca durante le diverse dominazioni che si avvicendarono nel controllo dell'isola, dal XV secolo al 1802, quando l'isola pass\u00f2 definitivamente al Regno di Spagna.\nIl Governatore.\nIl Governatore era la massima autorit\u00e0 dell'isola e la sua nomina spettava al monarca. Egli era conosciuto con il titolo di \"Molt Espectable i Magn\u00edfic Senyor Governador\", un trattamento che sottolineava la sua autorit\u00e0 politica; per indicare poi che possedeva altres\u00ec la massima autorit\u00e0 militare gli era attribuito il titolo di Capitano Generale. Nel caso in cui il Governatore morisse o fosse assente, il Vicer\u00e9 di Maiorca aveva la facolt\u00e0 di nominare un Reggente, nell'attesa che il re approvasse la sua scelta o nominasse qualcun altro.\nLista dei Governatori.\nDominio britannico (1763-1782).\nLuogotenenti-Governatori.\nDurante l'assenza del Governatore o del Luogotenente-Governatore, l'isola veniva governata dal comandante militare: il Colonnello John Crawford prima della sua morte nel 1765, e il Maggior Generale John Barlow dal 1770."}
{"id": "5305655", "revid": "767487", "url": "https://it.wikipedia.org/wiki?curid=5305655", "title": "Senza amore (film 2007)", "text": "Senza amore \u00e8 un film drammatico prodotto dall'Italia nel 2007 diretto da Renato Giordano.\nTrama.\nLuigi \u00e8 un bambino che ha difficolt\u00e0 a relazionarsi con la madre, che \u00e8 divorziata dal marito. A scuola si sente un emarginato e tutti prendono in giro il suo sogno: diventare un ballerino. Sua madre, Rita, vorrebbe iscriverlo in una scuola di danza, ma le diventa impossibile per via della crisi economica del nucleo familiare. Per il piccolo si apre una speranza quando un ufficiale di polizia, Angelo, entra nella sua vita. Ma, diversamente da quanto si possa aspettarsi, non \u00e8 affatto l'inizio di un sogno, bens\u00ec di un incubo: Angelo abuser\u00e0 sessualmente del piccolo. Luigi cercher\u00e0 di dire tutta alla madre, che non gli creder\u00e0. Anzi, fa entrare in casa Angelo. In realt\u00e0, Rita \u00e8 a conoscenza della verit\u00e0, ma fa finta di niente per ricevere i soldi da parte dell'ufficiale. Soltanto l'intromissione da parte di Gaetano, il cognato di Luigi, far\u00e0 terminare gli abusi.\nTuttavia, quando Luigi diventa grande, Gaetano muore in un incendio. Luigi sembra quasi sprofondare di nuovo nell'incubo degli abusi sessuali, ma decide di incontrare di sua spontanea volont\u00e0 Angelo. Il ragazzo affronta cos\u00ec il commissario, cacciandolo fuori di casa. Laura, un'amica di Luigi, \u00e8 pronta per partire a Roma con il fidanzato e ha intenzione di portare con s\u00e9 anche l'amico. Luigi accetta, ma per lui inizia un susseguirsi di brutti eventi: se ne va dalla casa di Laura perch\u00e9 \u00e8 di troppo; incomincia a prostituirsi; tenta il suicidio. Dopo aver conosciuto persone che lo riportano sulla retta via, e gli fanno realizzare il suo sogno d'infanzia, Luigi torna dalla madre, pronto per perdonarla. "}
{"id": "5305656", "revid": "100276562", "url": "https://it.wikipedia.org/wiki?curid=5305656", "title": "Abu Zayyan Muhammad II", "text": "Biografia.\nNel novembre del 1357 il sultano merinide Ab\u016b \u02bfIn\u0101n F\u0101ris si ammal\u00f2 gravemente, e, vedendo che i suoi figli erano troppo giovani, nomin\u00f2 suo successore il cugino Ab\u016b Zayy\u0101n Mu\u1e25ammad. Un visir di Ab\u016b \u02bfIn\u0101n, al-\u1e24asan ibn \u02bfUmar al-Fud\u016bd\u012b, ebbe una disputa con Ab\u016b Zayy\u0101n Mu\u1e25ammad II, e per questo motivo nomin\u00f2 nuovo erede al trono un figlio di Ab\u016b \u02bfIn\u0101n, il giovane Abu Bakr Sa'id. Quando Ab\u016b \u02bfIn\u0101n cominci\u00f2 a riprendersi dalla sua malattia, il visir temette di venire punito per aver nominato Ab\u016b Bakr nuovo erede al trono, e per questo motivo il 10 gennaio 1358 strangol\u00f2 Ab\u016b \u02bfIn\u0101n F\u0101ris. Ab\u016b Zayy\u0101n Mu\u1e25ammad venne proclamato sultano, sostenuto dai mercenari castigliani al servizio della dinastia merinide. Dopo pochi mesi venne detronizzato e sul trono merinide venne posto Ab\u016b Bakr Sa\u02bf\u012bd. Ab\u016b Zayy\u0101n Mu\u1e25ammad fugg\u00ec nel Regno di Castiglia, presso la corte di Pietro il Crudele.\nRiusc\u00ec a riprendere il potere dopo la morte di Abu Umar Tashfin, avvenuta nel 1362. Quando prese il potere in quell'anno, l'importante citt\u00e0 mercantile di Sigilmassa divenne indipendente sotto governatori locali. Riusc\u00ec a riprendere il controllo della citt\u00e0 nel 1364.\nNel 1366 Ab\u016b Zayy\u0101n cerc\u00f2 di togliere la carica di visir ad \u02bfUmar ibn \u02bfAbd All\u0101h al-Yab\u0101n\u012b, in risposta a ci\u00f2 il visir strangol\u00f2 il sultano. Venne nominato sultano Abu Faris Abd al-Aziz ibn Ali, un figlio di Abu l-Hasan 'Ali ibn 'Uthman che era rimasto fino a quel momento tenuto rinchiuso nel palazzo di Fez."}
{"id": "5305660", "revid": "180559", "url": "https://it.wikipedia.org/wiki?curid=5305660", "title": "Robocraft", "text": "Robocraft \u00e8 un videogioco per computer realizzato dalla FreeJam, la cui prima versione \u00e8 stata rilasciata nell'aprile 2013.\nSviluppo.\nQuando fu rilasciata la prima versione del gioco (0.1) Robocraft aveva ancora una meccanica singleplayer: non esistevano server, ed il gioco consisteva nel costruire un robot, \"esplorare\" l'unica mappa esistente, marte, e distruggere robot controllati dall'IA, che erano per\u00f2 senza armi.\nIl gioco veniva aggiornato ogni settimana, e furono rilasciati, dopo la 0.1, molti aggiornamenti settimanali: l'aggiunta dell'inventario da dove prendere i cubi la prima settimana, vari livelli (TIER) di ruote e di Laser Cannon (poi chiamati SMG) nella seconda, l'aggiunta del cube depot, quello che per tre anni sar\u00e0 il negozio di armi e cubi. Ci fu quindi una serie di aggiornamenti minori, per aggiungere nuovi thrusters (motori a reazione che permettono al robot di avere una spinta extra) e nuovi livelli di armi. Quindi venne rilasciato a tempo breve un cubo chiamatosi RP (Robo Points) Collector: nelle prime versioni, infatti, gli RP erano espulsi dai robot avversari distrutti, sotto forma di gemme. Queste gemme, per poterle raccogliere, bisognava entrare in contatto con loro, mentre l'RP Collector permetteva di ottenerle a breve distanza, senza un contatto fisico con la struttura del robot. Venne quindi aggiunta la notte, che fu rimossa poco dopo a causa di un impedimento a una corretta visione dell'area di gioco.\nModalit\u00e0 di gioco.\nIl gioco si basa su guerre tra robot in diverse ambientazioni, come:\nIl gioco si basa solo sul Multiplayer, ma si pu\u00f2 anche testare il proprio robot in una mappa, nella quale ci sono dei finti nemici che si devono uccidere, ed in una nuova funzione, una mappa virtuale senza nemici e con bersagli sparsi.\nCi sono cinque modalit\u00e0 di gioco online:\nDopo ogni scontro si viene ricompensati con una \"salvage crate\" ovvero una cesta contenente pi\u00f9 o meno oggetti in base alla modalit\u00e0 di gioco, e pi\u00f9 o meno rari in base alla posizione nella leaderbord\nArmi.\nCi sono diverse armi, tra cui:\nLivelli.\nNel gioco sono presenti due tipi di livelli:\nPlatoon &amp; Friends.\nNel gioco si possono invitare dei vostri amici.\nPer invitarli, basta entrare nel men\u00f9 \"Social\"; dopodich\u00e9 si scrive nel campo \"Add a friend\", il nome dell'amico a cui si vuole inviare la richiesta di amicizia.\nIl Platoon, serve per giocare nella stessa partita e nella stessa squadra con un vostro amico."}
{"id": "5305661", "revid": "767487", "url": "https://it.wikipedia.org/wiki?curid=5305661", "title": "Steve Tasker", "text": "Carriera professionistica.\nTasker fu scelto nel nono giro (226\u00ba assoluto) del Draft NFL 1985 dagli Houston Oilers dove gioc\u00f2 per due stagioni. Firm\u00f2 in qualit\u00e0 di svincolato coi Buffalo Bills l'8 novembre 1986.\nTasker, oltre che come wide receiver, gioc\u00f2 principalmente come gunner sui punt e kickoff. Dopo essersi unito Buffalo Bills, fu impiegato maggiormente anche come ricevitore, dove per\u00f2 era chiuso da altri talenti presenti in squadra. In una gara di playoff del 1994 contro i Los Angeles Raiders, apr\u00ec la strada al primo touchdown della sua squadra con un ritorno di kickoff da 67 yard. Inoltre ricevette 5 passaggi per 108 yard e un touchdown nella vittoria di Buffalo nei playoff del 1986 contro i Miami Dolphins.\nTasker era alto solamente 175\u00a0cm ma malgrado la stazza minuta per un giocatore di football si guadagn\u00f2 la reputazione di uno dei colpitori pi\u00f9 feroci della lega, forzando diversi fumble. Grazie alla sua velocit\u00e0 inoltre, era spesso il primo giocatore a raggiungere il kick returner avversario. Fu il primo giocatore a imporsi come stella giocando solamente negli special team senza essere un kicker o un ritornatore. Fu convocato per sette Pro Bowl ed l'unico membro degli special team ad essere stato premiato come miglior giocatore della gara, nel 1993. Molti, incluso il suo ex compagno di squadra e e membro della Pro Football Hall of Fame Jim Kelly ritengono Tasker il miglior giocatore degli special team di tutti i tempi. NFL Network l'ha posizionato al numero 9 nella classifica dei migliori giocatori che non fanno parte della Hall of Fame.\nCollegamenti esterni.\n \n \n "}
{"id": "5305662", "revid": "533647", "url": "https://it.wikipedia.org/wiki?curid=5305662", "title": "Metodio I di Costantinopoli", "text": ""}
{"id": "5305664", "revid": "1494169", "url": "https://it.wikipedia.org/wiki?curid=5305664", "title": "Poloni (disambigua)", "text": ""}
{"id": "5305665", "revid": "1573940", "url": "https://it.wikipedia.org/wiki?curid=5305665", "title": "Decapterus macarellus", "text": "Il sugarotto (Decapterus macarellus ()) \u00e8 un pesce osseo marino appartenente alla famiglia Carangidae.\nDescrizione.\nCome tutti i \"Decapterus\" \"D. macarellus\" \u00e8 abbastanza simile ai membri del genere \"Trachurus\" con cui condividono la forma generale del corpo slanciata e fusiforme. Sul peduncolo caudale, dietro le pinne dorsale e anale sono presenti due pinnule una nella parte dorsale e una nella parte ventrale. La colorazione \u00e8 blu-verde sul dorso e bianco argenteo sul ventre. Sull'opercolo branchiale c'\u00e8 una macchiolina scura. La pinna caudale \u00e8 giallastra o rossastra. La taglia massima nota \u00e8 di 46\u00a0cm, la taglia media degli individui \u00e8 di circa 30\u00a0cm.\nDistribuzione e habitat.\nQuesta specie si trova in gran parte degli oceani in acque tropicali, subtropicali e temperate calde. \u00c8 particolarmente comune lungo le coste delle isole oceaniche. Nel mar Mediterraneo \u00e8 rarissimo.\nSono pesci strettamente pelagici rari in acque superficiali ma comuni tra i 40 e i 200 metri, eccezionalmente fino ad una profondit\u00e0 di circa 400 m.\nBiologia.\nGregario, forma banchi dal nuoto rapidissimo.\nAlimentazione.\nSi nutre soprattutto di zooplancton.\nRiproduzione.\nDepone uova pelagiche.\nPredatori.\nQuesta specie \u00e8 preda di \"Cephalopholis argus\", \"Caranx ignobilis\" e \"Lutjanus monostigma\".\nPesca.\nQuesta specie ha importanza sia per la pesca commerciale che per la pesca sportiva. Viene frequentemente usato come esca."}
{"id": "5305685", "revid": "57872", "url": "https://it.wikipedia.org/wiki?curid=5305685", "title": "Giuseppe Lomellini", "text": "Biografia.\nNativo di Genova nel 1723, comp\u00ec gli studi scolastici presso il Convitto Tolomei di Siena. Ritornato nella capitale della Repubblica di Genova, Giuseppe Lomellini ricopr\u00ec la carica di padre del Comune avente come incarichi il presiedere delle fabbriche, dei moli, del pubblico acquedotto, delle strade, delle piazze, dei ponti e del porto genovese.\nSal\u00ec al potere dogale il 4 febbraio 1777: il centotrentesimo in successione biennale e il centosettantacinquesimo nella storia repubblicana. Per la cerimonia di incoronazione presso la cattedrale di San Lorenzo il senato genovese ordin\u00f2 una nuova porpora e un nuovo manto reale per il logorio del precedente vestiario e salut\u00f2 l'elezione del nuovo doge con cinquantun colpi di cannone anzich\u00e9 i rituali trenta fragori.\nDurante il suo dogato si verific\u00f2 nella mattina del 3 novembre 1777 il rovinoso incendio del palazzo Ducale, a cui segu\u00ec una pronta ricostruzione e abbellimento dello stesso; l'anno successivo fu decisa la costruzione della cosiddetta \"Strada Nuovissima\", l'odierna via Cairoli nel centro storico genovese. Cess\u00f2 il mandato biennale il 4 febbraio 1779.\nInsignito della Croce dei Cavalieri di Malta, Giuseppe Lomellini mor\u00ec a Genova nel corso del 1803 dove trov\u00f2 sepoltura all'interno della chiesa di Santa Maria ad Oregina. In vita privata spos\u00f2 Paola Garibaldi."}
{"id": "5305686", "revid": "125649748", "url": "https://it.wikipedia.org/wiki?curid=5305686", "title": "Zulu Dawn", "text": "Zulu Dawn \u00e8 un film del 1979 diretto da Douglas Hickox.\nColossal che narra nel dettaglio gli antefatti e lo svolgimento della storica battaglia di Isandlwana, durante la guerra anglo-zulu.\nTrama.\nGennaio 1879 nel Sud Africa Inglese, nella Colonia del Natal. Gli amministratori e i funzionari di Cape Colony, in particolare l'arrogante Lord Chelmsford e l'intrigante Sir Henry Bartle Frere, vogliono schiacciare il vicino impero Zulu, che viene percepito come una minaccia per l'economia industriale emergente locale. Bartle Frere emette un ultimatum impossibile al re Zulu, Cetshwayo, chiedendo di sciogliere l'Impero Zulu. Cetshwayo rifiuta, fornendo a Cape Colony un pretesto per invadere lo Zulu-land. Nonostante le obiezioni dei principali membri dell'alta societ\u00e0 di Cape Colony e della stessa Gran Bretagna, Bartle Frere autorizza Lord Chelmsford a condurre una forza di invasione britannica a Zululand.\nL'esercito britannico, carico di una immensa rete di carri di approvvigionamento, invade Zululand e si spinge in direzione di Ulundi, capitale dell'impero Zulu. Le forze britanniche, desiderose di combattere una grande battaglia in cui possano scatenare la loro tecnologia militare all'avanguardia contro il vasto esercito Zulu, diventano sempre pi\u00f9 frustrate perch\u00e9 l'esercito principale Zulu rifiuta lo scontro diretto e il combattimento \u00e8 limitato a qualche piccolo scontro tra esploratori britannici e Zulu. Preoccupate che le loro linee di approvvigionamento stiano diventando troppo lunghe e che l'esercito principale Zulu sia ancora in giro, le truppe britanniche iniziano a torturare guerrieri Zulu prigionieri per apprendere la posizione e le tattiche dell'esercito Zulu. A met\u00e0 strada da Ulundi, Chelmsford fa fermare il suo esercito alla base del monte Isandlwana, ignorando il consiglio degli assistenti Boeri di trincerare il campo e di creare un perimetro difensivo usando i carri di approvvigionamento, lasciando cosi pericolosamente esposto il campo. Durante la notte, il colonnello Durnford con una scorta di cinquanta cavalieri Basotho si avvicinano al campo. Chelmsford allora ordina a Durnford di tornare alla sua unit\u00e0, portando i cavalieri immediatamente al campo per rafforzare il colonnello Pulleine. Il tenente Vereker si unisce a Durnford come aiutante di campo .\nSeguendo un'informazione sbagliata, Chelmsford conduce la met\u00e0 dell'esercito britannico, tra cui le migliori unit\u00e0 di fanteria, cavalleria e artiglieria, in una ricerca lontana dal campo, cercando un fantomatico esercito Zulu. Il giorno della battaglia, Durnford e le sue truppe arrivano alle 11:00 presso il campo di Isandlwana. Nel frattempo, i prigionieri Zulu fuggono dai loro torturatori e si raggruppano con l'esercito Zulu, informandoli sulla direzione e la forza dell'esercito britannico. Dopo aver pranzato con il colonnello Pulleine e il tenente Vereker, Durnford decide rapidamente di mandare Vereker a esplorare le colline. Durnford poi decide di prendere il comando anche fuori dal campo, e esplora le colline di iNyoni.\nCirca sei chilometri e mezzo a est del campo gli uomini di Shepstone avvistano una mandria di bestiame condotta da alcuni zulu, che subito cercano riparo dietro una piega del terreno; il tenente Raw e alcuni uomini dell'NNH si lanciano al loro inseguimento, ma non appena arrivano sul ciglio della piega si bloccano: davanti a loro si apre la profonda vallata del fiume Ngwebeni, occupata non da una forza secondaria zulu ma dai 20.000 guerrieri dell'impi principale. Il tenente Vereker invia il tenente Raw ad avvisare il campo dell'attacco imminente.\nQuando l'imponente esercito Zulu scende sul campo, la cavalleria di Durnford si ritira in un donga, cercando di fermare l'avanzata degli Zulu. Respinti, gli inglesi subiscono pesanti perdite, tra cui la batteria dei razzi Hale, che \u00e8 distrutta dagli Zulu. Inizialmente, la fanteria britannica riesce a difendere il campo tramite prolungate sparatorie e le forze Zulu si ritirano sotto una grandine di fuoco d'artiglieria. Le unit\u00e0 britanniche che difendono il campo stanno diventando sempre pi\u00f9 preoccupati, come vedono che le forze Zulu che si muovono lungo i lati della montagna per accerchiare il campo. Mentre i fanti inglesi iniziano a esaurire le munizioni a causa della distribuzione incompetente del quartiermastro e la cavalleria britannica si ritira verso l'accampamento, i guerrieri Zulu attaccano in massa le truppe britanniche, riuscendo a rompere le linee britanniche a prezzo di gravi perdite.\nMentre le truppe britanniche rompono le linee e fuggono verso il campo, la battaglia si divide in combattimenti corpo a corpo tra soldati britannici e guerrieri Zul\u00f9, tra le spoglie di tende, soldati caduti e carri di approvvigionamento. Soprafatti dalla grande massa di guerrieri Zulu, i soldati inglesi e i loro alleati africani vengono massacrati nel campo, alcuni vengono uccisi mentre cercano di fuggire verso il Natal. Durante gli ultimi momenti della battaglia, il comandante del campo, il colonnello Pulleine, affida la bandiera del 24 \u00b0 Reggimento britannico a due ufficiali minori, i tenenti Melvill e Coghill (a cui poi si unisce Vereker), che cercano di portarla in sicurezza nel Natal, osservando scene sconcertanti, poich\u00e9 i guerrieri Zulu cercano i fanti britannici e africani che tentano di fuggire attraverso il fiume.\nDopo attraversano il fiume Buffalo, Melvill e Coghill vengono accerchiati e uccisi dagli Zulu, con conseguente cattura della bandiera. Pur essendo ferito, forse mortalmente, Vereker spara e uccide lo Zulu che porta la bandiera, la quale cade nel fiume, dove viene portata a riva dalla corrente.\nLa sera, Chelmsford e il resto dell'esercito britannico ritornano a Isandlwana, per essere accolti dalla vista dei loro compagni macellati, e la notizia che un esercito di Zulu ha invaso il Natal e ha assalito Rorke's Drift. Il film finisce con i guerrieri Zulu che in una processione di esclamazioni vittoriose, trascinano l'artiglieria britannica catturata a Ulundi.\nNote storiche.\nDopo il massacro dell'armata britannica, segu\u00ec la difesa di Rorke's Drift, ampiamente descritta nel film \"Zulu\" del 1964, con Stanley Baker e Michael Caine.\nDvd.\nIl primo DVD era di cattiva qualit\u00e0. Nel 2022, il film \u00e8 stato rimasterizzato in HD."}
{"id": "5305688", "revid": "599013", "url": "https://it.wikipedia.org/wiki?curid=5305688", "title": "Jerry Gray", "text": "Carriera professionistica.\nGray fu scelto primo giro del Draft 1985 dai Los Angeles Rams. Vi gioc\u00f2 per sette stagioni prima di terminare la carriera con gli Houston Oilers nel 1992 e i Tampa Bay Buccaneers nel 1993. In carriera mise a segno 28 intercetti, di cui sei con gli Oilers nel 1992.\nGray fu convocato per quattro Pro Bowl consecutivi dal 1986 al 1989. Nella sua ultima apparizione fu premiato come miglior giocatore della partita dopo avere fatto registrare 7 tackle e ritornato un intercetto per 51 yard in touchdown."}
{"id": "5305696", "revid": "287204", "url": "https://it.wikipedia.org/wiki?curid=5305696", "title": "Elst (Paesi Bassi)", "text": ""}
{"id": "5305697", "revid": "287204", "url": "https://it.wikipedia.org/wiki?curid=5305697", "title": "Elst", "text": ""}
{"id": "5305700", "revid": "438678", "url": "https://it.wikipedia.org/wiki?curid=5305700", "title": "Autostrada A28 (Paesi Bassi)", "text": ""}
{"id": "5305701", "revid": "438678", "url": "https://it.wikipedia.org/wiki?curid=5305701", "title": "Costa d'oro", "text": ""}
{"id": "5305703", "revid": "125837376", "url": "https://it.wikipedia.org/wiki?curid=5305703", "title": "Premi e riconoscimenti di Laura Pausini", "text": "Laura Pausini \u00e8 una cantante italiana, tra le pi\u00f9 importanti della storia per successo commerciale, successo a livello nazionale ed internazionale e premi vinti in Italia e nel mondo.\nPremiata dalla FIMI con un \"Icon Award\" per oltre 70 milioni di dischi venduti in tutto il mondo, nella sua carriera ha ottenuto tra i pi\u00f9 prestigiosi riconoscimenti nazionali ed internazionali. In Italia, ad eccezione dei \"Premi e Targhe Tenco\" e del \"Premio della Critica del Festival della canzone italiana \"Mia Martini\"\", ha vinto tutti i pi\u00f9 importanti premi in ambito musicale: ha al suo attivo infatti, due partecipazioni al \"Festival di Sanremo,\" concluse con due podi ed una vittoria, alle quali si aggiungono diciotto \"Music Awards\", quattro premi al \"Festivalbar\", sette \"Telegatti, e un Nastro d'Argento (2021).\"\nNel 2006 \u00e8 stata insignita del titolo di \"Commendatore\" della Repubblica Italiana e nel 2013 del titolo di \"Ambasciatrice\" dell'Emilia-Romagna nel mondo. In ambito internazionale ha vinto, tra i pi\u00f9 importanti, sei \"World Music Awards\", quattro \"IFPI Platinum Europe Awards\", due \"Billboard Music Awards\", cinque \"Ascap Music Awards\", quattro premi al \"Festival di Vi\u00f1a del Mar\", quattro \"Premio Lo Nuestro\", un \"Grammy Award\", quattro \"Latin Grammy Awards\", un \"Satellite Award\" e un \"Golden Globe\". Inoltre nel 2014 e nel 2015, le \u00e8 stata riconosciuta una \u201cStella delle celebrit\u00e0\u201d, rispettivamente sul \"Paseo de las estrellas\" di Tijuana (da cui ha anche ricevuto le \"chiavi della citt\u00e0\" come \"cittadino onorario\") e sulla \"Walk of fame\" di Mosca.\nNel 2016 \u00e8 stata nominata agli Emmy Awards per la sua partecipazione al talent-show \"La Banda\", mentre nel 2021 \u00e8 stata nominata al Premio Oscar per \"Io s\u00ec (Seen),\" colonna sonora del film di Edoardo Ponti \"The Life Ahead (La vita davanti a s\u00e9).\""}
{"id": "5305715", "revid": "109739963", "url": "https://it.wikipedia.org/wiki?curid=5305715", "title": "Morte nella notte di Natale", "text": "Morte nella notte di Natale (originale tedesco \"Der Weihnachtstod. Ein bayrisches Requiem\") \u00e8 il titolo di un'opera teatrale scritta nel 1984 da Franz Xaver Kroetz, disponibile anche in versione italiana.\nNella versione moderna della storia di Natale, Maria e Giuseppe sono sostituiti da una coppia di richiedenti asilo."}
{"id": "5305729", "revid": "212348", "url": "https://it.wikipedia.org/wiki?curid=5305729", "title": "Leonard Lance", "text": "Biografia.\nNato in Pennsylvania, Lance si laure\u00f2 in legge e trov\u00f2 lavoro come avvocato. Entrato in politica con il Partito Repubblicano, fu collaboratore di due governatori del New Jersey: Thomas Kean e Christine Todd Whitman.\nNel 1991 venne eletto all'interno della legislatura statale del New Jersey e vi rimase per diciotto anni, finch\u00e9 nel 2009 approd\u00f2 alla Camera dei Rappresentanti. In precedenza, Lance si era gi\u00e0 candidato alla Camera dei Rappresentanti nel 1996, ma era stato sconfitto nelle primarie da Michael James Pappas.\nIdeologicamente Lance si configura come un repubblicano moderato."}
{"id": "5305733", "revid": "1008732", "url": "https://it.wikipedia.org/wiki?curid=5305733", "title": "\u00c5ke Anders Edvard Wallenquist", "text": "Fu allievo di \u00d6sten Bergstrand all'osservatorio di Uppsala. Dal 1928 al 1935 lavor\u00f2 all'Osservatorio Bosscha in Indonesia. Dal 1948 fu assistente all'Osservatorio di Kvistaberg.\nIl Minor Planet Center gli accredita la scoperta dell'asteroide 1980 Tezcatlipoca effettuata il 19 giugno 1950 in collaborazione con Albert George Wilson.\nGli \u00e8 stato dedicato l'asteroide 2114 Wallenquist."}
{"id": "5305734", "revid": "809148", "url": "https://it.wikipedia.org/wiki?curid=5305734", "title": "Modello solitonico", "text": "Il modello solitonico, o modello del solitone, in neuroscienze, \u00e8 un modello recentemente sviluppato che tenta di spiegare la propagazione del segnale lungo l'assone dei neuroni. Il modello propone che il segnale viaggi lungo la membrana cellulare sotto forma di pulsazioni di onde sonore (o di densit\u00e0), note come solitoni. Il modello presenta una deviazione e una sfida diretta al modello di Hodgkin-Huxley, largamente accettato, che propone la propagazione del segnale sotto forma di potenziale d'azione: canali ionici presenti nella membrana si aprono e permettono agli ioni un rapido ingresso nella cellula, portando all'apertura di canali adiacenti, e cos\u00ec propagando il segnale in maniera essenzialmente elettrica.\nStoria.\nIl modello del solitone fu sviluppato agli inizi del 2005 da Thomas Heimburg e Andrew D. Jackson, entrambi dell'Istituto Niels Bohr dell'Universit\u00e0 di Copenaghen. Heimburg \u00e8 capo del gruppo di biofisica delle membrane, e fino al 2007 tutti gli articoli sul modello del solitone sono stati pubblicati da questo gruppo. Recentemente, invece, il gruppo di fisica biologica di Matthias Schneider ha apportato evidenze sperimentali cruciali sulla propagazione di onde sonore bidimensionali in interfacce lipidiche e il loro possibile ruolo nella segnalazione cellulare.\nGiustificazione.\nIl modello ha alla base l'osservazione che le membrane cellulari hanno sempre un punto di congelamento (la temperatura sotto la quale la loro consistenza cambia da fluido a gel) solo leggermente inferiore alla temperatura corporea, e ci\u00f2 permette la propagazione dei solitoni. \u00c8 noto da molte decadi che un potenziale d'azione viaggiante lungo un neurone porta a un leggero innalzamento della temperatura, successivamente seguito da un leggero abbassamento. La pulsazione totale non rilascia calore, la somma netta \u00e8 0. L'abbassamento nella seconda fase del potenziale d'azione non \u00e8 spiegato dal modello di Hodgkin\u2013Huxley (cariche elettriche viaggianti lungo un resistore producono sempre calore), ma i solitoni viaggianti non perdono energia in questo modo, e il modello della temperatura osservato nei neuroni \u00e8 consistente con il modello dei solitoni.\nInoltre \u00e8 stato osservato che un segnale viaggiante lungo un neurone porta a un leggero ispessimento locale della membrana e a una forza agente verso l'esterno; questo effetto non \u00e8 spiegato dal modello di Hodgkin\u2013Huxley ma \u00e8 consistente con il modello solitonico.\n\u00c8 innegabile che si possa osservare un segnale elettrico quando un potenziale d'azione si propaga lungo un neurone. Il modello del solitone lo spiega nel seguente modo: il solitone viaggiante cambia localmente densit\u00e0 e spessore della membrana, e dato che la membrana contiene molte sostanze cariche e polari, ci\u00f2 risulter\u00e0 in un effetto elettrico, con un meccanismo simile a quello della piezoelettricit\u00e0. Queste onde sonore non lineari sono state osservate su interfacce lipidiche, e le evidenze sperimentali mostrano molte smilarit\u00e0 con i potenziali d'azione (accoppiamento elettro-opto-meccanico, velocit\u00e0, forma bifasica, soglia di eccitazione, etc.)\nFormalismo matematico.\nIl solitone rappresentante il potenziali d'azione di nervi \u00e8 soluzione dell'equazione alle derivate parziali:\nformula_1\ndove \"t\" \u00e8 il tempo e \"x\" \u00e8 la posizione lungo l'assone del nervo. \u0394\"\u03c1\" \u00e8 il cambiamento nella densit\u00e0 della membrana sotto l'influenza del potenziale d'azione, \"c\"0 \u00e8 la velocit\u00e0 del suono nella membrana, \"p\" e \"q\" descrivono la natura della transizione di fase e quindi la non linearit\u00e0 delle costanti elastiche della membrana. I parametri \"c\"0, \"p\" e \"q\" sono dovuti a propriet\u00e0 termodinamiche della membrana e non possono essere variati liberamente, devono essere determinati sperimentalmente. Il parametro \"h\" descrive la dipendenza dalla frequenza del suono della relazione di dispersione della membrana.\nL'equazione \u00e8 formalmente correlata all'approssimazione di Boussinesq per le onde marine, ad esempio per solitoni in canali d'acqua. Le soluzioni dell'equazione hanno un'ampiezza massima limitante e una velocit\u00e0 di propagazione minima, simile alla velocit\u00e0 di pulsazione nei nervi mielinizzati. Vi sono soluzioni periodiche che dimostrano l'iperpolarizzazione e i periodi di refrattariet\u00e0.\nRuolo nei canali ionici.\nIl modello solitonico spiega molti aspetti del potenziale d'azione che non vengono spiegati dal modello di Hodgkin\u2013Huxley. Essendo di natura termodinamica non si riferisce alla natura e alle propriet\u00e0 delle singole macromolecole (come i canali ionici o altre proteine) su scala molecolare. Piuttosto si assume che le loro propriet\u00e0 sono implicitamente contenute nelle propriet\u00e0 dell'intero sistema (la membrana neuronale). Il modello non \u00e8 dunque in conflitto n\u00e9 con l'azione delle proteine di membrana n\u00e9 con la farmacologia. Il modello solitonico predice correttamente fluttuazioni di corrente durante il potenziale d'azione. Queste correnti sono simili a quelle teoricamente dovute ai canali ionici, ma nel modello solitonico sono dovute a pori che si formano spontaneamente sulla membrana lipidica da fluttuazioni termiche, che sono alla base del modello.\nApplicazioni in anestesia.\nGli autori affermano che il loro modello spiega il funzionamento di molti anestetici il cui meccanismo d'azione era prima sconosciuto. L'osservazione di Meyer-Overton (vedi concentrazione minima alveolare) mantiene che la potenza di una variet\u00e0 chimicamente ampia di anestetici \u00e8 proporzionale alla loro solubilit\u00e0 lipidica, suggerendo che essi non agiscono legandosi a specifiche proteine o canali ionici ma piuttosto dissolvendosi nella membrana lipidica e cambiandone le propriet\u00e0. Questa dissoluzione abbassa il punto di congelamento della membrana, e la maggior differenza tra temperatura corporea e punto di congelamento inibisce la propagazione dei solitoni. Questa differenza pu\u00f2 essere riportata nella normalit\u00e0 aumentando la pressione, abbassando il pH, o abbassando la temperatura. La pressione necessaria a cancellare l'effetto di un anestetico con una data solubilit\u00e0 lipidica pu\u00f2 essere calcolato con il modello solitonico, ed \u00e8 ragionevolmente in accordo con le evidenze sperimentali."}
{"id": "5305737", "revid": "298229", "url": "https://it.wikipedia.org/wiki?curid=5305737", "title": "Campionati del mondo di corsa in montagna 1985", "text": "I Campionati del mondo di corsa in montagna 1985 si sono disputati a San Vigilio di Marebbe, in Italia, il 23 settembre 1985 sotto il nome di \"World Trophy\". Il titolo maschile \u00e8 stato vinto da Alfonso Vallicella, quello femminile da Olivia Gr\u00fcner. A livello maschile \u00e8 stato disputato pure un \"World Trophy\" sulla distanza ridotta \"Short\"."}
{"id": "5305738", "revid": "287204", "url": "https://it.wikipedia.org/wiki?curid=5305738", "title": "249544 Ianmclean", "text": "249544 Ianmclean \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 3,1986457\u00a0UA e da un'eccentricit\u00e0 di 0,1790007, inclinata di 15,53582\u00b0 rispetto all'eclittica.\nL'asteroide \u00e8 dedicato al professore statunitense Ian McLean."}
{"id": "5305741", "revid": "443105", "url": "https://it.wikipedia.org/wiki?curid=5305741", "title": "Harold Andrew Raeburn", "text": ""}
{"id": "5305742", "revid": "70639854", "url": "https://it.wikipedia.org/wiki?curid=5305742", "title": "Solfato d'alluminio", "text": ""}
{"id": "5305743", "revid": "70639858", "url": "https://it.wikipedia.org/wiki?curid=5305743", "title": "Emostatico", "text": ""}
{"id": "5305746", "revid": "70639882", "url": "https://it.wikipedia.org/wiki?curid=5305746", "title": "Guyton de Morveau", "text": ""}
{"id": "5305747", "revid": "70639890", "url": "https://it.wikipedia.org/wiki?curid=5305747", "title": "Solfato di alluminio e potassio", "text": ""}
{"id": "5305767", "revid": "775372", "url": "https://it.wikipedia.org/wiki?curid=5305767", "title": "Albio Sires", "text": "Biografia.\nNato a Cuba, Sires si trasfer\u00ec negli Stati Uniti da bambino. Dopo gli studi lavor\u00f2 come insegnante e imprenditore.\nEntrato in politica con il Partito Democratico, negli anni ottanta cambi\u00f2 schieramento e ader\u00ec al Partito Repubblicano. Con questa affiliazione nel 1986 si candid\u00f2 alla Camera dei Rappresentanti contro Frank Guarini, ma venne sconfitto.\nNel 1994 lasci\u00f2 anche il Partito Repubblicano e divenne un indipendente, poi l'anno successivo venne eletto sindaco di West New York. Nel 1998 torn\u00f2 tra le file dei democratici e due anni dopo venne eletto all'interno della legislatura statale del New Jersey, dove rimase per i successivi sei anni. Dal 2002 svolse anche le funzioni di presidente dell'assemblea.\nNel 2006, quando il deputato Bob Menendez venne nominato senatore, Sires prese parte alle elezioni speciali per assegnare il suo seggio della Camera e riusc\u00ec ad essere eletto. Negli anni successivi venne sempre riconfermato, pur cambiando distretto congressuale nel 2013."}
{"id": "5305771", "revid": "1154737", "url": "https://it.wikipedia.org/wiki?curid=5305771", "title": "Buachaille Etive M\u00f2r", "text": " Il Buachaille Etive M\u00f2r (in gaelico scozzese \"Buachaille Eite M\u00f2r\", che significa \u201cil grande mandriano dell'Etive\u201d), generalmente conosciuto dagli arrampicatori come \"Buachaille\", \u00e8 una montagna alla testata della valle del fiume Etive, nelle Highlands scozzesi. \nDescrizione.\nLa sua forma piramidale, cos\u00ec come la si vede dalla zona di Glencoe, la rende una delle pi\u00f9 riconoscibili montagne della Scozia, e una delle pi\u00f9 raffigurate nelle cartoline e sui calendari.\nIl Buachaille Etive M\u00f2r \u00e8 formato da una cresta montuosa lunga circa 8\u00a0km, quasi interamente circondata dal fiume Etive e dai suoi affluenti. Dalla cresta si elevano quattro cime principali: da nord-est a sud-ovest sono lo Stob Dearg (1022\u00a0m), lo Stob na Doire (1011\u00a0m), lo Stob Coire Altruim (941\u00a0m) e lo Stob na Br\u00f2ige (956\u00a0m). Due di esse, lo Stob Dearg e lo Stob na Br\u00f2ige, sono classificate come \"munro\"; la seconda delle due cime \u00e8 stata classificata tale nel 1997.\nVie di salita.\nLa ripida parete nord-est dello Stob Dearg, che rappresenta l'aspetto pi\u00f9 caratteristico della montagna, costituisce la via di salita pi\u00f9 diretta per arrampicatori e alpinisti. Il \"Crowberry Ridge\", una via classica in roccia, fu salito per la prima volta nel 1900 da George Abraham, Ashley Abraham, Jim Puttrell ed Ernest Baker. La seconda ascensione fu compiuta tre anni dopo da Harold Raeburn e Inglis Clark. Immediatamente a sinistra si trova il \"Curved Ridge\", salito per la prima volta nel 1886 da G. Bennett Gibbs.\nLo Stob Dearg \u00e8 tuttavia raggiungibile anche per una pi\u00f9 facile via escursionistica attraverso il vallone chiamato \"Coire na Tulaich\". "}
{"id": "5305772", "revid": "300971", "url": "https://it.wikipedia.org/wiki?curid=5305772", "title": "Stazione di Klosters", "text": ""}
{"id": "5305777", "revid": "1522738", "url": "https://it.wikipedia.org/wiki?curid=5305777", "title": "Primi ministri della Somalia", "text": "I primi ministri della Somalia dal 1956 (creazione della carica all'interno dell'Amministrazione fiduciaria italiana della Somalia) ad oggi sono i seguenti."}
{"id": "5305778", "revid": "1935652", "url": "https://it.wikipedia.org/wiki?curid=5305778", "title": "Armoriale dei vescovi italiani", "text": "Questa pagina contiene le armi (stemma, blasonatura e motto) dei vescovi viventi (ordinari, ausiliari ed emeriti) delle diocesi della Chiesa cattolica in Italia, suddivise nelle regioni ecclesiastiche delle diverse regioni italiane."}
{"id": "5305801", "revid": "70640509", "url": "https://it.wikipedia.org/wiki?curid=5305801", "title": "Rossella Ancidoni", "text": ""}
{"id": "5305802", "revid": "120519902", "url": "https://it.wikipedia.org/wiki?curid=5305802", "title": "Zoo di Praga", "text": "Lo zoo di Praga \u00e8 uno zoo che si trova nel quartiere di Troja a nord di Praga (Repubblica Ceca) ed \u00e8 stato aperto nel 1931 con l'obiettivo di \"promuovere lo studio della zoologia, proteggere la fauna selvatica ed educare il pubblico\". \nNel 2012 lo zoo occupava 58 ettari e ospitava circa 4.800 animali rappresentanti oltre 690 specie, tra cui 133 specie sono classificate come in pericolo critico.\nLo zoo di Praga ha contribuito in modo significativo a salvare il cavallo di Przewalski e nel 2007 \u00e8 stato classificato come settimo migliore zoo del mondo della rivista Forbes Traveler, risultato confermato nel 2014 dagli utenti di Tripadvisor.\nStoria.\nNel 1918, in occasione del matrimonio del principe ereditario Rodolfo d'Austria e Stefania del Belgio, il conte Sweerts-Spork pubblic\u00f2 sui giornali un appello per costruire un giardino zoologico a Praga. L'anno successivo venne costituito un comitato per l'avvio dei lavori preparatori alla creazione del giardino zoologico e il 28 settembre 1931 il cantiere venne aperto al pubblico.\nNel 1938 lo zoo \u00e8 stato il primo al mondo a covare e allevare un avvoltoio delle Ande e nel 1942 ad allevare in maniera artificiale un cucciolo di orso polare. Nel 2001 lo zoo \u00e8 stato anche il primo a riprodurre artificialmente il cavallo di Przewalski. \nNel 2002 lo zoo ha subito forti danni e molte perdite animali a causa dell'alluvione che colp\u00ec Praga."}
{"id": "5305803", "revid": "1149807", "url": "https://it.wikipedia.org/wiki?curid=5305803", "title": "Ultimate Beach Soccer", "text": "Ultimate Beach Soccer, anche conosciuto come Pro Beach Soccer, \u00e8 un videogioco di beach soccer pubblicato nel 2003 dalla DreamCatcher Interactive (nel Nord America) e Wanadoo (in Europa) per Game Boy Advance, Xbox e PC.\nModalit\u00e0 di gioco.\nNel videogioco \u00e8 possibile giocare un'amichevole o un torneo di beach soccer."}
{"id": "5305807", "revid": "129019", "url": "https://it.wikipedia.org/wiki?curid=5305807", "title": "La Sant\u00e9 Prison", "text": ""}
{"id": "5305811", "revid": "287204", "url": "https://it.wikipedia.org/wiki?curid=5305811", "title": "Anastasios Sidiropoulos", "text": ""}
{"id": "5305813", "revid": "619191", "url": "https://it.wikipedia.org/wiki?curid=5305813", "title": "P.A. Works", "text": ""}
{"id": "5305814", "revid": "1543377", "url": "https://it.wikipedia.org/wiki?curid=5305814", "title": "Storia del football americano", "text": "Le radici del football americano possono essere fatte risalire alle prime versioni del rugby e del calcio, i quali sono a loro volta derivazioni di alcuni giochi con il pallone giocati in Gran Bretagna nella met\u00e0 del XIX secolo e nei quali lo scopo era quello di calciare il pallone dentro una porta, oppure di correre con il pallone in mano oltre una linea.\nIl football americano pu\u00f2 comunque essere considerato come un pi\u00f9 diretto discendente del rugby, dal quale si \u00e8 \"separato\" grazie alle regole elaborate da Walter Camp, studente diplomatosi presso la Yale University e tradizionalmente considerato come il \"padre del football americano\". Fra le regole create da Camp si possono citare l'introduzione della line of scrimmage e le regole che determinano l'avanzamento di una squadra con il sistema dei down. A cavallo fra XIX e XX secolo il gioco continua a svilupparsi grazie agli allenatori dei diversi college americani (come Eddie Cochems, Amos Alonzo Stagg, Knute Rockne e Glenn \"Pop\" Warner) che cominciano a sfruttare l'appena introdotta regola che d\u00e0 la possibilit\u00e0 di passare la palla in avanti. Nella prima met\u00e0 del XX secolo, le regole del football americano si fissano con l'affermarsi e la popolarit\u00e0 del college football. I Bowl games, una tradizione del college football, attraggono sempre pi\u00f9 attenzione nei confronti delle squadre dei diversi college americani. Ancora oggi, il football universitario \u00e8 molto seguito anche grazie alla presenza di feroci rivalit\u00e0 fra i diversi college sparsi per tutta la nazione.\nLe origini del football americano professionistico possono essere fatte risalire al 1892, anno in cui William \"Pudge\" Heffelfinger firma un contratto di 500 dollari per giocare una partita con la squadra della Allegheny Athletic Association contro la selezione del Pittsburgh Athletic Club. Nel 1920 nasce l'American Professional Football Association, che due anni pi\u00f9 tardi diventa National Football League (NFL) e che diventer\u00e0 la principale lega professionistica di football americano. Da uno sport sviluppatosi prevalentemente nelle citt\u00e0 industriali del Midwest degli Stati Uniti, il football americano professionistico \u00e8 infine diventato un fenomeno di livello nazionale. La crescente popolarit\u00e0 del football si fa risalire solitamente alla finale del campionato NFL del 1958, una partita che viene soprannominata come \"The Greatest Game Ever Played\" (letteralmente, \"la pi\u00f9 grande partita mai giocata\"). Nel 1960 nasce una lega rivale alla NFL, la American Football League (AFL). Il successo di quest'ultima lega costrinse la pi\u00f9 antica NFL ad accettare l'unione e la creazione dell'evento sportivo americano pi\u00f9 famoso, il Super Bowl.\nLe prime partite.\nAnche se si ha notizie di giochi con la palla praticati dalle popolazioni native nel territorio degli Stati Uniti, il moderno gioco del football americano trova le sue origini dai tradizionali giochi che venivano praticati nei villaggi e nelle scuole europee prima della scoperta dell'America. Nei primi anni del XVII secolo si ha notizia della pratica di un gioco con un pallone gonfiato ad aria da parte dei primi coloni a Jamestown (Virginia).\nQueste prime partite sembrano avere molto in comune con il tradizionale \"mob football\" giocato in Inghilterra, soprattutto nel giorno di Marted\u00ec grasso (quando veniva usato un limone al posto della palla). In terra americana il gioco continua a non avere un'organizzazione ben definita fino alla met\u00e0 del XIX secolo, quando nei campus universitari vengono organizzate delle partite fra gli alunni. Ci\u00f2 avviene grazie all'opera dello studente di Yale Walter Camp, \"Padre del football americano\", il quale inventa alcune regole del gioco (fra cui quella che organizza il sistema dei downs) e caratterizza specificatamente il gioco. A partire dal 1820 gli studenti di Princeton organizzano partite di un gioco dal nome di \"ballown\". Nel 1827 nasce, presso l'universit\u00e0 di Harvard, la tradizione conosciuta come \"Bloody Monday\" (letteralmente, \"Luned\u00ec sanguinoso\"), cio\u00e8 una sfida disputata fra tutti i \"freshman\" (gli studenti del primo anno) e i \"sophomore\" (quelli del secondo anno) dell'ateneo. Intanto, a partire dallo stesso periodo, il Dartmouth College gioca la sua propria versione del gioco, l'\"Old division football\", le cui regole vengono per la prima volta pubblicate soltanto nel 1871. Tutti questi giochi, anche se nati da atenei e contesti differenti, mantengono delle caratteristiche comuni. Innanzitutto rimangono largamente dei \"giochi di massa\", nel senso che le squadre sono composte da un numero molto elevato di giocatori (sulla scia dei giochi medievali europei in occasione del carnevale), i quali hanno come scopo di far avanzare il pallone nella porta avversaria e spesso con ogni mezzo necessario. Le regole sono semplici, la violenza e gli infortuni sono molto comuni. La violenza di queste partite portano a delle proteste e alla decisione di vietarli. L'ateneo di Yale, sotto la pressione dell'amministrazione della citt\u00e0 di New Haven, nel 1860 vieta completamente questa pratica sportiva; l'anno successivo il divieto viene applicato anche dall'universit\u00e0 di Harvard.\nIl \"Boston game\".\nMa, se da una parte il gioco viene vietato nei centri universitari, d'altra parte esso diventa sempre pi\u00f9 famoso nel mondo delle \"prep schools\" (cio\u00e8 le scuole secondarie di preparazione all'istruzione universitaria) della costa est. Nel 1855 vengono prodotti i primi palloni gonfiabili ad aria, dando la possibilit\u00e0 di giocare con un pallone di forma pi\u00f9 regolare rispetto a quelli precedentemente usati prodotti a mano, e rendendo pi\u00f9 facili le azioni di possesso e calcio dello stesso. Durante questo primo periodo si erano diffusi due tipi di gioco del football: un primo tipo essenzialmente basato sul calcio (\"kicking game\") e uno sulle azioni di corsa (\"running game\" o \"carrying game\"). Un ibrido di questi due tipi di gioco, che prende il nome di \"Boston game\", viene incominciato a giocare da un gruppo di atleti presso l'Oneida Football Club di Boston. Questo club, considerato da alcuni storici come il primo club a giocare ufficialmente a football negli Stati Uniti, viene fondato nel 1862 da alcuni studenti che praticavano questa primitiva disciplina nel Boston Common (un parco pubblico nel centro della citt\u00e0). Il pi\u00f9 delle volte le partite si svolgono fra squadre composte da giocatori dello stesso Oneida Football Club, anche se nel novembre del 1863 si ha notizia di una partita giocata contro una squadra di non appartenenti al club (vinta facilmente dall'Oneida Football Club). La partita attira l'attenzione della stampa e il \"Boston game\" diventa sempre pi\u00f9 famoso negli anni '60 del XIX secolo.\nAlla fine dello stesso decennio il gioco del football comincia a ritornare a essere praticato nei college: Yale, Princeton, Rutgers e Brown autorizzano il ritorno di questo sport nella modalit\u00e0 \"kicking game\". Nel 1867 l'Universit\u00e0 di Princeton utilizza le regole della Football Association britannica. Nel 1868 il Montreal Football Club pratica al contrario la versione pi\u00f9 diretta discendente del rugby.\nIl college football.\nRutgers - Princeton (1869).\nIl 6 novembre 1869 viene giocata una partita di football tra la selezione della Rutgers University e della Princeton University (che ai tempi aveva il nome di \"College of New Jersey\"): viene utilizzato un pallone sferico e, come in tutte le partite precedenti, secondo regole improvvisate con diverse somiglianze con il rugby e il calcio, piuttosto che con le regole del football americano poi consolidatesi nel secolo successivo. Tradizionalmente questa partita viene considerata come la prima sfida di college football. Il luogo dell'incontro \u00e8 il campo sportivo del college di Rutgers, con regole decise dalla squadra di casa. Due squadre di 25 giocatori l'una cercano di calciare il pallone nella porta avversaria. Lanciare o portare il pallone in mano \u00e8 vietato, mentre i contatti fisici fra i giocatori sono concessi. La prima squadra a segnare 6 marcature vince l'incontro. Il risultato finale del match vede Rutgers battere Princeton con il punteggio di 6-4. La settimana seguente viene giocata una rivincita con regole stabilite da Princeton, che accoglie pienamente il regolamento della prima partita, tranne una variante: viene concesso un calcio di punizione ogni qual volta un giocatore riesce a prendere il pallone al volo (una regola che esiste ancora oggi nel football americano). La partita di rivincita viene vinta dalla squadra di Princeton con un pesante 8-0 su Rutgers. Nel 1870 la Columbia University si unisce alle due squadre \"genitrici\" del college football, e a partire dal 1872 il numero dei college partecipanti aumenta sempre pi\u00f9, con l'ingresso anche di Yale e dell Stevens Institute of Technology.\nLa standardizzazione delle regole (1873-1880).\nFino a questo momento ogni partita si svolge secondo le regole decise dalla squadra di casa. Il 20 ottobre 1873, presso il Fifth Avenue Hotel di New York, i rappresentanti dei college di Yale, Columbia, Princeton e Rutgers si riuniscono per fissare un regolamento valido per ogni partita. Il regolamento concordato risulta pi\u00f9 vicino al calcio che al rugby.\nA rimanere fuori dall'accordo \u00e8 il college di Harvard, che continua a praticare il \"Boston game\", il quale (come si \u00e8 detto) \u00e8 pi\u00f9 ispirato al rugby. Nonostante le difficolt\u00e0 a organizzare partite contro altri college, Harvard riesce a concordare una doppia sfida contro la McGill University di Montr\u00e9al da disputare a Cambridge (sede dell'universit\u00e0 di Harvard). La prima partita viene giocata il 14 maggio 1874 secondo il regolamento \"Boston game\" e impiegando un pallone sferico: Harvard risulta la vincitrice con il punteggio di 3-0. Il giorno successivo si gioca la seconda partita con regole stabilite dalla squadra ospite e dove viene impiegata una palla oblunga: partita finisce 0-0. Il doppio scontro rappresenta un importante momento per lo sviluppo del football americano attuale.\nHarvard \u00e8 fortemente influenzata dal rugby e nelle sue regole inserisce il concetto di meta, che ai tempi non era ancora usato in questa nuova disciplina. La meta si evolver\u00e0 successivamente nel touchdown. Alla fine del 1874 Harvard restituisce la visita alla McGill in una sfida di rugby: Harvard esce vincitrice dall'incontro con il risultato di 3-0. L'anno successivo, e precisamente il 4 giugno 1875, Harvard sfida la selezione della Tufts University con regole simili a quelle utilizzate nell'ultima sfida a Montreal dell'anno precedente: Harvard ne esce sconfitta per 1-0. Il 13 novembre del 1875 si gioca per la prima volta quella che poi prender\u00e0 il nome tradizionale di \"The Game\" (\"la partita\"): Harvard contro Yale. Per disputare l'incontro vengono stipulate delle particolari regole (\"Concessionary Rules\"), che stabiliscono una variante del rugby. Yale esce sconfitta con il risultato di 4-0 a favore di Harvard, ma vi \u00e8 piena soddisfazione per il tipo di gioco e le regole che si sono venute a creare. Alla partita assistono alcuni studenti di Princeton, i quali portano a casa anche loro il nuovo regolamento.\nIl 23 novembre 1876 i rappresentanti dei college di Harvard, Yale, Princeton e Columbia si incontrano alla Massasoit House di Springfield (Massachusetts) allo scopo di fissare un nuovo codice di regole ispirato al set regolamentare stabilito per la sfida del 1874 fra Harvard e McGill. La fonte di ispirazione principale del nuovo regolamento \u00e8 quello previsto dalla Rugby Football Union inglese, anche se con una importante differenza: il modo principale per portare a casa un punto \u00e8 quello di segnare un touchdown, invece che segnare in porta (un cambiamento in questo senso si avr\u00e0 anche nel rugby). Alla conclusione dell'incontro tre college - Harvard, Columbia e Princeton - fondano la Intercollegiate Football Association. Yale rimane fuori dall'associazione fino al 1879 a causa di un disaccordo sul numero di giocatori per squadra.\nWalter Camp: il padre del football americano.\nWalter Camp \u00e8 largamente considerato come la figura pi\u00f9 importante per lo sviluppo del football americano. Da ragazzo Camp eccelle in diversi sport, fra cui atletica, baseball e calcio; dopo essersi iscritto a Yale nel 1876, continua ad accumulare successi sportivi in ogni disciplina.\nNegli incontri successivi alla Massasoit House con i rappresentanti degli altri college, Camp diventa un protagonista. Non soddisfatto con un regolamento che a lui ricordava troppo le mischie violente degli anni passati, nel primo incontro a cui partecipa, nel 1878, propone la riduzione di ogni squadra in campo da 15 a 11 elementi. La proposta viene rigettata dagli altri college in quell'incontro, ma soltanto due anni dopo (nel 1880) la modifica riceve l'avallo degli altri rappresentanti. L'effetto che si ottiene in campo \u00e8 un evidente allargamento degli spazi in campo, con una maggiore enfatizzazione della velocit\u00e0 dei giocatori rispetto alla potenza muscolare. Sempre nello stesso incontro del 1880 passano anche altre due modifiche al regolamento proposte da Camp: la creazione della linea di scrimmage e l'introduzione dello snap, cio\u00e8 il passaggio del pallone dal center al quarterback a ogni inizio azione. In origine lo snap viene eseguito con il tallone del piede; soltanto in un secondo periodo si prevede la possibilit\u00e0 di effettuare lo snap con le mani, consentendo sia un vero e proprio passaggio che una consegna del pallone direttamente nelle mani del quarterback.\nL'introduzione della linea di scrimmage \u00e8 una vera e propria rivoluzione per il gioco, anche se non voluta. Soprattutto la squadra di Princeton comincia a utilizzare la nuova introduzione regolamentare per rallentare il ritmo del gioco, interpretando le proprie partite come un lento avvicinamento a ogni down verso la end zone avversaria. Invece che aumentare il numero delle segnature, come era nelle intenzioni di Camp, la nuova regola venne sfruttata per mantenere il controllo del pallone per tutta la durata della partita: il risultato che si ha sono partite lente e poco divertenti. Nell'incontro del 1882, Camp propone un nuovo cambio regolamentare: la squadra in possesso del pallone \u00e8 obbligata a guadagnare almeno 5 iarde in 3 down. Si deve a questa modifica del regolamento la nascita effettiva del football americano, provocando il distacco definitivo di questa disciplina dal rugby e dal calcio.\nWalter Camp \u00e8 stato determinante anche per altre decisive introduzioni regolamentari che hanno dato la struttura definitiva al football americano. Nel 1881 viene ridotta la dimensione del campo da gioco alle sue dimensioni odierne: 120 iarde di lunghezza e 53,33 iarde di larghezza (109,7 metri per 48,8 metri). Nel 1883 Camp ha provato pi\u00f9 volte a far modificare anche il sistema di punteggio, ottenendo che un touchdown valesse 4 punti, 2 punti per un calcio seguente a un touchdown segnato, 2 punti per una safety (cio\u00e8 il placcaggio di un giocatore avversario in possesso del pallone all'interno della end zone di quest'ultimo), e 5 punti per un calcio piazzato. Nel 1887 viene stabilito il tempo regolamentare della partita (45 minuti per ognuna delle due frazioni di gioco) e viene introdotto l'obbligo di presenza di un duo arbitrale stipendiato. Nel 1888 viene concesso il placcaggio al di sotto della vita, mentre nel 1889 vengono introdotti l'uso dei fischietti per gli arbitri e del cronometro.\nDopo aver lasciato il college di Yale nel 1882, Walter Camp viene assunto dalla New Haven Clock Company, per cui lavora fino alla sua morte nel 1925. Ma anche se non pi\u00f9 giocatore, Camp continua a partecipare alle riunioni annuali per le modifiche regolamentari. Alla fine di ogni campionato, lo stesso Camp nomina i migliori giocatori inserendoli nella selezione All-American. Selezione che ancora oggi viene effettuata dalla Walter Camp Football Foundation.\nTabella storica riassuntiva dei punteggi nel college football.\n\"Fonti\":\" \"\nL'espansione (1880-1904).\nNegli ultimi due decenni dell'Ottocento il college football si espande enormemente. Nel 1880 soltanto 8 college schieravano una squadra di football per le sfide con altre universit\u00e0, ma soltanto nel 1900 il numero dei college partecipanti al campionato intercollegiale era salito a 40. \u00c8 in questo periodo che nascono anche le prime rivalit\u00e0 nel college football.\nIl novembre del 1890 \u00e8 un periodo di grandi novit\u00e0 per il college football. Il 22 novembre viene giocata la prima partita di college football in Kansas: a Baldwin City i padroni di casa della University of Kansas perdono 9-22 contro la selezione della Baker University. Il 27 novembre \u00e8 la volta del Tennessee a vedere la prima partita di college football: un rotondo 40-0 vede vincente la squadra della Vanderbilt University contro la selezione della Nashville University. E il 29 novembre si gioca per la prima volta la sfida fra le accademie militari dell'Esercito (Army) e della Marina (Navy), che vede vincente quest'ultima con un secco 24-0.\nIl college football nell'est degli Stati Uniti.\nIl 25 ottobre 1884 va in scena la prima partita in cui la squadra vincitrice surclassa gli avversari di oltre 100 punti: Yale batte Dartmouth 113-0. \u00c8 anche la prima partita in cui una squadra va oltre i 100 punti e in cui contemporaneamente la squadra sconfitta rimane al palo. La settimana successiva Princeton distrugge la selezione del Lafayette College 140-0.\nIl 28 settembre 1892 viene giocata la prima partita di college football in notturna: la sfida vede scendere in campo allo Smythe Park di Mansfield (Pennsylvania) il Mansfield State Normal e il Wyoming Seminary. La partita viene comunque sospesa alla fine del primo tempo sul risultato di 0-0 per inadeguatezza dell'impianto di illuminazione. Nella sfida Army-Navy del 1893 (vittoria di Navy per 6-4) si vede per la prima volta l'utilizzo di un casco protettivo da parte del giocatore di Navy Joseph M. Reeves, il quale se l'era fatto costruire da un fabbro locale dopo essere stato avvertito dai medici del rischio di morire dopo aver subito un calcio alla testa nella partita precedente.\nLa situazione a ovest.\nNel 1879 l'Universit\u00e0 del Michigan fonda la propria squadra di football, diventando la prima squadra di college football a ovest della Pennsylvania. Il 30 maggio dello stesso anno batte il Racine College a Chicago per 1-0. Il Chicago Daily Tribune descrive la partita come \"la prima partita di rugby-football a essere giocata a ovest delle Alleghenies Mountains\". Altre universit\u00e0 che organizzano squadre di football nel Midwest sono (fra le altre) l'Universit\u00e0 di Chicago, Northwestern University e l'Universit\u00e0 del Minnesota. La prima squadra di questa regione a giocare partite con selezioni dell'est \u00e8 Michigan, che nel 1881 disputa tre partite con Harvard, Yale e Princeton. Nel 1895 viene fondata la prima lega intercollegiale a livello interstatale, la Intercollegiate Conference of Faculty Representatives (anche conosciuta con il nome di Western Conference), che pi\u00f9 tardi diventer\u00e0 la Big Ten Conference.\nGuidati dal leggendario coach Fielding H. Yost, Michigan diventa la prima potenza del college football. Dal 1901 al 1905 Michigan riesce nell'impresa di vincere 56 partite consecutive, fra cui \u00e8 da considerare la vittoria del Rose Bowl nel 1902 (la prima partita di postseason giocata nella storia del college football). Durante questo periodo Michigan segna ben 2831 punti, subendone soltanto 40.\nIl 30 novembre 1905 Chicago riesce a sua volta nell'impresa di battere Michigan per 2-0. Soprannominata come \"The First Greatest Game of the Century\", \u00e8 la partita che vede finire la striscia vincente di Michigan e segna anche la fine del periodo in cui le partite vedono punteggi enormi (l'era dei \"Point-a-Minute\").\nNegli stati del Sud.\nLa prima partita giocata nel sud degli Stati Uniti di cui si ha notizia \u00e8 quella disputata il 9 aprile 1880 allo Stoll Field di Lexington (Kentucky) fra Transylvania University (che poi prese il nome di Kentucky University) e il Centre College: i primi battono gli ospiti con il punteggio di 13\u00be-0.\nIl 13 novembre 1887 si gioca la prima partita nello stato della Virginia: finisce 0-0 fra le selezioni dell'Universit\u00e0 della Virginia e della Pantops Academy. Gli studenti dell'Universit\u00e0 della Virginia giocavano a una versione pi\u00f9 rugbistica del football americano fin dal 1870, e alcuni autori sostengono che sia stata organizzata una partita contro la squadra della Washington and Lee University nel 1871, appena due anni dopo la prima storica partita di football fra Rutgers e Princeton nel 1869. Non ci sono comunque documenti che lo possano dimostrare.\nIl 30 gennaio 1892 viene giocata invece la prima partita nel \"profondo Sud\": all'Herty Field di Athens (Georgia) la squadra rappresentativa dell'Universit\u00e0 della Georgia battono 50-0 la squadra della Mercer University.\nAll'anno 1894 risalgono le origini delle moderne Southeastern Conference (SEC) e della Atlantic Coast Conference (ACC). Il 21 dicembre del 1894 il professore di chimica della Vanderbilt University William Dudley fonda la Southern Intercollegiate Athletic Association (SIAA). Alla nuova lega partecipano inizialmente Alabama, Auburn, Georgia, Georgia Tech, North Carolina, e Vanderbilt. Nel 1895 si uniscono anche Clemson, Cumberland, Kentucky, LSU, Mercer, Mississippi, Mississippi A&amp;M (poi diventata Mississippi State), Southwestern Presbyterian University, Tennessee, Texas, Tulane e University of Nashville (ora defunta). Obiettivo originario della nuova associazione \u00e8 quello di \"sviluppare lo sport collegiale in tutto il Sud\".\nIl football college arriva in Florida nel 1901. La nuova disciplina era gi\u00e0 arrivata in questo stato nel 1894, quando vengono giocate una serie di partite fra squadre degli stessi college (presso la Stetson University, ad esempio). La prima sfida fra due college in Florida viene giocata il 22 novembre 1901 nell'ambito della Jacksonville Fair, quando la selezione della Stetson University batte a Lake City il Florida Agricultural College (una delle quattro scuole predecessori della University of Florida) con un punteggio di 6-0.\nIl 27 settembre 1902 Georgetown batte Navy per 4-0: in questa partita, secondo i resoconti storici di Georgetown, il giocatore Percy Given sarebbe stato impiegato per la prima volta nella storia del football americano come linebacker, in contrasto con la tradizione che affida il ruolo di primo linebacker della storia a Germany Schulz. Il primo linebacker del Sud si considera invece Frank Juhan.\nIl giorno del ringraziamento del 1904 viene giocata a Montgomery (Alabama) la sfida fra le due migliori squadre della Southern Intercollegiate Athletic Association (un \"SIAA championship game\") fra Cumberland e Clemson. La partita finisce 11-11 alla fine del tempo regolamentare, senza nessun chiaro vincitore. Ma John Heisman, ex giocatore e head coach di Clemson, dichiara di voler cedere il titolo alla squadra avversaria. Sar\u00e0 l'ultima partita di John Heisman come allenatore di Clemson.\nIl 1904 vede anche grandi allenatori prendere possesso di universit\u00e0 del Sud: ad Auburn arriva Mike Donahue, a Georgia Tech viene assunto John Heisman mentre Dan McGugin arriva a Vanderbilt.\nViolenza e polemiche (1905).\nSin dall'inizio della sua storia, il football \u00e8 uno sport violento. Nel 1894 la sfida fra Harvard e Yale vede ben 4 giocatori infortunatisi gravemente (un match che passer\u00e0 alla storia come \"il bagno di sangue di Hampden Park\"), portando alla decisione di non rigiocare la sfida fino al 1897. Per ragioni simili anche la rivalit\u00e0 fra Army e Navy viene sospesa dal 1894 fino al 1898. Una delle cause principali dei numerosi infortuni \u00e8 la popolarit\u00e0 di formazioni offensive come la \"flying wedge\", uno schieramento a cuneo dove un gran numero di giocatori d'attacco si posizionano uniti per sfondare la formazione difensiva, schierata specularmente. Il risultato sono numerosi scontri che spesso portano a gravi infortuni e qualche volta alla morte. Fa molto scalpore la morte del fullback di Georgia Richard Von Albade Gammon a seguito dei traumi cerebrali ricevuti nella sfida contro Virginia del 1897.\nLa situazione e le polemiche esplodono nel 1905, quando in tutto il territorio nazionale si riscontrano in totale 19 decessi fra i giocatori di football per scontri durante le partite. Il presidente degli Stati Uniti Theodore Roosevelt minaccia seriamente di vietare il gioco se non dovessero esserci modifiche regolamentari per evitare questi episodi luttuosi. Tuttavia la versione secondo cui vi siano state delle minacce di divieto del football proprio dal presidente Roosevelt viene contestata da diversi storici dello sport. Quello che \u00e8 sicuramente certo \u00e8 che il 9 ottobre 1905 Roosevelt convoca un incontro con i rappresentanti di Harvard, Yale e Princeton. Durante l'incontro Roosevelt non minaccia il divieto (dato che \u00e8 sprovvisto di tale potere, oltre che essere un appassionato di questo sport dato che i suoi figli sono giocatori di football), bens\u00ec chiede ai rappresentanti convocati di modificare il regolamento per ridurre gli infortuni.\nNel frattempo John H. Outland organizza una partita sperimentale a Wichita (Kansas) dove il regolamento riduce il numero di giocate possibili per guadagnare un 1\u00b0 down da 4 a 3, allo scopo di ridurre gli infortuni. Il Los Angeles Times parla di un aumento dei punt-kick (i calci di allontanamento) e commenta registrando la maggior sicurezza per i giocatori, ma d'altra parte descrive la nuova regola come non \"costruttiva ai fini dello sport\". Comunque sia il 28 dicembre 1905 a New York si riuniscono i 62 rappresentanti dei diversi college: lo scopo dell'incontro \u00e8 discutere su possibili modifiche regolamentari per rendere il football pi\u00f9 sicuro. Il risultato dell'incontro \u00e8 la fondazione della \"Intercollegiate Athletic Association of the United States\", pi\u00f9 tardi rinominata con l'odierno nome di National Collegiate Athletic Association (NCAA). Una delle modifiche regolamentari pi\u00f9 importanti introdotta nel 1906, allo scopo di rendere il gioco pi\u00f9 spettacolare e per ridurre gli infortuni, \u00e8 quella che prevede la possibilit\u00e0 di effettuare il passaggio in avanti. Anche se per anni questa nuova possibilit\u00e0 non viene sfruttata, il passaggio in avanti diventa una delle regole che rendono definitivo e caratteristico il gioco del football americano.\nModernizzazione e innovazione (1906-1930).\nCome conseguenza delle riforme regolamentari del biennio 1905-1906, scomparvero le pericolose formazioni a cuneo, mentre cominci\u00f2 a essere sempre pi\u00f9 utilizzato il passaggio in avanti. Il primo utilizzo di questa novit\u00e0 regolamentare di cui si ha notizia risale al 5 settembre 1906, quando Bradbury Robinson, giocatore della St. Louis University (agli ordini del visionario coach Eddie Cochems) lancia il pallone in avanti contro la difesa del Carroll College in una partita giocata a Waukesha (Wisconsin). Nel 1910 arrivano altre novit\u00e0 regolamentari: l'obbligo di schierare almeno 7 uomini sulla line of scrimmage per la formazione d'attacco; il divieto di strattonare o spingere l'avversario; il divieto di legarsi all'avversario con le braccia o di tirare con le mani le maglie o le cinture degli avversari. Queste modifiche riducono drasticamente i potenziali infortuni pi\u00f9 pericolosi. Con la stabilizzazione del gioco emergono anche i nomi di diversi coach che, sfruttando il nuovo regolamento, inventano un nuovo modo di interpretare le partite. Amos Alonzo Stagg introduce l'uso dell'huddle, del \"tackling dummy\" in allenamento, e dei movimenti dei giocatori d'attacco poco prima dello snap. Pop Warner e Knute Rockne, fra gli altri, introducono nuove strategie che sono ancora parte integrante del gioco moderno.\nNei successivi primi decenni del XX secolo vengono introdotte altre modifiche regolamentari che stabilizzano sempre di pi\u00f9 il gioco del football americano, con l'effetto soprattutto di aumentare l'impiego del passaggio in avanti. Nel 1914 viene introdotto il fallo di \"roughing-the-passer\" a tutela del quarterback (cio\u00e8 il divieto di toccare il QB dal momento in cui il pallone ha lasciato le sue mani). Nel 1918 viene concesso ai giocatori che possono ricevere il passaggio del QB (\"eligible players\") di poter effettuare la presa in qualsiasi zona del campo, mentre in precedenza la presa al volo era concessa soltanto in zone limitate del terreno di gioco. In questo periodo viene modificato anche il sistema di punteggio: il field goal viene premiato con 3 punti, mentre il touchdown con 6 punti nel 1912.\nIn questo momento storico emergono anche i primi giocatori leggendari, fra cui Jim Thorpe, Red Grange e Bronko Nagurski: questi giocatori diventeranno successivamente i protagonisti della emergente lega professionistica di football, la NFL. Anche giornalisti come Grantland Rice contribuirono a rendere sempre pi\u00f9 popolare il football americano grazie ai loro resoconti delle partite giocate in tutto il paese, introducendo l'utilizzo di soprannomi come \"Four Horsemen\" (il backfield di Notre Dame) e \"Seven Blocks of Granite\" (la linea offensiva della Fordham University).\nNel 1907 a Champaign (Illinois), durante l'intervallo della partita fra Chicago e Illinois (vinta da Chicago per 42-6), viene proposto il primo \"halftime show\" della storia del football, con il concerto di una marching band. Il 25 novembre 1911 la sfida fra Kansas e Missouri (finita 3-3) viene raccontata azione per azione via telegrafo ad almeno 1.000 tifosi rimasti a Lawrence (Kansas). La partita fra West Virginia e Pittsburgh dell'8 ottobre 1921, vinta da Pittsburgh con il risultato di 21-13, \u00e8 la prima a essere raccontata con una telecronaca sulla radio KDKA di Harold W. Arlin. Il 28 ottobre 1922 la partita fra Princeton e Chicago \u00e8 la prima partita trasmessa via radio su scala nazionale. Princeton vince 21-18 in una partita durissima, che porta alla squadra vincente il soprannome di \"Team of Destiny\".\nGrazie all'uso dell'attacco \"jump shift\" promosso dall'allenatore John Heisman, Georgia Tech sommerge Cumberland, il 7 ottobre 1916, con il punteggio di 222-0. A oggi \u00e8 la partita di college football con il punteggio pi\u00f9 pesante per la squadra sconfitta. Georgia Tech in questo periodo riesce a inanellare una striscia di 33 partite consecutive senza sconfitte. La squadra del 1917 \u00e8 la prima formazione del Sud a laurearsi campione nazionale, e due dei suoi giocatori (Walker Carpenter e Everett Strupper) sono i primi provenienti dal Deep South a essere nominati nella formazione All-American. Il 1917 vede anche l'emergere della selezione rappresentativa del Center College (istituto del Kentucky), che il 29 ottobre 1921 riesce nell'impresa di battere i pi\u00f9 quotati campioni nazionali in carica di Harvard per 6-0 (una partita che viene ancora oggi considerata come una delle vittorie a sorpresa pi\u00f9 belle della storia del college football). Nel 1922 si sfidano Vanderbilt e Michigan per inaugurare il Dudley Field di Nashville (Tennessee), il primo stadio nel Sud degli Stati Uniti esclusivamente dedicato al college football. La sfida \u00e8 caratterizzata anche dal fatto che i coach delle rispettive squadre, Fielding Yost (Michigan) e Dan McGugin (Vanderbilt) sono cognati, con quest'ultimo cresciuto sotto l'ala protettrice di Yost. La partita finisce 0-0 per via delle due migliori difese di quella stagione: le cronache parlano di una incredibile resistenza da parte della difesa di Vanderbilt quando l'attacco di Michigan si trova soltanto a pochi centimetri dalla linea di touchdown. La partita, ricordata come \"una grande sorpresa per il mondo dello sport\", \u00e8 ancora nella memoria della tradizione sportiva di Vanderbilt: i suoi tifosi festeggiarono la grande prestazione della propria squadra lanciando in campo quasi 3000 cuscini. Il line coach di Vanderbilt \u00e8 Wallace Wade, che nel 1925 andr\u00e0 ad allenare Alabama, con cui vincer\u00e0 il Rose Bowl (prima vittoria di questa prestigiosa partita per una squadra del Sud).\nGlenn \"Pop\" Warner.\nDurante la sua carriera, Glenn \"Pop\" Warner ha allenato in tantissime scuole, fra cui University of Georgia, Cornell University, University of Pittsburgh, Stanford University e Temple University. Uno dei suoi incarichi pi\u00f9 noti \u00e8 quello presso la Carlisle Indian Industrial School, dove allena Jim Thorpe, il quale diventer\u00e0 il primo presidente della National Football League, medagliato olimpico alle Olimpiadi del 1912 (nel pentathlon e nel decathlon) e considerato uno dei pi\u00f9 completi atleti della storia dello sport americano. Nel 1927 Warner pubblica uno dei libri pi\u00f9 importanti sulla strategia del football americano, \"Football for Coaches and Players\". L'evoluzione pi\u00f9 importante apportata da Warner sono sicuramente lo sviluppo delle formazioni \"single wing\" e \"double wing\", dove vengono schierati uno o due giocatori pi\u00f9 larghi rispetto alla linea offensiva (la dislocazione separata di questi giocatori \u00e8 comunque dovuta a una \"invenzione\" di Stagg, anche se Warner \u00e8 stato il primo a svilupparle per sfruttare la nuova regola del passaggio in avanti). Per quasi quarant'anni queste formazioni saranno le pi\u00f9 importanti e le pi\u00f9 utilizzate nel football americano. Altri sviluppi nel gioco dovuti a Warner sono gli schemi di bloccaggio della linea (ancora utilizzati), la \"three-point stance\" per i giocatori di linea (i quali si posizionano con una sola mano a contatto con il terreno), e il \"reverse play\" (dove, da un iniziale movimento per un gioco di corsa, il pallone viene consegnato a un wide receiver che corre nella direzione opposta al movimento iniziale).\nKnute Rockne.\nDi origini norvegesi, Knute Rockne diventa noto alle cronache sportive come difensore della selezione di Notre Dame (a quei tempi una sconosciuta scuola cattolica del Midwest). Quando la sua squadra viene scelta da Army come sparring partner per una partita d'allenamento, Rockne e la sua scuola sono poco conosciuti a livello nazionale. Insieme al quarterback Gus Dorais, Rockne (diventato nel frattempo allenatore) elabora un sistema d'attacco che per la prima volta fa largo uso del passaggio in avanti e nella sfida contro Army la sua squadra esce vincitrice per 35-13, consentendo a Notre Dame di guadagnare fama e attenzione a livello nazionale. Dopo diversi incarichi, Rockne torna ad allenare Notre Dame nel 1918, dove elabora il potente attacco \"Notre Dame Box\" (che si ispira alla single wing formation sviluppata da Pop Warner). Rockne \u00e8 noto anche per aver reso popolare e comune il passaggio in avanti, una giocata poco utilizzata in quel periodo. Rockne costruisce un attacco in cui gli spostamenti di poco precedenti lo snap sono numerosi, allo scopo di cogliere impreparate le difese avversarie: tutto questo porta a una modifica del regolamento, che da quel momento obbliga le formazioni offensive a non poter cambiare posizione per un intero secondo prima dello snap. Da squadra di livello locale, i \"Fighting Irish\" di Rockne diventano famosissimi e viaggiano per tutto il territorio nazionale allo scopo di giocare partite di esibizione. Durante la gestione Rockne, nasce anche la rivalit\u00e0 fra Notre Dame e University of Southern California. Il record complessivo di Rockne come head coach di Notre Dame \u00e8 impressionante: 105 vittorie, 12 sconfitte e 5 pareggi. Nel 1931 Rockne muore tragicamente in un incidente aereo: il suo funerale viene trasmesso in tutta la nazione con una diretta radio.\nDa sport locale a sport di livello nazionale (1930-1958).\nNei primi anni '30 del Novecento il college football continua a crescere di popolarit\u00e0, soprattutto al Sud grazie alla nascita di feroci rivalit\u00e0, come quella fra Virginia e North Carolina (\"South's Oldest Rivalry\"), oppure quella fra Georgia e Auburn (\"Deep South's Oldest Rivalry\"). Anche se le potenze di caratura nazionale sono tutte dislocate nel Northeast o nel Midwest degli Stati Uniti, in questo periodo storico cominciano a salire di livello diversi college del Sud e della West Coast. La formazione di Alabama del 1925, guidata da Wallace William Wade, vince il Rose Bowl del 1926 dopo aver vinto il suo primo titolo nazionale; la squadra di Georgia Tech del 1928 di William Alexander sconfigge University of California nel Rose Bowl del 1929. In poco tempo il college football diventa lo sport pi\u00f9 popolare negli stati del Sud.\n\u00c8 durante questo periodo che nascono anche le moderne conference del college football. La Southwest Athletic Conference (SAC) nasce nel 1915: formata prevalentemente da scuole del Texas, la conference esprime nel 1938 e nel 1939 due squadre campioni nazionali (rispettivamente, Texas Christian University e Texas A&amp;M). La Pacific Coast Conference (PCC), che poi diventer\u00e0 l'odierna Pacific-12 Conference (Pac-12), nel 1931 e nel 1932 vede una sua appartenente campione nazionale per due anni consecutivi, cio\u00e8 University of Southern California (USC). La Southeastern Conference (SEC) viene fondata nel 1932 e comprende soprattutto istituti universitari del Profondo Sud, ma, come era gi\u00e0 nei decenni precedenti, \u00e8 la Big Ten che continua a dominare negli anni '30 e '40, con Minnesota che vince 5 titoli nazionali fra il 1934 e il 1941, Michigan che si laurea campione nazionale nel 1933, nel 1947 e nel 1948 e Ohio State che vince il titolo nazionale nel 1942.\nSe negli anni '30 il college football vede crescere le squadre partecipanti, lo sport vede crescere anche il seguito di pubblico. Vengono creati altri 4 bowl games: nel 1935 l'Orange Bowl, il Sugar Bowl e il Sun Bowl, mentre il Cotton Bowl vede la sua nascita nel 1937. Sostituendosi a una finale nazionale, i bowl games appena creati (insieme al pi\u00f9 antico Rose Bowl) permettono di veder sfidarsi squadre provenienti da regioni diverse che non avrebbero altro modo per potersi sfidare. Nel 1936 la Associated Press comincia a elaborare il suo \"poll\" settimanale: un gruppo di giornalisti sportivi di caratura nazionale votano ogni settimana una classifica delle migliori squadre di college football della nazione. Dato che ancora non esiste una finale per determinare il campione nazionale, viene utilizzato questo sondaggio della Associated Press per decidere la miglior squadra degli Stati Uniti e attribuirgli il titolo di campione nazionale di college football.\nDal punto di vista tecnico, il decennio degli anni '30 vede la grande crescita del \"passing game\". Anche se alcuni coach sono piuttosto restii a utilizzare questa nuova fonte di gioco, come Robert Neyland (head coach di Tennessee), il gioco di passaggio continua a evolversi anche a causa di alcune novit\u00e0 regolamentari. Nel 1934 il comitato a cui viene affidata l'emanazione delle modifiche regolamentari elimina due tipologie di penalit\u00e0 che penalizzavano l'impiego del passaggio in avanti: quella di 5 iarde per due passaggi in avanti non completati nella stessa serie di down e quella che provocava la perdita del possesso del pallone in caso di passaggio incompleto nella end zone avversaria. Sempre nello stesso anno viene modificata anche la dimensione del pallone, rendendo la sua circonferenza pi\u00f9 piccola e quindi pi\u00f9 facilmente gestibile nella sua presa e nella gestione dei lanci. Alcuni giocatori che diventarono noti proprio in conseguenza delle modifiche regolamentari suddette sono il receiver di Alabama Don Hutson e il quarterback di TCU \"Slingin\" Sammy Baugh.\nNel 1935 per la prima volta il Downtown Athletic Club di New York consegna l'Heisman Trophy all'halfback dell'Universit\u00e0 di Chicago Jay Berwanger, che poi sar\u00e0 anche il primo giocatore della storia a essere scelto nel Draft NFL del 1936. Il trofeo viene creato dallo scultore Frank Eliscu prendendo come modello il giocatore di NYU Ed Smith. Il trofeo viene consegnato ogni anno al giocatore ritenuto pi\u00f9 forte dal Downtown Athletic Club. L'Heisman Trophy \u00e8 ancora oggi uno dei riconoscimenti pi\u00f9 importanti nel mondo sportivo statunitense.\nCon la Seconda guerra mondiale i giocatori di college football vengono arruolati nelle forze armate statunitensi. Alcuni di questi giocatori si trasferiscono nel college di West Point, portando Army a vincere il titolo nazionale nel 1944 e nel 1945 sotto la guida del coach Red Blaik. Ben due giocatori di Army (\"Mr. Inside\" Doc Blanchard e \"Mr. Outside\" Glenn Davis) vincono l'Heisman Trophy nel 1945 e nel 1946. Nel coaching staff di Army durante il periodo 1944-1946 c'\u00e8 anche Vince Lombardi, futura leggenda del football americano.\nNegli anni '50 il college football si polarizza attorno ad alcuni college che dominano il panorama nazionale. Oklahoma, sotto la guida del coach Bud Wilkinson, vince tre titoli nazionali fra il 1950 e il 1956 e vince tutti i campionati della Big Eight Conference a cui appartiene giocati nel decennio (totalizzando 47 vittorie consecutive). Nel 1954 e nel 1957 Woody Hayes guida Ohio State a due titoli nazionali mentre domina nella Big Ten Conference (vincendo 3 titoli Nel 1954, 1955 e 1957). Insieme al coach di Tennessee Robert Neyland, Wilkinson e Hayes sviluppano un gioco offensivo che predilige i giochi di corsa rispetto ai giochi di passaggio: la frequenza percentuale dei giochi di passaggio cala da 18,9 a partita nel 1951 a 13,6 nel 1955, mentre la media di giochi di corsa (sempre a partita) \u00e8 di vicina a 50. E non \u00e8 un caso che, nel decennio degli anni '50, ben 9 dei 10 Heisman Trophy sono dei runningback. Notre Dame, che aveva precedentemente basato il suo successo sul passing game, vede un sostanziale declino nei risultati: gli anni '50 sono l'unica decade fra gli anni '20 e gli anni '90 in cui Notre Dame non ha ricevuto neanche un voto dall'AP Poll. Il quarterback di Notre Dame Paul Hornung riesce comunque a vincere l'Heisman Trophy nel 1956 (Horning \u00e8 l'unico giocatore di una squadra con record stagionale negativo ad aver ricevuto il prestigioso premio).\nIl college football moderno (1950-oggi).\nA seguito del successo televisivo della finale del campionato NFL del 1958, il college football perde il ruolo di sport pi\u00f9 seguito negli Stati Uniti, cedendolo appunto al livello professionistico (almeno considerando la diffusione su tutto il territorio nazionale). Anche se entrambi i livelli beneficiano enormemente del successo televisivo, a partire dalla fine degli anni '50 la National Football League diventa uno sport di attenzione nazionale, mentre il college football assume una dimensione locale, anche se con numeri importanti.\nMa, seguendo la scia del football professionistico, anche il college football diventa un evento televisivo. Negli anni '50 Notre Dame, che ha un largo seguito di pubblico, fonda il proprio network televisivo per trasmettere le partite della squadra di football, ma gli ascolti sono prevalentemente di tifosi del luogo dove ha sede il college. Nel 1952 la NCAA rileva i diritti televisivi di tutti gli eventi sportivi coinvolgenti i college membri, e comincia a negoziarli autonomamente. Il monopolio della NCAA continua fino al 1984, quando diversi college denunciano l'organizzazione sfruttando lo Sherman Antitrust Act. La Corte Suprema degli Stati Uniti emana una sentenza contraria alla NCAA: i college ora sono liberi di negoziare autonomamente i propri diritti televisivi. Nel 1966 la ABC Sports comincia a trasmettere in tutta la nazionale una partita a settimana, facendo entrare per la prima volta nelle case degli americani le sfide e le rivalit\u00e0 pi\u00f9 importanti di tutto il panorama nazionale del college football.\nNel frattempo l'evoluzione tecnica, tattica e strategica del gioco continua. Emory Bellard, assistant coach agli ordini di Darrell Royal (head coach di University of Texas), inventa la wishbone formation, che determina un attacco basato fortemente sui giochi di corsa, con diverse opzioni di scelta per il quarterback: in estrema sintesi, il quarterback (nello spazio di pochissimo tempo) ha la possibilit\u00e0 di decidere a chi passare o consegnare il pallone fra i tre runningback. Coach Royal insegna il nuovo sistema offensivo ad altri coach, fra cui Bear Bryant (Alabama), Chuck Fairbanks (Oklahoma) e Pepper Rodgers (UCLA), i quali adattano questo sistema ai propri gusti ed esigenze. Negli anni '60 e '70 nasce un sistema offensivo completamente opposto ai concetti della wishbone formation, cio\u00e8 la spread offense. Anche se alcuni college utilizzano questo nuovo sistema per un gioco ancorandosi ancora al running game, la sua filosofia \u00e8 quella di utilizzare soprattutto il passing game \"allargando\" (appunto, \"spread\") il campo orizzontalmente e verticalmente, creando in questo modo buchi nella difesa avversaria. Ma soltanto alcuni college riescono ad adattarsi ai tempi che cambiano e al nuovo modo di intendere il gioco: in questo periodo la classifica delle squadre con pi\u00f9 vittorie vede nelle prime tre posizioni Michigan, Texas e Notre Dame.\nL'aumento dei bowl games.\n\"Fonti\":\nPer \"bowl game\" si intende una partita disputata alla fine della stagione regolare di college football fra le migliori squadre del panorama nazionale. Nel 1940 ci sono soltanto 5 bowl games: il Rose Bowl, l'Orange Bowl, il Sugar Bowl, il Sun Bowl e il Cotton Bowl. A partire dal 1950 se ne sono aggiunti altri 3, e nel 1970 il numero era ancora relativamente basso, con 8 bowl games totali. Negli anni '70, a causa delle pressioni dei network televisivi, il numero dei bowl games \u00e8 aumentato considerevolmente: con la nascita dei networks televisivi via cavo (come ESPN) negli anni '80 il numero totale sale a 15. L'aumento degli spettatori televisivi e delle strutture dedicate al college football, provoca una vera e propria esplosione del loro numero negli anni '90: basti pensare che fra il 1950 e il 1980 il numero dei bowl games aggiunti \u00e8 di 7, mentre fra il 1980 e il 2008 questa cifra sale a 20. Alcuni criticano fortemente l'aumento del numero di bowl games programmati, sostenendo che questa crescita ha diluito di molto l'importanza di queste partite, anche per i giocatori. A questa critica si ribatte solitamente dimostrando che con l'aumento del numero di bowl games \u00e8 aumentata anche l'attenzione mediatica e l'impegno del mondo universitario nel college football.\nCon l'aumento del numero di bowl games, diventa difficile determinare la squadra campione nazionale attraverso un sistema equo e giusto. A causa del fatto che le conference si legano contrattualmente ad alcuni bowl games (il cosiddetto \"tie-in\"), le partite che vedono come protagoniste le squadre pi\u00f9 forti diventano sempre pi\u00f9 rare. Nel 1992 sette conference insieme al college di Notre Dame (che si unisce in maniera autonoma rispetto alla propria conference) fondano la Bowl Coalition, che cerca di assicurare una sfida ogni anno fra la squadra in prima posizione e quella in seconda posizione nell'AP Poll di fine stagione. La Bowl Coalition dura tre anni fra molte difficolt\u00e0 nelle scelte di calendario, a causa dei contratti che legano le singole conference con gli sponsor che gestiscono i vari bowl games: ad esempio, stabiliscono che i campioni della Big Eight e della SEC non possano mai scontrarsi in un bowl game, dato che le rispettive conference sono contrattualmente legate a bowl games differenti. Inoltre la Bowl Coalition non comprende il Rose Bowl, forse il bowl game pi\u00f9 prestigioso, e neanche due conference importanti come la Pac-10 e la Big Ten. Nel 1995 la Bowl Coalition viene soppressa: al suo posto nasce la Bowl Alliance, che riduce il numero di bowl games e decide di restringere il numero di bowl games che attribuiscono un titolo nazionale (il Fiesta Bowl, il Sugar Bowl e l'Orange Bowl), e anche il numero di conference partecipanti (ACC, SEC, Southwest, Big Eight e Big East). La nuova Bowl Alliance decide quindi di assegnare le squadre n. 1 e n. 2 del ranking AP ad una partita che attribuisce il titolo nazionale. Il sistema attuale comunque non comprende ancora tre conference di rilievo: la Big Ten, la Pac-10 e neanche l'organizzazione del Rose Bowl, e quindi manca ancora un concreto sistema di legittimazione per un vero campione nazionale.\nLe Bowl Championship Series.\nNel 1998 viene creato un nuovo sistema, chiamato Bowl Championship Series (BCS). Per la prima volta sono incluse tutte le maggiori conference del college football (ACC, Big East, Big 12, Big Ten, Pac-10 e SEC) e le organizzazioni dei 4 bowl games pi\u00f9 importanti (Rose Bow, Orange Bowl, Sugar Bowl e Fiesta Bowl). I rispettivi campioni delle sei conference e due squadre \"ripescate\" fra le migliori seconde, acquisiscono il diritto di partecipare ai 4 bowl games che ogni anno, a rotazione, assumono valore per l'assegnazione del titolo nazionale. Un'altra introduzione \u00e8 la creazione di un sistema di ranking integrato, comprendenti poll elaborati dal mondo del giornalismo sportivo e da programmi informatici che valutano le singole prestazioni delle squadre. Sulla base di questo \"polling\" integrato, le squadre in prima e seconda posizione si scontrano ogni anno nella partita valida per il titolo nazionale. I tie-in continuano ad avere valore per i college e i bowl games esclusi dal nuovo sistema: infatti, negli in cui non era incluso nella nuova organizzazione, il Rose Bowl vedeva scontrarsi sempre i rispettivi campioni nella Big Ten e della Pac-10.\nIl nuovo sistema delle Bowl Championship Series ha continuato ad evolversi negli anni, soprattutto a causa delle modifiche nel sistema integrato di ranking. Viene deciso che per i due ripescaggi si possa scegliere fra qualsiasi squadra appartenente alle conference della Division I NCAA, mentre vi \u00e8 stato anche un caso in cui la selezione \u00e8 avvenuta a favore di una squadra esterna alle conference aderenti alla nuova organizzazione (Utah nel 2005). A partire dalla stagione 2006 viene aggiunta in calendario un quinto bowl game (chiamato semplicemente \"BCS National Championship Game\"), da giocare nella sede di uno dei quattro bowl game compresi nell'organizzazione BCS nella settimana successiva all'ultimo bowl game in calendario. L'aggiunta della nuova partita permette ad altre due squadre di essere ripescate. Inoltre il nuovo regolamento modifica anche il sistema di selezione delle squadre che possano disputare i bowl games della BCS, allargando questa possibilit\u00e0 anche alle squadre campioni di altre cinque conference (Conference USA, Mid-American Conference, Mountain West Conference, Sun Belt Conference e Western Athletic Conference), a condizione che queste siano fra le migliori 12 squadre del ranking integrato, o che siano fra le migliori 16 squadre dello stesso ranking e che contemporaneamente siano in detta classifica in posizione migliore rispetto ad almeno una delle squadre campioni delle \"conference BCS\" (che prendono il nome anche di \"AQ conferences\", dove la sigla sta per \"Automatic Qualifying\"). Da quando \u00e8 stata inserita questa regola, diverse sono state le squadre di conference non BCS a partecipare ai bowl games. Il Fiesta Bowl del 2009 vede come protagonisti Boise State contro TCU: \u00e8 il primo bowl game con due squadre appartenenti a conference non BCS; pi\u00f9 recentemente c'\u00e8 riuscita Northern Illinois, che ha disputato l'Orange Bowl del 2013.\nIl football professionistico.\nI giocatori, le squadre e le leghe delle origini (1892-1919).\nAll'inizio del XX secolo il football americano comincia a raccogliere attenzione da parte del pubblico statunitense, a causa della competizione e delle rivalit\u00e0 nascenti, anche se solo a livello locale. Anche se il pagamento di un salario ad uno sportivo \u00e8 ancora considerato un atteggiamento non sportivo e disonorevole, un club sportivo dell'area di Pittsburgh, l'Allegheny Athletic Association (appartenente al circuito di football americano della Pennsylvania), riesce di nascosto a firmare l'ex giocatore di Yale (nominato anche nella selezione All-American) William \"Pudge\" Heffelfinger. Il 12 novembre 1892 Heffelfinger diventa il primo giocatore professionista di football americano di cui si ha notizia. Il contratto prevede il pagamento di 500 dollari per giocare in una partita contro il Pittsburgh Athletic Club. In quella partita Heffelfinger riesce a raccogliere un fumble di Pittsburgh e corre 35 iarde segnando un touchdown: il risultato finale dell'incontro \u00e8 di 4-0 per Allegheny. Anche se gi\u00e0 all'epoca molti osservatori nutrono profondi sospetti sul giocatore, l'esistenza del contratto viene nascosta per anni.\nIl 3 settembre 1895 viene giocata la prima partita di football professionistico a Latrobe (Pennsylvania) fra la Latrobe Athletic Association e il Jeannette Athletic Club, dove Latrobe vince 12-0. Durante la partita il quarterback di Latrobe, John Brallier, \u00e8 il primo giocatore a dichiarare pubblicamente di essere pagato per giocare a football (10 dollari pi\u00f9 il rimborso spese). Nel 1897 Latrobe \u00e8 la prima squadra a pagare tutti i giocatori del suo roster per un'intera stagione, diventando la prima squadra professionistica di football americano. Nel 1898 William Chase Temple rileva tutti i contratti di Latrobe agendo in rappresentanza del Duquesne Country and Athletic Club, una squadra professionistica con sede a Pittsburgh dal 1895 fino al 1900, facendo di Temple il primo proprietario di una squadra di football. Verso la fine del 1898, nel South Side di Chicago viene fondato il Morgan Athletic Club: in futuro la squadra assumer\u00e0 il nome di Chicago Cardinals per poi diventare gli odierni Arizona Cardinals (che sono, dunque, la franchigia sportiva professionistica pi\u00f9 antica del football americano).\nNel 1902, per iniziativa di alcune squadre di baseball professionistiche (fra cui i Philadelphia Athletics, i Pittsburgh Pirates e i Philadelphia Phillies), viene creata la prima lega professionistica di football americano, la National Football League (soltanto un'omonima dell'odierna NFL): il primo titolo viene vinto dalla squadra organizzata dai Pirates di Pittsburgh, i Pittsburgh Stars (anche se il titolo viene reclamato sia dai Philadelphia Football Athletics sia dai Philadelphia Football Phillies). Nel frattempo Tom O'Rourke, manager del Madison Square Garden, organizza un torneo di football a cinque squadre dal nome \"World Series of Football\". Il 29 dicembre 1902 viene giocata la prima partita di football indoor fra il Syracuse Athletic Club e una squadra di New York (vittoria per Syracuse per 5-0); Syracuse riuscir\u00e0 a vincere quel campionato, mentre l'anno successivo ci riuscir\u00e0 il Franklin Athletic Club. Ma il 1903 vede anche la fine di queste World Series.\nNel periodo successivo l'Ohio diventa il teatro del football professionistico fino alle prime decadi del XX secolo. Piccole cittadine dell'Ohio come Massillon, Akron, Portsmouth e Canton diventano sedi di squadre professionistiche che si uniscono in una lega conosciuta con il nome di \"Ohio League\", diretta genitrice dell'odierna National Football League. Nel 1906 la partita fra i Canton Bulldogs e i Massillon Tigers \u00e8 il primo caso di evento sportivo influenzato dalle scommesse clandestine: uno dei primi scandali di questo tipo della storia sportiva degli Stati Uniti. I Tigers non riescono a dimostrare con prove sufficienti la \"combine\" dei Bulldogs, ma quest'ultima compagine cadr\u00e0 in rovina e porter\u00e0 con s\u00e9 il football professionistico nell'Ohio fino alla met\u00e0 degli anni '10.\nNel 1915 arriva la svolta del football professionistico americano: i Canton Bulldogs, riformatisi dopo lo scandalo, firmano l'ex campione olimpico Jim Thorpe, che diventa negli anni successivi il volto pi\u00f9 noto del football e che assumer\u00e0 un ruolo fondamentale nella fondazione della NFL cinque anni pi\u00f9 tardi. A causa della Prima guerra mondiale e dell'influenza spagnola, nel 1918 molti giocatori militanti nella Ohio League si trasferiscono nelle squadre della rivale New York Pro Football League (nata nel 1916); il livello della Ohio League rimane comunque alto nonostante le difficolt\u00e0. Nel 1919 la Ohio League e la lega di New York si equivalgono fra loro e nel frattempo si formano altre squadre nelle principali citt\u00e0 americane, come Chicago, Filadelfia e Detroit.\nI primi anni della NFL (1920-1936).\nLa fondazione.\nL'espansione del football professionistico nel 1919 provoca un drastico aumento dei costi, dovuti al bisogno (da parte delle singole squadre) di accaparrarsi i migliori giocatori. Le varie leghe regionali decidono dunque di creare un'unica lega allo scopo di risolvere o per lo meno limitare questi problemi.\nNel 1920, in occasione di un incontro presso un concessionario della Hupmobile di Canton (Ohio), nasce l'American Professional Football Association. Jim Thorpe viene eletto come primo presidente della lega. Dopo una serie di successivi incontri, vengono formalizzate le regole per la permanenza all'interno di essa da parte delle singole squadre. Le squadre originarie sono le seguenti:\nIn questo primo periodo la lega non \u00e8 altro che un accordo formale per l'organizzazione delle partite e per decidere il sistema di attribuzione del titolo alla fine di ogni stagione; non c'\u00e8 infatti ancora il divieto di giocare con squadre esterne alla stessa lega. La stagione 1920 vede diverse squadre non riuscire a giocare tutte le gare in programma e ad uscire dalla lega: soltanto quattro squadre riescono a completare il calendario (Akron, Buffalo, Canton e Decatur). Akron vince il primo titolo, unica imbattuta fra le squadre \"sopravvissute\".\nL'espansione.\nNel 1921 la lega vedere raggiungere il numero delle squadre partecipanti a quota 22: fra i nuovi ingressi c'\u00e8 anche quello dei Green Bay Packers, che ancora oggi conservano questo nome (un record). Nello stesso anno A. E. Stanley cede la propriet\u00e0 dei Decatur Staleys al giocatore-allenatore George Halas, il quale diventer\u00e0 una delle figure di rilievo della lega nei futuri decenni. Lo stesso Halas decide di trasferire la squadra a Chicago, conservando comunque il nome \"Staleys\" (e vincendo il titolo nazionale contro i Buffalo All-Americans), per poi cambiarlo l'anno seguente: nascono cos\u00ec nel 1922 gli attuali Chicago Bears.\nAlla met\u00e0 degli anni '20 il numero totale delle squadre affiliate alla NFL \u00e8 di 25. Ma nel frattempo viene fondata una lega rivale, conosciuta con il nome di American Football League, che per\u00f2 rimane in vita soltanto un anno: comunque ci\u00f2 dimostra il crescente interesse per questa nuova disciplina professionistica. Comincia anche l'afflusso nella NFL dei grandi giocatori del college football: leggendario rimane l'ingaggio, da parte dei Chicago Bears, dell'ex-stella della University of Illinois Red Grange, che viene portato letteralmente in tour nel 1925. Il football professionistico viene per\u00f2 colpito da un nuovo scandalo in occasione della partita, nel 1925, fra i Chicago Cardinals e i Milwaukee Badgers: allo scopo di migliorare il proprio record stagionale (chi ottiene il migliore vince automaticamente il titolo), Art Folz, giocatore dei Cardinals, assume dei giocatori provenienti dalle high schools della zona per una partita dal punteggio scontato: \u00e8 infatti ancora possibile organizzare partite anche contro squadre al di fuori della NFL. I giocatori coinvolti nello scandalo vengono severamente puniti, ma dopo poco tempo le sanzioni vengono revocate. E, sempre nello stesso anno, il titolo viene revocato ai Pottsville Maroons e concesso proprio ai Chicago Cardinals.\nI playoff NFL del 1932.\nAlla fine della stagione 1932, le due compagini dei Chicago Bears e dei Portsmouth Spartans hanno un identico record stagionale. Per determinare il detentore del titolo stagionale, la lega vota a favore della disputa di una partita decisiva. A causa delle cattive condizioni meteo, la sfida viene disputata al coperto del Chicago Stadium e, per via delle pi\u00f9 ridotte dimensioni del terreno di gioco disponibile, vengono apportate delle modifiche regolamentari \"ad hoc\". I Bears vincono la sfida per 9-0 e si laureano campioni. La sfida decisiva ha un successo notevole, per cui la NFL decide di riorganizzare il campionato 1933: la lega divide le squadre partecipanti in due \"division\", e al termine della stagione regolare le migliori due di ognuna di esse si sfida nella finale secca del campionato. Vengono anche apportate nuove modifiche regolamentari: i pali delle due porte vengono spostati davanti alla \"goal line\"; viene deciso che ogni azione debba partire fra gli hash marks e che i passaggi in avanti possano essere effettuati da qualsiasi punto dietro la linea di scrimmage (mentre precedentemente c'era l'obbligo di effettuarli almeno 5 iarde dietro la linea di scrimmage). Nel 1936 l'NFL promuove la nascita del cosiddetto Draft, cio\u00e8 il processo di selezione dei talenti provenienti dal mondo collegiale. Il primo ad essere scelto nella storia dell'NFL Draft \u00e8 il vincitore dell'Heisman Trophy Jay Berwanger, che per\u00f2 rifiuta di diventare un giocatore professionista. Sempre nel 1936 viene fondata una seconda American Football League, che per\u00f2 chiuder\u00e0 i battenti soltanto due anni pi\u00f9 tardi.\nConsolidamento e crescita della NFL (1936-1957).\nGli anni '30 del XX secolo sono un importante periodo di transizione per il football professionistico. Fino a met\u00e0 del decennio la composizione della lega \u00e8 piuttosto fluida: sono 51 le squadre defunte in questo lasso di tempo. Il 1936 \u00e8 il primo anno in cui non ci sono movimenti di squadre. Nel 1941 avviene un'altra novit\u00e0: Elmer Layden viene nominato \"Commissioner\" della lega, sostituendo in questo modo la carica di presidente. Layden rimane in carica per un quinquennio, dopo di che la carica viene assunta dal comproprietario dei Pittsburgh Steelers Bert Bell, nel 1946.\nLa Seconda guerra mondiale provoca una crisi nel mondo del football professionistico: alcune squadre scompaiono, altre si uniscono fra loro. Fra queste ultime si possono citare gli Steagles (unendo le squadre di Pittsburgh e Philadelphia) nel 1943, i Card-Pitts nel 1944 (fra i Chicago Cardinals e Pittsburgh) e una squadra formata dall'unione fra i Brooklyn Dodgers e i Boston Yanks nel 1945.\nIl 1946 \u00e8 un altro anno importante per la lega professionistica, dato che vengono firmati da alcune squadre i primi giocatori afroamericani: i Los Angeles Rams mettono sotto contratto Kenny Washington e Woody Strode. Nello stesso anno nasce una nuova lega professionistica, la All-American Football Conference (AAFC).\nDurante gli anni '50 entrano nella NFL altre squadre. Nel 1950, a causa del fallimento della AAFC, tre squadre della lega defunta entrano a far parte della NFL: sono i Cleveland Browns (detentori del titolo AAFC in ogni anno della sua breve vita), i San Francisco 49ers e i Baltimore Colts (squadra che non ha alcuna connessione con gli odierni Indianapolis Colts, dato che la squadra di Baltimore rimarr\u00e0 in vita solo un anno). I giocatori delle squadre scioltesi e non trasferitesi nella NFL vengono scelti dalle 13 squadre NFL tramite un draft apposito. Nello stesso 1950 i Los Angeles Rams diventano la prima squadra a far trasmettere tutte le partite della stagione in televisione, segnando l'inizio della fondamentale relazione (esistente a tutt'oggi) fra il football professionistico e il medium televisivo. Nel 1952 viene sciolta la squadra dei Dallas Texans, diventando l'ultima squadra NFL a chiudere battenti. Nel 1953 i nuovi Baltimore Colts (che poi diventeranno gli Indianapolis Colts) prendono vita a seguito della scomparsa dei Dallas Texans. Nel 1956 prende vita il sindacato dei giocatori, la NFL Players Association.\nLa supremazia della NFL (1958-oggi).\n\"The Greatest Game Ever Played\".\nA conclusione della stagione 1958, i Baltimore Colts e i New York Giants si sfidano allo Yankee Stadium (New York) per il titolo di campione NFL. Dopo 60 minuti di gioco, le due squadre sono in parit\u00e0 e per la prima volta viene giocato un \"sudden death overtime\": chi segna per primo nei tempi supplementari vince. La partita viene vinta dai Colts con il punteggio di 23-17, e viene ricordata come la pi\u00f9 bella partita di football americano (\"The Greatest Game Ever Played\"). A trasmetterla in televisione \u00e8 il network della NBC, e la grande attenzione mediatica porta la NFL su un altro livello: la trasmissione televisiva di questa partita segna una data spartiacque nella storia della NFL e anche del football americano, che da quel momento diventa lo sport pi\u00f9 popolare degli Stati Uniti. Il giornalista Tex Maule descrive questa partita in questo modo: \"Questa \u00e8 stata, per la prima volta, una partita epica che ha influenzato l'immaginazione di un'intera nazione\".\nLa America Football League (AFL) e l'unione con la NFL.\nNel 1959 il commissioner della NFL Bert Bell muore di un attacco cardiaco mentre si trova sugli spalti del Franklin Field (Filadelfia) a vedere la partita fra Eagles e Steelers. Sempre nel 1959 l'uomo d'affari texano Lamar Hunt guida la creazione di una lega rivale alla NFL, la American Football League (AFL), utilizzando lo stesso nome di altre tre leghe precedentemente defunte; nel ruolo di commissioner della neonata AFL viene eletto Joe Foss, ex-eroe di guerra ed ex-governatore del Dakota del Sud. A differenza delle precedenti leghe che non erano riuscite a tenere il passo della NFL, la AFL minaccia seriamente il monopolio sul football professionistico della NFL anche grazie alla grande esposizione mediatica che la AFL riesce ad ottenere. Con l'eccezione di Los Angeles e New York, la AFL evita esplicitamente di organizzare squadre in citt\u00e0 che ospitano gi\u00e0 squadre NFL: lo scopo \u00e8 quello di trovare nuovi \"mercati\" per la propria lega appena nata. Nel 1960 la AFL organizza la prima stagione con 8 squadre e un campionato organizzato con un girone di andata e ritorno, per un totale di 14 partite da disputare per squadra. Nello stesso anno Pete Rozelle diventa il nuovo commissioner della AFL.\nGrazie agli sforzi per attrarre gli atleti di miglior talento, la AFL diventa un'alternativa concreta alla pi\u00f9 antica NFL: nel 1960 le squadre della AFL riescono a firmare la met\u00e0 dei giocatori scelti nel draft NFL di quell'anno. L'attenzione della AFL si rivolge soprattutto a giocatori provenienti dai college di minor tradizione, o a quelli che accolgono studenti-atleti di colore. Due degli otto allenatori delle 8 squadre originarie della AFL (Hank Stram, coach dei Texans/Chiefs e Sid Gillman, coach dei Chargers) saranno poi inseriti nella Hall of Fame. Grazie alla guida di Al Davis, proprietario degli Oakland Raiders e allo stesso tempo commissioner della AFL, la nuova lega conduce una acerrima concorrenza con la NFL nell'ingaggio dei migliori atleti provenienti da quest'ultima. Il QB dei Green Bay Packers Babe Parilli passa ai Boston Patriots diventandone una star e il QB della University of Alabama Joe Namath rifiuta di giocare nella NFL per firmare con i New York Jets. Namath diventa dunque la \"faccia\" promozionale della AFL nel suo periodo di massima popolarit\u00e0, a met\u00e0 degli anni 60. La strategia elaborata da Al Davis funziona e nel 1966 la AFL costringe alla fusione la pi\u00f9 antica NFL. Le due leghe si accordano per la costituzione di un draft unico e di giocare una finale che vede la partecipazione del campione della NFL e di quello della AFL (\"AFL-NFL World Championship\"), partita che nel 1968 prender\u00e0 il nome di Super Bowl. Due squadre della AFL vinceranno il Super Bowl nei due anni successivi, e nel 1970 le due leghe si fondono definitivamente formando un'unica lega a 26 squadre. La nuova NFL incorpora alcune novit\u00e0 introdotte dalla AFL, come la menzione dei nomi dei giocatori nelle maglie, i cronometri a vista vicino al tabellone del punteggio, i contratti televisivi nazionali (con l'introduzione del \"Monday Night Football\", che permette la visione delle partite sui tre grandi network nazionali statunitensi), la suddivisione degli introiti da diritti televisivi e biglietti fra la squadra di casa e quella in trasferta.\nLa NFL moderna.\nNegli anni successivi alla fusione la nuova NFL continua a crescere e ad evolversi, continuando a prendere spunto dalle innovazioni della AFL (come l'introduzione del \"two-point conversion\" a seguito della marcatura di un touchdown). Si arriva quindi all'espansione fino alle 32 squadre attuali, e il Super Bowl non \u00e8 pi\u00f9 semplicemente la finale del campionato di football americano. Considerato come l'evento televisivo americano dell'anno, il Super Bowl \u00e8 diventato una delle fonti principali di approvvigionamento finanziario (derivante dalle pubblicit\u00e0) per i network televisivi, oltre ad essere il mezzo con cui le grandi aziende promuovono nuovi prodotti con spot televisivi molto costosi. La NFL ha reso il football americano l'evento sportivo pi\u00f9 seguito negli Stati Uniti.\nUna delle differenze principali fra la NFL e le altre leghe professionistiche americane \u00e8 un'apparente parit\u00e0 fra le 32 squadre partecipanti. Anche se ogni tanto compaiono delle squadre dominanti rispetto alle altre, la NFL viene giudicata come una delle poche competizioni professionistiche sportive dove ogni squadra ha realisticamente possibilit\u00e0 di vincere ogni anno. Il complesso accordo fra la NFL e il sindacato dei giocatori, che obbliga le squadre ad un durissimo tetto massimo di spesa (\"salary cap\") e alla redistribuzione equa degli introiti fra le squadre, previene dal pericolo che le squadre pi\u00f9 ricche possano firmare tutti i giocatori pi\u00f9 forti, dando la possibilit\u00e0 anche a citt\u00e0 meno popolose (come Green Bay o New Orleans) di poter aspirare a raggiungere il Super Bowl. Uno dei protagonisti di questo accordo \u00e8 l'ex-commissioner della NFL Paul Tagliabue, che ha guidato la lega dal 1989 al 2006. Oltre all'aver costruito una lega pi\u00f9 o meno paritaria, l'odierno contratto fra giocatori e NFL (firmato nel 1993 e rinnovato sia nel 1998 sia nel 2006) \u00e8 riuscito a mantenere i salari dei giocatori al livello pi\u00f9 basso rispetto alla media dei contratti degli atleti che giocano nelle altre leghe professionistiche americane (MLB, NHL e NBA). La NFL \u00e8 a oggi l'unica lega professionistica americana a non aver visto l'interruzione delle sue attivit\u00e0 a seguito dello sciopero dei giocatori o di una serrata dei proprietari.\nDal 2006 il commissioner della NFL \u00e8 Roger Goodell, il quale si \u00e8 da subito promosso pubblicamente come rivolto ai comportamenti tenuti dai giocatori. Dal momento in cui ha assunto la carica, la NFL ha comminato diverse squalifiche a giocatori che hanno avuto problemi con la legge, come Adam \"Pacman\" Jones e Michael Vick."}
{"id": "5305825", "revid": "729019", "url": "https://it.wikipedia.org/wiki?curid=5305825", "title": "Abdiweli Sheikh Ahmed", "text": "\u00c8 stato Primo ministro della Somalia dal 21 dicembre 2013 al 24 dicembre 2014.\nBiografia.\nFormazione.\nAhmed \u00e8 nato a Bardera nel 1959, nella regione di Gedo. Appartiene al clan Darod, sottoclan Marehan.\nAhmed si \u00e8 laureato in Economia presso l'Universit\u00e0 Nazionale Somala di Mogadiscio. Allo scoppio della guerra civile nel 1991, si \u00e8 rifugiato in Canada, acquisendo la doppia cittadinanza somala e canadese. In Canada ha studiato al College Algonquin di Ottawa, ottenendo un diploma in programmazione informatica., quindi si \u00e8 iscritto all'Universit\u00e0 di Ottawa, ottenendo un Master in Economia, e si \u00e8 candidato per il dottorato in Commercio e sviluppo internazionale presso la stessa Universit\u00e0.\nAhmed ha anche conseguito diversi diplomi negli Stati Uniti: in Project Management presso il Dipartimento dell'Agricoltura (USDA), in Project Planning and Appraisal presso il SIDAM, e in Gestione della salute animale presso l'USDA e l'APHIS.\nAhmed ha anche vissuto e lavorato in Etiopia, Gibuti, Egitto, Yemen, Arabia Saudita, Emirati Arabi Uniti, Zambia, Kenya e Malaysia.\nParla correntemente diverse lingue: somalo, arabo, italiano, inglese, francese.\nSi \u00e8 sposato e ha figli.\nCarriera professionale.\nDurante la sua ventennale carriera come economista si \u00e8 interessato di: economia dei commerci e dello sviluppo, mobilitazione di risorse, costruzione di partnership e alleanze, negoziazione di accordi, formulazione e implementazione di strategie di sviluppo, programmi e politiche a scala nazionale o regionale.\nAhmed ha lavorato in posizione di leader presso molte organizzazioni internazionali come la Banca Mondiale, l'USAID, l'Unione Africana e l'Unione Europea.\nHa inoltre collaborato con diverse organizzazioni internazionali: Organizzazione per lo Sviluppo Agricolo della Lega Araba (AOAD), agenzie specializzate dell'ONU, Commissione Economica per l'Africa, ECOWAS, Organizzazione della cooperazione islamica, IGAD, Banca Africana di Sviluppo, Consiglio di Cooperazione del Golfo, Banca Asiatica di Sviluppo, Global Dry land Alliance Initiative, Inter Agency Donor Group (IADG), OPEC, Fondi nazionali di sviluppo di Arabia Saudita, Kuwait e Qatar, e ha partecipato a molte missioni diplomatiche internazionali.\nDal 1984 al 1990, Ahmed \u00e8 stato il direttore generale dell'Agenzia di Marketing e Salute del Bestiame di Mogadiscio..\nDal 1991 al 1998, \u00e8 stato Capo ufficio esecutivo presso l'impresa MISK, un'azienda di esportazione di bestiame con sedi a Gibuti, Sana'a e Nairobi.\nDal 1998 al 2003 Ahmed ha lavorato come analista dello sviluppo internazionale e dei commerci presso la Banca del Canada e l'Universit\u00e0 di Ottawa.\nDal 2003 al 2006 \u00e8 stato Program Manager della Commissione per il commercio di bestiame sul Mar Rosso, facente capo all'Ufficio africano per le risorse animali (IBAR) dell'Unione Africana.\nDal 2007 al 2009 Ahmed ha operato come Consigliere sul Bestiame e Pastoralismo presso la sede del COMESA a Lusaka.\nDal 2010 al 2013, Ahmed \u00e8 stato Alto ufficiale per l'agricoltura e lo sviluppo rurale presso la Banca islamica per lo sviluppo a Gedda, e membro del Dipartimento dello sviluppo agricolo e del bestiame.\nCarriera politica.\nDal dicembre 2013 al dicembre 2014 Ahmed \u00e8 stato Primo Ministro della Somalia, alla sua prima esperienza politica.\nCome Primo Ministro, egli ha attuato molte riforme del Paese nell'ambito del processo di sviluppo successivo alla guerra civile, come lo sviluppo di un Piano d'Azione nella cornice della Vision 2016 e in linea con il New Deal Compact e gli obiettivi di pace e stabilizzazione, la messa in opera di una nuova task force e di comitati per la sicurezza, l'approvazione di una nuova legge anti-terrorismo, lo sviluppo di iniziative di stabilizzazione delle aree liberate da Al-Shabaab, il lancio di un processo di dialogo per la riconciliazione nazionale, l'apertura nella capitale somala Mogadiscio di un nuovo ufficio per l'educazione religiosa, di un'accademia Aeronautica e di un istituto meteorologico, l'esecuzione di un censimento della popolazione della Somalia (PESS) in cooperazione con il Ministero federale di Pianificazione e Cooperazione internazionale, l'approvazione di una nuova legge sui mezzi di comunicazione, la formazione di nuove commissioni ministeriali interne nel Consiglio federale dei Ministri, lo stabilimento di una commissione indipendente di cinque membri per la revisione della Costituzione federale, l'approvazione della legislazione per una nuova commissione elettorale nazionale e per una commissione per le frontiere e il federalismo.\nAhmed ha anche cercato di rafforzare la cooperazione bilaterale con gli Emirati Arabi Uniti negli ambiti della costruzione di capacit\u00e0 e della riabilitazione delle istituzioni governative, ha riaffermato la partecipazione delle Forze armate somale nel programma congiunto di difesa dell'Africa Orientale (EASF); per conto della Repubblica della Somalia ha ratificato tre importanti convenzioni dell'Organizzazione internazionale del lavoro, ha adottato la Convenzione internazionale sui diritti dell'infanzia e ha firmato il primo Programma Nazionale (NIP) tra Somalia e Unione europea.\nDal febbraio 2015, Ahmed \u00e8 Presidente del Forum della Somalia per l'Unit\u00e0 e la Democrazia."}
{"id": "5305827", "revid": "1442080", "url": "https://it.wikipedia.org/wiki?curid=5305827", "title": "Continental Basketball Association 2007-2008", "text": "La stagione CBA 2007-2008 fu la 62\u00aa della Continental Basketball Association. Parteciparono 10 squadre divise in due gironi.\nRispetto alla stagione precedente, si aggiunsero gli Atlanta Krunk, gli East Kentucky Miners, gli Oklahoma Cavalry e i Rio Grande Valley Silverados. Gli Indiana Alley Cats scomparvero.\nI Great Falls Explorers non terminarono la stagione."}
{"id": "5305828", "revid": "124123", "url": "https://it.wikipedia.org/wiki?curid=5305828", "title": "Francesco Di Nicola", "text": "Iscritto al PSI dal 1944, gi\u00e0 segretario della sezione del PSI di Xitta, segretario della Federazione Provinciale di Trapani, componente del Direttivo Provinciale e Regionale, \u00e8 stato consigliere, assessore comunale e vice sindaco a Trapani. Eletto al Senato della Repubblica nel collegio di Trapani per tre legislature, \u00e8 stato anche direttore della Cassa Rurale di Xitta."}
{"id": "5305829", "revid": "1005847", "url": "https://it.wikipedia.org/wiki?curid=5305829", "title": "Abdi Farah Shirdon", "text": ""}
{"id": "5305830", "revid": "1005847", "url": "https://it.wikipedia.org/wiki?curid=5305830", "title": "Ibrahim Egal", "text": ""}
{"id": "5305843", "revid": "287204", "url": "https://it.wikipedia.org/wiki?curid=5305843", "title": "Le colpe dei padri", "text": ""}
{"id": "5305852", "revid": "125944764", "url": "https://it.wikipedia.org/wiki?curid=5305852", "title": "'Ndrangheta in Liguria", "text": "La presenza della ndrangheta in Liguria incomincia all'inizio degli anni cinquanta.\nIn questa regione \u00e8 presente la struttura organizzativa detta \"camera di compensazione\" che mette in comunicazione i locali di 'ndrangheta della regione e della Costa Azzurra in Francia.\nSul territorio si sarebbero insediate per lo pi\u00f9 'ndrine dell'area jonica e di Reggio Calabria: i Romeo di Roghudi, i Nucera di Condofuri, i Rosmini di Reggio Calabria, i Mammoliti di Oppido Mamertina, i Raso-Gullace-Albanese di Cittanova, i Fazzari di Parghelia e i Piromalli di Gioia Tauro.\nLa locale pi\u00f9 importante \u00e8 quella di Ventimiglia e nel 2016 la DIA conferma la presenza di 'ndrine a Bordighera, Sanremo, Taggia e Diano Marina.\nNel 2012 viene sciolto il primo comune per mafia della Liguria: Ventimiglia (scioglimento successivamente annullato), mentre a quello di Bordighera, sciolto inizialmente nel marzo 2011, \u00e8 stato annullato il provvedimento di scioglimento con il DPR del 2013.\nCon la conclusione nel 2015 del processo La Svolta, scaturita dall'omonima operazione delle forze dell'ordine si riconoscere la presenza di un\u2019associazione a delinquere si stampo mafioso a Ventimiglia. La sentenza diventa definitiva dall'ottobre 2017.\nL'ultima relazione della DIA (II semestre 2016) conferma che le attivit\u00e0 legali e illegali in cui opera sono: Edilizia, trasporti, giochi e scommesse, raccolta e smaltimento rifiuti.\nStruttura.\nIn Liguria la 'ndrangheta, come nel resto d'Italia \u00e8 suddivisa in locali, ogni locale fa riferimento al locale d'origine in Calabria.\nI locali liguri, sarebbero stati i primi locali in Italia, al di fuori della Calabria a dotarsi di una sovrastruttura definita: camera di compensazione per la coordinazione dei locali della regione e del basso Piemonte, e anche fungendo da collegamento con i locali insediati nella Costa azzurra, in Francia. Gli appartenenti alla Camera riferiscono direttamente al Crimine di Polsi.\nDalle indagini del 2010 risultano membri della camera di compensazione: Onofrio Garcea, Arcangelo Condidorio e Lorenzo Nucera con a capo Domenico Gangemi. Dalla Camera dipendono anche i locali del Basso Piemonte e della Francia meridionale. Un capo storico, invece fu Antonio Rampino. \nIl 2 giugno 2011 si conclude l'operazione \"Maglio 3\" che fa anche luce sulle attivit\u00e0 della \"camera\".\nDomenico Gangemi e Bruno Francesco Pronest\u00ec, fino al 2010, erano le persone con la pi\u00f9 alte doti in Liguria e nel Basso Piemonte riconosciute dal Crimine di Polsi.\nLocali.\nSecondo il pentito Francesco Oliviero, ex capo locale di Belvedere Spinello, in Provincia di Crotone afferma che in Liguria non esistono solo i 4 locali finora individuati con l'operazione \"Maglio 3\" del 2011 di Genova, Ventimiglia, Sarzana e Lavagna ma tra i 10 e i 15.\nAnche se Francesco Forgione nel suo ultimo libro ne individua solo altri 5. Dopo gli arresti del 2016, a Lavagna il locale viene confermato con la sentenza della Cassazione nell\u2019aprile del 2021 e la 2\u00b0 relazione semestrale del 2020 della DIA conferma l'esistenza di soli 3 locali: Genova, Lavagna e Ventimiglia.\nStoria.\nAnni cinquanta e sessanta.\nNel 1950 venne confinato a Latte, frazione di Ventimiglia, Santo Corio, uno dei pi\u00f9 autorevoli e referenziati boss della piana di Gioia Tauro, originario di Palmi. Secondo il pentito Giacomo Ubaldo Lauro (1942), la 'ndrangheta era insediata nella regione gi\u00e0 dagli anni '40, ai tempi in cui il locale di Genova aiut\u00f2 Angelo Macr\u00ec a fuggire negli Stati Uniti poich\u00e9 uccise un carabiniere che gli aveva ucciso a sua volta il fratello.\nIl capo del locale di Genova allora era Antonio Rampino, ufficialmente un ambulante.\nIn quel periodo entra nella regione anche Ernersto Morabito organico alla cosca Piromalli.\nIl boss della Locride Antonio Macr\u00ec viene mandato al confino a Casarza Ligure.\nSuccessivamente le attivit\u00e0 della 'ndrangheta si concentreranno sul traffico di droga.\nAnni ottanta - I contatti con la politica locale.\nIl capo-locale di Ventimiglia Giuseppe Marcian\u00f2 in questo periodo entra in contatto in qualit\u00e0 di fornitore di voti con Alberto Teardo, socialista e iscritto alla Loggia P2.\nIl locale di Sarzana fa un patto con membri del locale Partito Socialista italiano in funzione anticomunista.\nAnni novanta - Il primo processo per mafia.\nNel 1993 si svolge ii primo processo per mafia nella regione tra cui vede imputata la 'ndrina dei Mafodda, operante nella Provincia di Imperia, e attiva gi\u00e0 dagli anni '80 nel traffico di droga.\nAnni 2010 - scioglimento di Ventimiglia e Lavagna e le operazioni Crimine, Maglio 3 e La Svolta.\nCon l'operazione Crimine del 2010 si conferma la presenza di una camera di controllo, con un referente che comunica le attivit\u00e0 in Liguria con la sovrastruttura del Crimine in Calabria.\nNel marzo 2011 il primo comune ligure viene sciolto per infiltrazioni mafiose dei Pellegrino: Bordighera.\nIl 25 giugno 2011, il sindaco di Ventimiglia si dimette per evitare il commissariamento e scioglimento per mafia.\nIl 2 giugno 2011 si conclude l'operazione \"Maglio 3\" che fa luce sulle attivit\u00e0 criminali dei locali di Genova, Ventimiglia, Lavagna e Sarzana, del loro organo di coordinamento: la \"camera di compensazione della Liguria\" e dell'infiltrazione nelle elezioni amministrative del 2010.\nSarebbero coinvolti nell'inchiesta anche il vicesindaco di Ventimiglia, i consiglieri regionali Pdl Alessio Saso e Aldo Luciano Pratic\u00f2 accusati di voto di scambio.\nInfine, il presidente del consiglio della regione Liguria dell'UDC Rosario Monteleone, che secondo la ricostruzione dei magistrati, nel 2005 sarebbe figurato come beneficiario di voti di mafia.\nIl 21 ottobre 2011, il presidente della Commissione antimafia Giuseppe Pisanu afferma che la criminalit\u00e0 organizzata calabrese \u00e8 ben radicata e si interessano del settore edilizio, appalti in genere, traffico di armi e droga, ciclo dei rifiuti, gioco d'azzardo lecito e illecito.\nIl 3 febbraio 2012 anche il comune ligure di Ventimiglia viene sciolto per mafia.\nIl 14 dicembre 2012 si conclude l'operazione \"La Svolta\" con l'arresto di 15 persone tra cui il presunto capo del locale di Ventimiglia Giuseppe Marcian\u00f2.\nIl 6 marzo 2015 si conclude l'operazione Real Time con l'arresto di Nino Gullace residente a Toirano (Savona), presunto affiliato ai Raso-Gullace-Albanese e accusato di usura e tentata estorsione.\nIl 20 giugno 2016 a Lavagna nell'ambito dell\"'Operazione i conti di Lavagna\" vengono arrestati e posti subito ai domiciliari con sospensione dall'incarico il sindaco Pino Sanguineti, Massimo Talerico (consigliere con delega al Patrimonio e al Demanio) e l'ex sindaco storico nonch\u00e9 ex parlamentare Gabriella Mondello con l'accusa di abuso d'ufficio, voto di scambio e traffico illecito di influenze; vengono arrestati anche i fratelli Paolo, Antonio e Francesco Nucera e Francesco Antonio e Antonio Rod\u00e0 (affiliati alla 'ndrina Rod\u00e0-Casile di Condofuri e stanziati da anni nel levante ligure) accusati di associazione a delinquere di stampo mafioso, traffico di rifiuti e droga, usura, riciclaggio e intestazione fittizia di beni. Durante l'operazione vengono sequestrati diversi beni mobili, immobili, depositi bancari e societ\u00e0 per un valore complessivo di circa due milioni di euro. Secondo l'accusa Mondello si sarebbe organizzata con il capo locale Paolo Nucera per fare ottenere voti al candidato sindaco Sanguineti nel 2014; inoltre avrebbe ricevuto soldi e gioielli come prezzo della mediazione verso l'allora assessore regionale ai lavori pubblici Giovanni Boitano (indagato per abuso d'ufficio) per far assumere un conoscente presso la partecipata Arte e ancora avrebbe fatto ottenere illecitamente un cambio di residenza a un altro conoscente. Sanguineti una volta eletto avrebbe favorito i Nucera nella gestione di stabilimenti balneari e di appalti per lo smaltimento di rifiuti, avrebbe accondisceso a sposare in prima persona in Comune la figlia di Paolo Nucera e avrebbe chiesto ad Antonio Nucera di attivarsi per fare votare Raffaella Paita (capogruppo del PD in Regione e candidata per la presidenza della stessa) alle primarie del partito. Gli indagati in tutto sono 23 tra i quali con l'accusa di abusa d'ufficio anche Luigi Barbieri (vice-sindaco con delega su Ambiente, Edilizia Privata, Urbanistica) e Rosario Lobascio (ex assessore alla Viabilit\u00e0).\nNella notte tra il 14 e il 15 settembre 2017 arriva la sentenza della Cassazione per il processo \"La Svolta\" e per la prima volta un giudizio definitivo conferma la presenza della \u2018ndrangheta in Liguria: molti esponenti dei Pellegrino di Bordighera e dei Marcian\u00f2 di Ventimiglia vengono condannati per spaccio o associazione mafiosa mentre viene di nuovo assolto l'ex sindaco di Ventimiglia Scullino.\nIl 31 ottobre seguente vengono sequestrati beni a Genova per il valore di 900.000 euro di Salvatore Zappone, oggi morto e presunto capobastone del centro di Genova. Lui ed il figlio sarebbero responsabili di traffici di droga e della prostituzione dell'area.\nLa Corte di Cassazione nel 2017 chiede che venga rifatto il processo d'appello che ad ottobre 2018 condanna i 9 presunti ndranghetisti affiliati ai Locali di Genova, Ventimiglia e Lavagna in particolare: Onofrio Garcea, Lorenzo Nucera, Rocco Bruzzaniti, Raffaele Battista, Antonino Multari, Michele Ciricosta, Benito Pep\u00e8, Fortunato Barillaro e Francesco Barilaro.\nIl 24 marzo di quell\u2019anno il comune di Lavagna viene ufficialmente sciolto per infiltrazioni mafiose.\nIl 7 giugno 2019 in primo grado l\u2019ex parlamentare Gabriella Mondello viene condannata a 1 anni e 6 mesi, l\u2019ex sindaco Sanguineti a 2 anni (per loro due la Procura aveva chiesto 3 anni e 4 anni e 6 mesi), Paolo Nucera a 16 anni e 6 mesi, Francesco Antonio Rod\u00e0 a 15 anni e 8 mesi, Francesco Nucera a 9 anni e 6 mesi e Paolo Paltrinieri a 6 anni. La Mondello (accusata di voto di scambio) \u00e8 stata anche sospesa dai pubblici uffici per 1 anno e dal diritto elettorale per 1 anno e 6 mesi\nmentre Sanguineti (voto di scambio e abuso d'ufficio) \u00e8 stato sospeso dai pubblici uffici per 1 anno e dal diritto elettorale per 5 anni. Tra gli assolti invece c\u2019\u00e8 l\u2019ex consigliere comunale Talerico. Per la prima volta viene cos\u00ec riconosciuta la presenza della \u2018Ndrangheta anche nel levante ligure. Il processo \u00e8 stato diviso in due per la scelta di alcuni imputati di essere giudicati con il rito abbreviato. Due giorni prima della sentenza c\u2019era stata la confisca di beni per 3 milioni di euro: tre immobili commerciali a Lavagna e a Sestri Levante, cinque appartamenti (uno nel centro di Milano, tre a Lavagna e uno nella \u201cbaia del silenzio\u201d di Sestri Levante), due box a Milano e a Lavagna, due magazzini a Sestri Levante, un\u2019impresa della ristorazione a Sestri Levante, una societ\u00e0 di videolottery e una partecipazione in una societ\u00e0 di scommesse a Lavagna, cinque auto, una ventina di rapporti bancari. Una settimana prima invece Lavagna era uscita dal commissariamento dopo quasi tre anni eleggendo un nuovo sindaco.\nPresenza della 'ndrangheta per provincia.\nProvincia di Genova.\nIn provincia di Genova sono stanziate le 'ndrine dei Nucera-Rod\u00e0, Rampino, Fogliani, Asciutto, Stefanelli, Fonte, Giovinazzo e Gangemi.\nAnni '90 L'unificazione del Vangelo.\nIn un'intercettazione del 5 settembre 1998 emerge che fu il capo-locale di Genova Antonio Rampino a fare da mediatore per l'omologazione della dote di vangelo tra la Calabria e il nord Italia.\nAnni 2000.\nIl capo-locale di Genova fino alla sua morte nel 2008 fu Antonio Rampino per essere sostituito fino al 2011 \u00e8 stato Domenico Gangemi. Quest'ultimo era anche responsabile per tutti i locali della regione nei confronti del Crimine e conferiva agli altri affiliati le doti di Santa e di Padrino.\nProvincia di Imperia.\nIl 7 ottobre 2014 per la prima volta viene riconosciuta da un punto vista giudizionario l'esistenza della 'ndrangheta in Liguria ed in particolare dal Tribunale penale di Imperia e grazie ai processi Maglio e La Svolta svolti dal 2012 al 2019 si \u00e8 accertata l'esistenza dei locali di Bordighera e Ventimiglia, il primo pi\u00f9 antico e autorevole il secondo pi\u00f9 recente ma con pi\u00f9 libert\u00e0 di manovra rispetto alla Calabria.\nIn provincia di Imperia sono stanziate le 'ndrine dei Ventre, Sergi, Pellegrino, Barillaro, Iamundo, Mafodda, Marcian\u00f2 (legati ai Piromalli), e Palamara.\nAnni 2000.\nGi\u00e0 a gennaio 2002 viene registrata dalle forze dell'ordine una riunione di ndrangheta a Vallecrosia in cui veniva conferita una dote a Pietro Brancatisano\nNel 2010 gli ndranghetisti del locale di Bordighera si incontrano sempre a Vallecrosia con il capo-locale del basso Piemonte Francesco Bruno Pronest\u00ec per parlare delle elezioni regionali del 2010.\nFatti recenti.\nNel 2011 viene per la prima volta sciolto il comune di Bordighera a causa delle infiltrazioni dei Pellegrino alle cui aziende venivano appaltati lavori, garantite esenzioni di pagamento per le mense scolastiche e per l'appoggio in campagna elettorale per il candidato e per le minacce nei confronti di due assessori comunali contrari all'apertura di una sala giochi della 'ndrina.\nNel 2012 viene richiesto lo scioglimento del comune di Ventimiglia successivamente annullato.\nDopo l'operazione La Svolta conclusasi in quell'anno, parte l'omonimo processo conclusosi con sentenza definitiva nel 2017 che accerta definitivamente l'esistenza della 'ndrangheta e del suo locale a Ventimiglia.\nNel processo emergono le attivit\u00e0 illecite delle 'ndrine del locale di Bordighera nell'ambito del traffico di droga, degli appalti pubblici e del riciclaggio.\nVengono individuati come elementi apicali del locale: Michele Ciricosta, Benito Pep\u00e9, Francesco e Fortunato Barilaro, gi\u00e0 imputati nel processo Maglio 3 in corso dal 2012 da cui vennero assolti in Corte di Cassazione ad aprile 2017 per poi essere condannati nel secondo processo in Corte d'appello nell'ottobre 2018.\nIl comune di Ventimiglia ritorna alle cronache a settembre 2019 per un presunto inchino eseguito nei confronti di Carmelo Palamara, fratello dell'ex capo-locale Antonio morto nel 2017 con la statua della Madonna in processione durante la festa della Madonna di Polsi di Ventimiglia creata nel 2016 da migranti calabresi.\nProvincia di Savona.\nIn provincia di Savona sono stanziate le 'ndrine dei Gullace, Fameli, Fazzari e Fotia.\nI Fazzari si sono resi responsabili a Borghetto Santo Spirito della creazione della cosiddetta \"Cava dei veleni\".\nElementi della locale di Savona avrebbero tentato di inserirsi negli appalti per la costruzione del terzo valico.\nProvincia della Spezia.\nIn provincia della Spezia sono stanziate le 'ndrine dei Demasi, Romeso e Rosmini.\nSecondo un pentito a Sarzana, tra gli anni '80 e '90 ci sarebbero state relazioni tra il Partito socialista italiano e elementi della 'ndrangheta locale in chiave anticomunista.\nUn'operazione del 2015 rivela operazioni di riciclaggio nel comune di Arcola mentre l'ultima, avvenuta nel 2017 disvela un traffico di cocaina."}
{"id": "5305854", "revid": "767487", "url": "https://it.wikipedia.org/wiki?curid=5305854", "title": "Feel Good Funk", "text": "Feel Good Funk \u00e8 il terzo album di Jason Ricci, e il primo inciso con la sua storica band \"Jason Ricci &amp; New Blood\". Se si escludono gli album di altri artisti in cui Ricci ha partecipato, questo \u00e8 il primo suo album in cui ricorre alla tecnica dell'overbend, dopo averla imparata dall'armonicista Adam Gussow e fatta propria."}
{"id": "5305857", "revid": "287204", "url": "https://it.wikipedia.org/wiki?curid=5305857", "title": "Nash Single Six", "text": "La Single Six \u00e8 un'autovettura prodotta dalla Nash Motors nel 1930.\nStoria.\nIl passo del telaio era 2.902 mm. Le carrozzerie disponibili erano berlina, landaulet e phaeton due e quattro porte.\nIl modello aveva installato un motore a sei cilindri in linea da 3.299 cm\u00b3 di cilindrata avente un alesaggio di 79,4 mm e una corsa di 111,1 mm, che erogava 60 CV di potenza. La frizione era monodisco a secco, mentre il cambio era a tre rapporti. La trazione era posteriore. I freni erano meccanici sulle quattro ruote.\nFu sostituita nel 1931 dalla 660 e dalla 870. "}
{"id": "5305860", "revid": "300067", "url": "https://it.wikipedia.org/wiki?curid=5305860", "title": "Carolina Thunder", "text": ""}
{"id": "5305867", "revid": "1001457", "url": "https://it.wikipedia.org/wiki?curid=5305867", "title": "Universit\u00e9 Claude Bernard Lyon 1", "text": ""}
{"id": "5305870", "revid": "300067", "url": "https://it.wikipedia.org/wiki?curid=5305870", "title": "Atlanta Krunk Wolverines", "text": ""}
{"id": "5305871", "revid": "300067", "url": "https://it.wikipedia.org/wiki?curid=5305871", "title": "Atlanta Krunk", "text": ""}
{"id": "5305872", "revid": "834", "url": "https://it.wikipedia.org/wiki?curid=5305872", "title": "Charlotte Krunk", "text": ""}
{"id": "5305876", "revid": "599013", "url": "https://it.wikipedia.org/wiki?curid=5305876", "title": "The Love Wager", "text": ""}
{"id": "5305877", "revid": "287204", "url": "https://it.wikipedia.org/wiki?curid=5305877", "title": "East Kentucky Miners", "text": "Gli East Kentucky Miners sono stati una franchigia di pallacanestro della CBA, con sede ad Pikeville, nel Kentucky.\nDisputarono due stagioni nella CBA, arrivando ai play-off nel 2007-08, dove persero con i Pittsburgh Xplosion."}
{"id": "5305878", "revid": "827882", "url": "https://it.wikipedia.org/wiki?curid=5305878", "title": "Augusta National Golf Club", "text": "L'Augusta National Golf Club, situato presso la citt\u00e0 di Augusta, in Georgia, \u00e8 uno dei pi\u00f9 famosi golf club del mondo. Fondato da Bobby Jones e Clifford Roberts sul terreno di un vecchio frutteto, il percorso fu disegnato da Jones e Alister MacKenzie e venne inaugurato nel gennaio nel 1933. Dall'anno successivo divenne la sede di uno dei quattro Major, il Masters Tournament.\nPercorso.\nAd ogni buca dell'Augusta National Golf Club \u00e8 stato dato il nome della pianta o del fiore che la caratterizzano.\nEisenhower Tree.\nL'Eisenhower Tree, conosciuto anche come \"Pino di Eisenhower\", era un Pino taeda, situato sulla buca 17 a circa 190 metri dal tee di partenza. Il presidente Dwight D. Eisenhower, un membro del club di Augusta, colp\u00ec l'albero cos\u00ec tante volte che, in una riunione del club del 1956, propose di abbatterlo. Nel febbraio 2014, l'Albero di Eisenhower \u00e8 stato rimosso dopo aver subito ingenti danni durante una tempesta di ghiaccio. "}
{"id": "5305879", "revid": "437645", "url": "https://it.wikipedia.org/wiki?curid=5305879", "title": "Georg Hans Reinhardt", "text": ""}
{"id": "5305880", "revid": "287204", "url": "https://it.wikipedia.org/wiki?curid=5305880", "title": "Kentucky Mavericks", "text": "I Kentucky Mavericks sono stati una franchigia di pallacanestro della Premier Basketball League. \nNacquero a McAllen, in Texas come Rio Grande Valley Silverados nella CBA. Disputarono la stagione CBA 2007-08, terminando all'ultimo posto della \"National Conference\".\nLa stagione successiva si trasferirono a Beaumont, passando nella ABA 2000 come Southeast Texas Mustangs. Dopo una stagione il nome venne nuovamente cambiato in Southeast Texas Mavericks.\nDopo aver vinto due titoli consecutivi, nel 2010 e nel 2011, cercarono di entrare nella NBA Development League. In seguito alla risposta negativa della lega, la squadra rimase ferma per due stagioni, rientrando nel 2013 come Shreveport-Bossier Mavericks nella ABA 2000 con sede a Shreveport, dove vinsero nuovamente il titolo nel 2014.\nDal 2015 al 2017 hanno assunto la denominazione Kentucky Mavericks, disputando due stagioni di PBL."}
{"id": "5305888", "revid": "1494169", "url": "https://it.wikipedia.org/wiki?curid=5305888", "title": "In Tune", "text": ""}
{"id": "5305890", "revid": "1009890", "url": "https://it.wikipedia.org/wiki?curid=5305890", "title": "Amanda Mainzer", "text": ""}
{"id": "5305891", "revid": "599013", "url": "https://it.wikipedia.org/wiki?curid=5305891", "title": "Restitution", "text": ""}
{"id": "5305896", "revid": "404449", "url": "https://it.wikipedia.org/wiki?curid=5305896", "title": "Pieve di San Marco a Rigoli", "text": ""}
{"id": "5305898", "revid": "599013", "url": "https://it.wikipedia.org/wiki?curid=5305898", "title": "The Wishing Stone", "text": ""}
{"id": "5305899", "revid": "365417", "url": "https://it.wikipedia.org/wiki?curid=5305899", "title": "Dizionario dell'omo salvatico", "text": "Il Dizionario dell'omo salvatico \u00e8 un'opera letteraria degli scrittori italiani Giovanni Papini e Domenico Giuliotti. Pubblicata per i tipi di Vallecchi nel 1923, l'opera \u00e8 una sorta di contro-enciclopedia della cultura, del pensiero e della letteratura europea. Il progetto iniziale si interruppe alle lettere A-B e l'opera non venne mai completata.\nChi \u00e8 l'Omo Salvatico.\nNei secoli che vanno dal XV al XX l'Europa \u00e8 stata attraversata, nell'ordine, da: Umanesimo, Protestantesimo, Rivoluzione industriale, rivoluzione filosofica e rivoluzione democratica. Tali avvenimenti hanno cambiato profondamente l'animo dell'uomo europeo.\nL'Omo Salvatico \u00e8 il cristiano, sopravvissuto nei boschi, che non \u00e8 stato influenzato da nessuno di questi stravolgimenti culturali. \nIl modello di riferimento dell'opera fu la celebre \"Esegesi dei luoghi comuni\" dell'intellettuale cattolico francese L\u00e9on Bloy (1846-1917), anche lui convertitosi, come Papini, dall'anticlericalismo alla fede cattolica. \nContenuto.\nL'opera comprende solo il primo volume (A-B). Il testo \u00e8 preceduto da: \u201cDodici avvisi dell'Omo Salvatico\u201d (dedica \u201cal lettore benigno\u201d, \u201cai lettori nemici\u201d, \u201cal lettore pedante\u201d, \u201cal lettore erudito\u201d, ecc.) e dalla presentazione dei \u201cComplici dell'Omo Salvatico\u201d, ossia i personaggi che hanno contribuito alla stesura del Dizionario. Essi sono:\nTutti questi personaggi abitano a Lonza e nella frazione Bagoghi, due immaginari paesini che rappresentano tutta l'Italia.\nLa voce \u00ab\"Bene qui l\u00e0tuit, bene vixit\"\u00bb (massima di Ovidio) \u00e8 scritta da Teofilo Panciadoro, il quale asserisce sicuro che \u201cquando un'idea, espressa in tempi critici, ci pu\u00f2 dare dei dispiaceri, \u00e8 meglio tenerla in corpo\u201d.\nIl \u201cprofessore\u201d Eliodoro Sofopanti \u00e8 autore della voce \u00abBello\u00bb. Al culmine del ragionamento sgorgano i seguenti interrogativi: \u201cTutto cambia, nulla \u00e8 certo; l'impossibile \u00e8 possibile? Il sogno \u00e8 realt\u00e0? La realt\u00e0 \u00e8 sogno? L'uomo \u00e8 vivo o \u00e8 morto? Cammina con le mani? Cammina coi piedi? \u00c8 lui che crea il mondo? \u00c8 il mondo che crea lui?\u201d\nIl professor Mediani ha scritto la voce su \u00abBeatrice\u00bb. L'insegnante bacchetta Dante perch\u00e9 insidi\u00f2 la giovinetta quando era ancora minorenne. Poi si perde in ricordi personali: \u201cAnch'io, quand'ero in quinta ginnasiale, m'innamorai della figliola del tabaccaio e fu per colpa sua che cominciai a fumar le sigarette\u201d.\nLa voce su \u00abCesare Battisti\u00bb non poteva che essere scritta da Naborre Colafulmini, redattore capo del \u201cCorriere di Lonza\u201d. Nel numero del 12 luglio 1922 \u00e8 apparso un suo incisivo ritratto. Ecco l'incipit: \u201cLa religione dell'Unit\u00e0 italiana ha avuto il suo Cristo. C'\u00e8 nel martirio di Cesare Battisti una santit\u00e0 di Calvario che turba ed esalta. Un sapore nazzareno possente\u201d. Titolo del pezzo: \u201cIl Sacrificio di Cesare Battisti\u201d.\nIl commendator Quattrostomachi \u00e8 protagonista della voce \u00abBanco\u00bb (nel senso dell'istituzione bancaria). Racconta di come si liber\u00f2 di un questuante che lo attendeva ogni giorno all'uscita dell'istituto di credito dove conservava i suoi risparmi.\n\u00abBacio\u00bb \u00e8 scritta a pi\u00f9 voci: per il dottor Enteroclismi (di professione dermatologo) il bacio \u201ccostituisce \"sempre\" un possibile veicolo d'infezione\u201d; la vedova Parapetto invece ne sottolinea la romanticit\u00e0 e racconta quando avvenne il suo \"primo bacio\", nell'estate del 1881; il cav. Deifobo Luciferini, da anticlericale convinto e militante, si diffonde sul \"bacio di Giuda\", Teofilo Panciadoro, contento della sua vita cos\u00ec com'\u00e8, confessa di godersi le sue sostanze, \u201cin attesa di chiudere gli occhi nel \"bacio del Signore\".\nAuto-da-f\u00e8 viene spiegata da Euterpe Bellachiorba. Confondendo storia con pettegolezzo, asserisce che Giordano Bruno, Galileo Galilei e Dante Alighieri furono condannati a morte, incatramati e bruciati \u201cperch\u00e9 non vollero passar da vigliacchi davanti agli inquisitori\u201d. \nLe voci non firmate sono da attribuire direttamente all'Omo Salvatico. Tra cui questa: \u00abBarometro (politico)\u00bb. Testo: \u201cLe sue variazioni non sono determinate che da una maggiore o minore pressione di composita lordura\u201d. \nPapini e Giuliotti sottopongono a critica radicale l\u2019et\u00e0 moderna nata dall\u2019illuminismo: \u00abAll\u2019Omo Salvatico sembra i due secoli (il \u2019700 e l\u2019800) siano stati egualmente nefasti. Uno ci dette Voltaire e l\u2019altro Renan, che fu un Voltaire pi\u00f9 dotto ma pi\u00f9 ipocrita; il settecento ebbe il Terrore e l\u2019ottocento la Comune; il primo scaravent\u00f2 sul mondo l\u2019Enciclopedia e il secondo i libri di Hegel, Haeckel e Nietzsche; uno invent\u00f2 la democrazia e l\u2019altro l\u2019applic\u00f2 fino alla nausea.\u00bb \nCausa delle disgrazie dell\u2019oggi \u00e8 da ravvisarsi, secondo gli autori, nell\u2019abbandono della fede cattolica e delle tradizioni antiche: l\u2019illuminismo, infatti, \u00abconsisteva nell'avere spento (o tentato di spegnere) la luce che rifulse sul Thabor e che esce dalle pagine dell\u2019Evangelo per illuminare la terra. I lumi del secolo furono poi le fiamme dei castelli bruciati e i fuochi delle guerre che ancora non sono spenti \u2013 n\u00e9 si potranno spegnere finch\u00e9 non si ritorni a quel fuoco che Ges\u00f9 era venuto a mettere in terra.\u00bb \nCome gi\u00e0 aveva fatto Giuliotti in \"L'ora di Barabba\", i due autori si pongono in una prospettiva di rigetto radicale del mondo, ancorandosi alla fede cattolica intransigente come unico faro di civilt\u00e0 in un mondo che ai loro occhi, \u00abnon \u00e8 pi\u00f9 che l\u2019anticamera dell\u2019Inferno.\u00bb "}
{"id": "5305902", "revid": "599013", "url": "https://it.wikipedia.org/wiki?curid=5305902", "title": "The Forecast", "text": ""}
{"id": "5305903", "revid": "481666", "url": "https://it.wikipedia.org/wiki?curid=5305903", "title": "Forecast", "text": ""}
{"id": "5305910", "revid": "287204", "url": "https://it.wikipedia.org/wiki?curid=5305910", "title": "Chiesa della Santissima Concezione", "text": ""}
{"id": "5305912", "revid": "599013", "url": "https://it.wikipedia.org/wiki?curid=5305912", "title": "The Phantom Fortune", "text": ""}
{"id": "5305914", "revid": "481666", "url": "https://it.wikipedia.org/wiki?curid=5305914", "title": "Frank L. Ingraham", "text": ""}
{"id": "5305916", "revid": "599013", "url": "https://it.wikipedia.org/wiki?curid=5305916", "title": "Born to Battle", "text": ""}
{"id": "5305917", "revid": "767487", "url": "https://it.wikipedia.org/wiki?curid=5305917", "title": "Associazione Calcio Monza 1932-1933", "text": "Questa voce raccoglie le informazioni riguardanti l'Associazione Calcio Monza nelle competizioni ufficiali della stagione 1932-1933.\nStagione.\nLa nuova stagione inizia per la compagine brianzola con due novit\u00e0 di rilievo, al vertice della societ\u00e0 ritorna Ernesto Crippa, che aveva gi\u00e0 ricoperto la carica di presidente dal 1925 al 1929. La seconda \u00e8 l'assunzione dei nuovi colori sociali, al biancoceleste succede il biancorosso, maglia bianca con ampia fascia verticale rossa, calzoncini e calzettoni rossi. Per festeggiare il ventennale di fondazione della societ\u00e0 ed i nuovi colori sociali, viene organizzato un torneo quadrangolare a met\u00e0 settembre 1932, denominato \"Coppa del Ventennio\", con Monza, Acciaierie Falck, Fanfulla e Pavia. \nLa finale tra Monza e Pavia finisce 2-2 dopo i tempi supplementari- La partita avrebbe dovuto essere ripetuta, ma si opt\u00f2 per l'assegnazione della vittoria ex aequo ad entrambe le formazioni.\nIn evidenza nel campionato dei brianzoli Giovanni Arosio e Luigi Beretta autori di dieci reti a testa."}
{"id": "5305918", "revid": "599013", "url": "https://it.wikipedia.org/wiki?curid=5305918", "title": "Lightning Bill", "text": ""}
{"id": "5305920", "revid": "599013", "url": "https://it.wikipedia.org/wiki?curid=5305920", "title": "The Broken Gate", "text": ""}
{"id": "5305928", "revid": "1305772", "url": "https://it.wikipedia.org/wiki?curid=5305928", "title": "Capocci", "text": ""}
{"id": "5305929", "revid": "31886", "url": "https://it.wikipedia.org/wiki?curid=5305929", "title": "Pool Shanghai", "text": ""}
{"id": "5305943", "revid": "24823", "url": "https://it.wikipedia.org/wiki?curid=5305943", "title": "Monte Petricelle", "text": "Il Monte Petricelle si incassa a ovest di Sant'Agata di Esaro \u00e8 alto 1785 m s.l.m. ed ha una formazione dolomitica simile a quella del Monte La Caccia e Montea. Avendo una natura dolomitica attira ogni anno alpinisti ed escursionisti da tutta l'Italia a cui piace l'avventura."}
{"id": "5305995", "revid": "228587", "url": "https://it.wikipedia.org/wiki?curid=5305995", "title": "Tetralogia degli elementi (cofanetto)", "text": "Tetralogia degli elementi \u00e8 una raccolta di album della rockband italiana Litfiba, pubblicata il 13 gennaio 2015. La raccolta, come suggerito dal nome, contiene i 4 album della Tetralogia degli elementi pi\u00f9 un DVD (che in origine doveva intitolarsi \"Colpo di testa\" e doveva essere la controparte visiva dell'album live Colpo di coda ma che poi non fu pubblicata a causa delle incomprensioni tra l'etichetta e il gruppo) contenente le immagini di un memorabile concerto al Palasport di Firenze tenutosi nel 1993 durante il \"Terremoto Tour.\"\nUna versione ridotta della raccolta \u00e8 stata pubblicata esclusivamente in abbinamento editoriale con Panorama e TV Sorrisi e Canzoni, con il titolo \"Tetralogia degli Elementi - The Best of\": un doppio cd che raccoglie i brani pi\u00f9 significativi dei quattro album che compongono la Tetralogia e il dvd inedito.\nVersione completa.\nDVD.\n Terremoto tour '93 \nVersione ridotta - The Best of.\nDVD.\nTerremoto tour '93"}
{"id": "5306009", "revid": "1573940", "url": "https://it.wikipedia.org/wiki?curid=5306009", "title": "Tockus ruahae", "text": "Il buceretto beccorosso della Tanzania (Tockus ruahae ) \u00e8 un uccello della famiglia Bucerotidae, endemico della Tanzania. "}
{"id": "5306013", "revid": "1573940", "url": "https://it.wikipedia.org/wiki?curid=5306013", "title": "Lophoceros", "text": "Lophoceros \u00e8 un genere di uccelli della famiglia Bucerotidae.\nTassonomia.\nIl genere comprende le seguenti specie:"}
{"id": "5306022", "revid": "281901", "url": "https://it.wikipedia.org/wiki?curid=5306022", "title": "Sugarotto", "text": ""}
{"id": "5306023", "revid": "1573940", "url": "https://it.wikipedia.org/wiki?curid=5306023", "title": "Berenicornis comatus", "text": "Il bucero crestabianca (Berenicornis comatus ()) \u00e8 un raro uccello della famiglia dei Bucerotidi originario del Sud-est asiatico. Fino a poco tempo fa veniva classificato insieme ad altre specie nel genere \"Aceros\", ma oggi viene posto in un genere monotipico, Berenicornis, appunto.\nDescrizione.\nDimensioni.\nMisura 75-80\u00a0cm di lunghezza, per un peso di 1250-1360\u00a0g nel maschio immaturo e di 1470\u00a0g nella femmina.\nAspetto.\nNel bucero crestabianca, la testa \u00e8 sormontata da una cresta folta e scompigliata. Il collo, il petto, la parte superiore del ventre, il bordo delle ali e la coda sono bianchi. Questo crea un evidente contrasto con il resto del piumaggio (dorso, cosce, copritrici alari, addome e parte inferiore delle ali), che \u00e8 nero dai riflessi brillanti. Il becco, cos\u00ec come il casco che lo sovrasta, poco sporgente e privo di protuberanze, \u00e8 di colore nero con la base giallo-verdastra. La pelle nuda che circonda gli occhi e si estende fino alla base della mandibola inferiore \u00e8 di colore blu. Le lunghe ciglia che questa specie possiede, come tutti gli altri buceri, gli conferiscono uno sguardo singolare. L'iride \u00e8 di colore giallo chiaro, le zampe e i piedi sono neri. La femmina, pi\u00f9 piccola del maschio, \u00e8 completamente nera sul collo e sulle parti inferiori: solo la cresta e la coda sono bianche.\nGli esemplari immaturi possiedono piume nere sulla testa, sul collo e sulle parti inferiori, ognuna con un bordo bianco, caratteristica che conferisce a queste parti un aspetto maculato. Le piume della coda sono nere con ampi bordi bianchi. Il becco \u00e8 giallo. La pelle facciale \u00e8 grigio carne. Gli occhi sono di colore giallo-verdastro. Le zampe e i piedi sono grigi.\nVoce.\nIl bucero crestabianca emette un richiamo vivace e profondo che ricorda quello di un piccione: \"kuk kuk, kuk kuk kuk\". Pu\u00f2 anche produrre un semplice \"hao\" di tono pi\u00f9 morbido. La prima sillaba \u00e8 pi\u00f9 prolungata.\nBiologia.\nQuesto bucero trascorre la maggior parte del tempo sul terreno del sottobosco o nello strato inferiore della vegetazione alla ricerca di cibo. Contrariamente ad altre specie, ha un volo molto silenzioso costituito da battiti d'ala alternati a planate.\nAlimentazione.\nIl bucero crestabianca si nutre di frutta, piccoli mammiferi, uccelli e lucertole. Le sostanze di origine animale costituiscono il 50% della dieta, una percentuale maggiore se paragonata a quella degli altri grandi buceri asiatici.\nRiproduzione.\nQuando \u00e8 il momento di riprodursi, la femmina installa il suo nido nella cavit\u00e0 naturale di un albero, dove trascorre un lungo periodo dopo aver ostruito l'ingresso usando un miscuglio di escrementi, materie alimentari rigurgitate e, talvolta, fango. Queste precauzioni servono per proteggersi dagli attacchi dei predatori. Lascia aperta solo una fessura abbastanza ampia da consentirle di spingere il becco all'esterno. Il maschio nutre la femmina, e poi i piccoli non appena si schiudono le uova, andando e venendo fino a 40 volte in un'ora per alimentarli. La covata \u00e8 costituita da due uova bianche. Durante questo isolamento la femmina muta quasi interamente il piumaggio. Quando i giovani sono pronti a spiccare il volo, la madre lascia il nido. Compito non facile, dal momento che talvolta ci vogliono diverse ore per rompere il muro della \u00abprigione\u00bb.\nDistribuzione e habitat.\nLa specie \u00e8 presente nel sud della Birmania, in Thailandia, nella penisola malese, a Sumatra e nel Borneo. Una popolazione \u00e8 stata scoperta recentemente anche nella Cambogia sud-occidentale. Vive nelle foreste primarie di pianura con alberi sempreverdi, ad altitudini che generalmente non superano i 900 metri. In occasioni molto rare, pu\u00f2 essere osservata fino a 1680 metri. Dal momento che la sua densit\u00e0 \u00e8 piuttosto bassa in tutto l'areale e, inoltre, ama frequentare il fitto sottobosco, in prossimit\u00e0 del suolo, pu\u00f2 passare completamente inosservata."}
{"id": "5306027", "revid": "21880", "url": "https://it.wikipedia.org/wiki?curid=5306027", "title": "Berenicornis", "text": ""}
{"id": "5306030", "revid": "47767", "url": "https://it.wikipedia.org/wiki?curid=5306030", "title": "Ruxandra", "text": ""}
{"id": "5306031", "revid": "110157", "url": "https://it.wikipedia.org/wiki?curid=5306031", "title": "Sunshine Skyway Bridge", "text": "Il Sunshine Skyway Bridge (in italiano: \"Ponte di Sunshine Skyway\") \u00e8 un ponte della Baia di Tampa, in Florida lungo 6,67\u00a0km- Fa parte della strada I-275 (SR 93) e della US 19 (SR 55) e collega St. Petersburg con Terra Ceia attraversando le acque della Contea di Hillsborough.\nLa costruzione del ponte attuale \u00e8 cominciata nel 1982, fu completato il 7 febbraio 1987 e fu aperto al traffico il 20 aprile dello stesso anno. Cost\u00f2 244 milioni di dollari. Sostitu\u00ec il ponte costruito nel 1954, che fu parzialmente distrutto a causa di una collisione nel 1980.\n\u00c8 stato costruito in acciaio e cemento armato dalla American Bridge Company.\nAcquis\u00ec notoriet\u00e0 per le centinaia di persone suicidatesi nel fiume che il ponte attraversa"}
{"id": "5306037", "revid": "61051", "url": "https://it.wikipedia.org/wiki?curid=5306037", "title": "Dick, Kerr's Ladies", "text": ""}
{"id": "5306042", "revid": "1573940", "url": "https://it.wikipedia.org/wiki?curid=5306042", "title": "Aceros nipalensis", "text": "Il bucero collorossiccio (Aceros nipalensis ()) \u00e8 un uccello della famiglia dei Bucerotidi originario del Sud-est asiatico.\nNel 2018 il bucero collorossiccio \u00e8 stato valutato dalla Lista Rossa delle specie minacciate della IUCN come \u00abspecie vulnerabile\u00bb (\"Vulnerable\").\nDescrizione.\nIl bucero collorossiccio \u00e8 un bucero di grandi dimensioni con una lunghezza del corpo compresa tra 90 e 100 centimetri. La coda del maschio misura in media 41,9 centimetri, la coda della femmina \u00e8 leggermente pi\u00f9 corta, misurando 39,4 centimetri. Il becco del maschio misura in media 22,2 centimetri, quello della femmina \u00e8 leggermente pi\u00f9 corto, 18,5 centimetri in media. Il dimorfismo sessuale \u00e8 cos\u00ec pronunciato che i due sessi possono essere facilmente distinti anche sul campo.\nMaschio.\nLa testa, il collo e la parte inferiore del corpo sono di colore bruno-rossastro. Le piume sul collo sono leggermente allungate. Il petto e l'addome sono leggermente pi\u00f9 scuri rispetto al resto della parte inferiore del corpo. Le ali e il dorso sono neri con riflessi verde metallico. Le cinque remiganti primarie esterne hanno le punte bianche. La coda \u00e8 nera nella met\u00e0 superiore, mentre la met\u00e0 inferiore \u00e8 bianca. Le timoniere sono leggermente graduate, pertanto la coda appare arrotondata.\nIl becco e il casco, che si estende su met\u00e0 del becco, sono gialli. Sulla parte superiore del becco vi sono fino a otto strisce nere. La pelle senza piume intorno all'occhio \u00e8 di colore azzurro pallido. La sacca golare glabra, molto grande, \u00e8 prevalentemente rosso brillante; tuttavia, subito sotto la base del becco, \u00e8 blu-violetto scuro. Gli occhi sono arancioni, le zampe e i piedi sono neri.\nFemmina e giovane.\nLe femmine adulte hanno un piumaggio che ricorda in gran parte quello dei maschi. Tuttavia, la testa, il collo e la parte inferiore del corpo sono neri e non bruno-rossastri. La parte blu-violetto della sacca golare \u00e8 leggermente pi\u00f9 estesa. Gli occhi sono di colore rosso intenso. Inoltre, le femmine sono leggermente pi\u00f9 piccole.\nNei giovani esemplari, entrambi i sessi inizialmente mostrano un piumaggio che ricorda quello del maschio. Il casco non si \u00e8 ancora sviluppato, il becco \u00e8 pi\u00f9 piccolo e ancora privo di strisce. Gli occhi sono bianco-verdastri. Nelle femmine che non sono ancora sessualmente mature il collo, la testa e le parti inferiori diventano neri all'et\u00e0 di un anno.\nBiologia.\nIl bucero collorossiccio di solito vive in coppia o in piccoli gruppi di 3-4 esemplari. Le squadre di sette-otto individui sono molto rare. Il bucero collorossiccio \u00e8 un uccello arboricolo che scende a terra solo molto raramente per mangiare frutti caduti. Si nutre principalmente di frutta.\nCome tutti i buceri, il bucero collorossiccio nidifica nelle cavit\u00e0 degli alberi. Utilizza a tale scopo le cavit\u00e0 naturali che si trovano a circa dieci-trenta metri dal suolo. La femmina blocca l'accesso al nido con un miscuglio di escrementi e polpa di frutta. Probabilmente aggiunge anche dell'argilla che viene portata dal maschio. I nidi vengono spesso utilizzati per diversi anni consecutivi.\nIl ciclo riproduttivo dura circa 130 giorni. In India, la stagione degli amori inizia nel periodo che va da febbraio ad aprile. La covata, che comprende una o due uova, viene deposta quando hanno inizio le prime piogge. A differenza di molti altri buceri, la femmina lascia il nido solo quando i giovani si sono involati: trascorre quindi pi\u00f9 di tre mesi chiusa nella cavit\u00e0.\nDistribuzione e habitat.\nOriginariamente, come indica il suo epiteto specifico, il bucero collorossiccio era presente in Nepal, dalle pendici dell'Himalaya a Katmandu. In India \u00e8 diffuso dall'Assam al centro dell'Arunachal Pradesh, nel Cachar e nel Manipur. Si trova anche nel Bhutan meridionale, nella Birmania orientale, nella Thailandia settentrionale e occidentale, nella provincia cinese dello Yunnan e nelle regioni settentrionali di Laos e Vietnam. Tuttavia, \u00e8 attualmente scomparso da molte regioni del suo areale originario. Ormai non si trova pi\u00f9 in Nepal, \u00e8 divenuto raro nel nord della Thailandia ed \u00e8 probabilmente scomparso nel nord-ovest del paese. \u00c8 molto raro anche in Cina e Vietnam.\nRapporti con l'uomo.\nIl bucero collorossiccio viene cacciato in diverse parti del suo areale. Ad esempio, \u00e8 proprio a causa della caccia che la specie \u00e8 divenuta cos\u00ec rara in Vietnam. Alcune popolazioni indigene dell'India indossano copricapi tradizionali realizzati con il cranio di questo animale. Altre popolazioni prendono giovani esemplari dai nidi per tenerli come animali domestici."}
{"id": "5306043", "revid": "21880", "url": "https://it.wikipedia.org/wiki?curid=5306043", "title": "Aceros", "text": ""}
{"id": "5306051", "revid": "599013", "url": "https://it.wikipedia.org/wiki?curid=5306051", "title": "Arni Vilhj\u00e1lmsson", "text": ""}
{"id": "5306054", "revid": "2121138", "url": "https://it.wikipedia.org/wiki?curid=5306054", "title": "Fort De Soto Park", "text": "Il Fort De Soto Park (o parco di Fort De Soto) \u00e8 un parco della contea di Pinellas esteso su 5 isole a sud ovest della contea: Madelaine Key, St. Jean Key, St. Christopher Key, Bonne Fortune Key e l'isola principale Mullet Key, nei pressi di St. Petersburg, Florida.\nLe isole sono collegate alla terraferma da ponti o da strade rialzate, e la strada di accesso \u00e8 soggetta a pedaggio (5$).\nLe isole, in passato, furono usate per fortificazioni militari, ci\u00f2 che rimane di esse ed un museo testimoniano questo passato .\nNel parco sono disponibili due moli, un'area pic nic, sentieri pedonali e ciclabili, percorsi col kayak e un traghetto per il parco Egmont Key State Park.\nIl parco fa parte anche del percorso Great Florida Birding Trail (Gran sentiero degli uccelli della Florida)."}
{"id": "5306059", "revid": "110157", "url": "https://it.wikipedia.org/wiki?curid=5306059", "title": "Sabri Ergun", "text": "\u00c8 ricordato per l'equazione di Ergun che esprime le perdite di carico lungo un reattore a letto fisso.\nBiografia.\nSabri Ergun nacque a Gerede nell'allora Impero Ottomano. Nel 1943 si trasfer\u00ec negli Stati Uniti, dove consegu\u00ec bachelor's degree e master degree in ingegneria chimica alla Columbia University; nel 1953 consegu\u00ec un doctorate in Science all'Universit\u00e0 tecnica di Vienna.\nSposatosi con Dorothy Karns nel 1948 ebbe da lei 3 figli: David, Robert e James. Ergun lavor\u00f2 presso il Coal Reasearch Laboratory del Carnegie Institute of Technology e allo U.S. Bureau of Mines.\nNel 1969 accett\u00f2 un invito come visiting professor dell'Universit\u00e0 di Karlsruhe in Germania. Per quattro anni lavor\u00f2 come consulente per la Bechtel Corporation nel campo dello sviluppo di processo Waste-to-Oil. Nel 1977 ottenne il ruolo di responsabile per i programmi di ricerca sulla produzione di carburanti sintetici da carbone e biomasse presso i laboratori dell'Universit\u00e0 della California, che ricopr\u00ec fino alla pensione nel 1980. Nel 1999 si stabil\u00ec a Madison, dove mor\u00ec nel 2006."}
{"id": "5306075", "revid": "755885", "url": "https://it.wikipedia.org/wiki?curid=5306075", "title": "Vado al massimo/Ogni volta", "text": "Vado al massimo/Ogni volta \u00e8 un singolo del cantautore italiano Vasco Rossi, pubblicato il 2 febbraio 1982 da Ed. Star/Targa come primi estratti dall'album \"Vado al massimo\".\nIl disco.\nVado al massimo \u00e8 una canzone scritta da Rossi e da lui presentata al Festival di Sanremo 1982, arrivata in finale ma classificata al quarto posto a pari merito di tutte quelle non entrate sul podio come imponeva la classifica di quell'edizione, anche se per molto tempo venne fatto passare il messaggio che fosse arrivata ultima. In realt\u00e0 questa si \u00e8 poi tramutata in una leggenda metropolitana. Nel testo viene fatto un riferimento al giornalista veneziano Nantas Salvalaggio (\"meglio rischiare che diventare come quel tale che scrive sul giornale\"), che aveva in precedenza criticato l'artista.\nOgni volta, l'altro brano del singolo, \u00e8 anch'esso scritto dallo stesso Vasco. La canzone fu scritta di getto una mattina da Vasco Rossi convinto di aver scritto un capolavoro ma che nessuno avrebbe mai capito. Il brano si vuole somigliante a \"Insieme\" di Mina ma anche questa \u00e8 piuttosto una leggenda metropolitana. Il brano \u00e8 stata l'ultima canzone ascoltata da Giancarlo Siani il 23 settembre 1985, poco prima di essere ammazzato sotto casa dalla camorra.\nNel 2002 viene incisa in una nuova versione e inserita nell'album \"Tracks\". Nel 2005 Laura Pausini ne fa un accenno durante il \"World Tour 2005\". Nel 2014 viene inserita nella colonna sonora della serie televisiva \"Braccialetti rossi\".\nTracce.\nTesti e musiche di Rossi."}
{"id": "5306077", "revid": "767487", "url": "https://it.wikipedia.org/wiki?curid=5306077", "title": "Saccharomycetales", "text": "Le saccaromicetali (Saccharomycetales ) compongono un ordine di funghi unicellulari eucarioti, formati da cellule mononucleate e ovoidali che si riproducono per gemmazione.\nLe saccaromicetali si trovano sulla superficie delle piante, soprattutto sui frutti o sulle foglie e sulla superficie e negli intestini degli animali dei quali possono essere agenti patogeni.\nRivestono una particolare importanza nel processo di lievitazione, e ad essi si d\u00e0 perci\u00f2 comunemente il nome di lieviti. In realt\u00e0 il termine \"lievito\" \u00e8 legato alla modalit\u00e0 riproduttiva che non prevede la formazione del micelio vegetativo costituito da ife ma si limita a singole cellule o a colonie di esse.\nIl pi\u00f9 celebre \u00e8 certamente \"Saccharomyces cerevisiae\" (il lievito di birra) ma ha un ruolo chiave assieme al precedente nella ricerca in biologia cellulare e molecolare anche \"Schizosaccharomyces pombe\". Furono scoperti da Louis Pasteur nel 1857.\nTassonomia.\nFamiglie.\nDi seguito sono riportate le famiglie dell'ordine."}
{"id": "5306082", "revid": "122614348", "url": "https://it.wikipedia.org/wiki?curid=5306082", "title": "La Banda Bassotti - Bassotti contro Deposito", "text": "La Banda Bassotti - Bassotti contro Deposito (pi\u00f9 semplicemente Bassotti contro Deposito. Titolo originale: \"The Beagle Boys Vs. The Money Bin\") \u00e8 una storia della Walt Disney realizzata dal cartoonist statunitense Don Rosa nel 2001. La storia \u00e8 stata pubblicata in Italia per la prima volta nel marzo 2002, all'interno del volume Barks' Friends (Super Disney # 24) edito da Disney Italia; \u00e8 stata poi successivamente riproposta sulla rivista Zio Paperone (N.153 del giugno 2002).\nTale storia \u00e8 stata realizzata per celebrare il 50\u00ba anniversario dalla nascita della Banda Bassotti.\nTrama.\nAll'inizio del racconto i Bassotti si recano nella prigione di Paperopoli per fare visita a Nonno Bassotto. In quest'occasione il nonno informa i nipoti di aver ricordato il nome dell'architetto presente a Paperopoli quando Paperone si trasfer\u00ec, tale F. L. Drake. I Bassotti, entrando nei sotterranei della citt\u00e0, ritrovano il progetto architettonico del deposito, venendo cos\u00ec a conoscenza di un collegamento che porta ad esso tramite il pozzo della vecchia citt\u00e0. Sfruttando dunque questa scoperta, decidono di intrufolarsi all'interno del deposito, riuscendo nell'impresa. \nMa \u00e8 proprio all'interno di questo edificio che nascono una serie di problematiche: infatti i Bassotti finiscono, uno dopo l'altro, intrappolati dentro la costruzione. \nNel frattempo Paperone ritorna al deposito dopo una giornata passata in biblioteca. Attraversando diverse stanze passa accanto ai Bassotti, ma, essendo molto stanco, si accorge della loro presenza solo dopo essersi sdraiato sul letto. \nLa storia si chiude con Nonno Bassotto che apprende la notizia della cattura dei Bassotti da parte del deposito, nella sua cella, ascoltando la comunicazione tra due agenti di polizia.\nRiferimenti.\nIl tema della Paperopoli sotterranea era gi\u00e0 stato affrontato da Don Rosa nella storia Zio Paperone in qualcosa di veramente speciale. In tale storia i sotterranei fungevano da base per i diversi rivali di Paperone. Come si apprende dalle parole di Nonno Bassotto all'inizio di questa storia, i suoi nipoti utilizzano ancora i sotterranei come propria base in quanto \"privati\" ed \"economici\".\nAncora una volta Don Rosa non perde occasione per omaggiare Doretta Dorem\u00ec, sebbene stavolta lo faccia in maniera implicita: infatti in una scena due Bassotti scoprono un quadro, che contiene una donna bionda dal vestito scintillante (\"glittering\", nella versione originale, chiaro riferimento al nome americano di Doretta, \"Glittering Goldie\"), che viene da loro scambiata per una debitrice. Verso la fine del racconto Paperone, prima di spegnere la luce, augura la buona notte al quadro."}
{"id": "5306084", "revid": "1123217", "url": "https://it.wikipedia.org/wiki?curid=5306084", "title": "Saccharomycetidae", "text": ""}
{"id": "5306086", "revid": "643662", "url": "https://it.wikipedia.org/wiki?curid=5306086", "title": "FC Elektrosila Leningrado", "text": ""}
{"id": "5306087", "revid": "110012349", "url": "https://it.wikipedia.org/wiki?curid=5306087", "title": "Sgro", "text": ""}
{"id": "5306088", "revid": "38120", "url": "https://it.wikipedia.org/wiki?curid=5306088", "title": "Sgr\u00f2", "text": ""}
{"id": "5306091", "revid": "92723", "url": "https://it.wikipedia.org/wiki?curid=5306091", "title": "Diocesi di Gurgan", "text": "La diocesi di Gurgan \u00e8 un'antica sede della Chiesa d'Oriente, suffraganea dell'arcidiocesi di Rayy, attestata dal V al IX secolo. Nella medesima regione esisteva anche una diocesi della Chiesa ortodossa siriaca, attestata dall'VIII al X secolo.\nStoria.\nAd est del Tabaristan e a sud del mar Caspio si trova la regione di Gurgan, corrispondente all'antica Ircania. Nel corso del primo millennio cristiano in questa regione, grazie all'attivit\u00e0 missionaria, sorsero delle comunit\u00e0 cristiane nestoriane e giacobite, ognuna con un suo vescovo.\nIl primo vescovo di cui si conosce il nome \u00e8 Domiziano, che prese parte al concilio di Markabta indetto dal patriarca Dadisho I nel 424. Il suo nome lascia intuire un'origine greca; inoltre negli atti del concilio la sua diocesi \u00e8 chiamata \"deportazione di Gurgan\": queste indicazioni lasciano supporre che la comunit\u00e0 nestoriana del Gurgan abbia avuto origine da cristiani siriaci deportati in quelle terre dai re persiani.\nSono noti altri tre vescovi nestoriani: Abramo, presente al concilio indetto dal patriarca Mar Babai nel 497; Pietro, deposto dal patriarca Aba I nel 540 per il suo atteggiamento adultero e libertino; e Za\u02bfura, che prese parte al concilio indetto dal patriarca Ezechiele nel 576. In queste occasioni, i vescovi portano il solo titolo di Gurgan. Il numero esiguo dei vescovi conosciuti di Gurgan \u00e8 dovuto certamente alla scarsit\u00e0 dei documenti, ma anche al fatto che questa diocesi, essendo lontana dal centro della d'Oriente (la Mesopotamia), ebbe solo saltuariamente dei vescovi e che numerosi dovettero essere i periodi di sede vacante. Lo si evince dalle lettere dei patriarchi Ishoyahb III (649-660) e Timoteo I (780-823), che lamentano la difficolt\u00e0 di trovare dei vescovi per queste regioni lontane.\nIncerto \u00e8 il luogo dove i vescovi nestoriani posero la loro sede, probabilmente nella citt\u00e0 di Astarabad. La diocesi \u00e8 ancora menzionata nella lista delle sedi nestoriane redatta da Elia di Damasco verso il 900, come unica suffraganea dell'arcidiocesi di Rayy. Non si conosce pi\u00f9 nulla di questa comunit\u00e0 cristiana dopo questo periodo. Secondo un antico manoscritto risalente agli inizi dell'XI secolo la diocesi di \"Gurgan, Bilad al-Djibal e Daylam\" venne soppressa per la scomparsa dei cristiani nella regione.\nA fianco di questa diocesi nestoriana \u00e8 nota, a partire dalla met\u00e0 circa del VII secolo, anche una diocesi giacobita, nata certamente dall'instaurarsi di una folta comunit\u00e0 di mercanti siriaci e di religione giacobita, per i quali venne istituito un episcopato. Secondo la \"Cronaca di Seert\", il patriarca di Antiochia Giovanni II (631-649) ordin\u00f2 dei vescovi per le comunit\u00e0 giacobite della diaspora. Tuttavia il primo vescovo giacobita conosciuto \u00e8 Filossene, consacrato verso il 793 dal patriarca Ciriaco; dopo di lui la \"Cronaca\" di Michele il Siriano menziona altri otto vescovi, fino all'epoca del patriarca Basilio I (923-935). A partire dalla met\u00e0 del IX secolo, i vescovi giacobiti non portano pi\u00f9 il titolo di \"vescovi di Gurgan\", ma quello di \"vescovi di \u0100b\u0101dqaw\u0101n\" (o Abaskun), citt\u00e0 portuale sul mar Caspio. Come per la sede nestoriana, anche per quella giacobita non si hanno pi\u00f9 informazioni dopo il X secolo."}
{"id": "5306092", "revid": "38120", "url": "https://it.wikipedia.org/wiki?curid=5306092", "title": "Good morning Osvaldo", "text": ""}
{"id": "5306095", "revid": "1305772", "url": "https://it.wikipedia.org/wiki?curid=5306095", "title": "Osvaldo (disambigua)", "text": ""}
{"id": "5306098", "revid": "92723", "url": "https://it.wikipedia.org/wiki?curid=5306098", "title": "Shahdost", "text": "Biografia.\nScarse sono le note biografiche di questo vescovo, riportate da Barebreo nel suo \"Chronicon ecclesiasticum\", dagli storici nestoriani Mari, \u02bfAmr e Sliba, e dalla \"Cronaca di Seert\"; in queste fonti Shahdost \u00e8 anacronisticamente chiamato \"catholicos\" e patriarca della Chiesa d'Oriente.\nShahdost, nome persiano che significa \"l'amico del re\", era originario del Beth Garmai o, secondo altre fonti, di Susa nell'Elam; arcidiacono di Simone bar Sabbae, gli succedette sulla cattedra di Seleucia-Ctesifonte, quando questi sub\u00ec il martirio durante la grande persecuzione contro la Chiesa cristiana messa in atto dal re persiano Sapore II.\nArrestato a sua volta assieme a centoventotto preti, religiosi e laici della sua Chiesa, venne deportato a B\u0113\u1e6f Lapa\u1e6d, allora residenza del re, e qui sub\u00ec il martirio per decapitazione, probabilmente durante l'estate del 342 o 343. Secondo la \"Cronaca di Seert\", govern\u00f2 la diocesi di Seleucia-Ctesifonte per due anni e cinque mesi."}
{"id": "5306114", "revid": "767487", "url": "https://it.wikipedia.org/wiki?curid=5306114", "title": "The Witch (film 2015)", "text": "The Witch (stilizzato come The VVitch e sottotitolato Vuoi ascoltare una favola?, in inglese \"The VVitch: A New-England Folktale\") \u00e8 un film del 2015 diretto da Robert Eggers.\nTrama.\nNew England, anni 1630. William, religioso predicatore, insieme alla moglie Katherine e ai cinque figli \u2013 la figlia Thomasin, il figlio Caleb, i gemellini Mercy e Jonas e il neonato Samuel \u2013, viene allontanato dalla comunit\u00e0 puritana in cui vive per il suo estremismo nell'interpretazione della parola di Dio. Si reca cos\u00ec nei pressi di un bosco \u2013 nella speranza di vivere in modo umile e sereno \u2013 praticando agricoltura e allevamento per sfamare la propria famiglia. Un giorno Thomasin, mentre accudisce Samuel in un campo, fa con lui il gioco del cuc\u00f9; si copre un momento gli occhi e quando li riapre il bimbo \u00e8 misteriosamente scomparso. Si scopre che a rapire Samuel (non ancora battezzato) \u00e8 stata una strega, che lo porta in una casa nel bosco dove lo uccide per fare un unguento con i suoi resti.\nQuesta tragedia innesca in modo progressivo l'odio tra i membri della famiglia, che vengono messi l'uno contro l'altro da bugie, omissioni, superstizioni e reciproche accuse. Katherine, devastata dalla scomparsa del neonato, passa dei giorni piangendo e pregando, mentre Caleb si chiede se l'anima di Samuel andr\u00e0 in Paradiso. Per ottenere trappole da caccia, William vende la coppa d'argento della moglie a sua insaputa e la donna accusa Thomasin, gi\u00e0 nutrendo un forte astio nei suoi confronti ritenendola responsabile della scomparsa del fratellino. Thomasin, al contempo, \u00e8 insofferente nei confronti dei gemellini che non le danno mai ascolto nonostante sia suo compito occuparsene; un giorno arriva a minacciarli dicendo loro di essere una strega e di aver fatto scomparire Samuel. La stessa notte i bambini ascoltano una discussione tra i genitori, che si chiedono se non sia il caso di mandare Thomasin a servizio presso una famiglia della colonia per racimolare del denaro.\nLa mattina dopo la ragazza scopre Caleb che sta per andare nel bosco a cavallo per controllare una trappola e va con lui. Nella foresta trovano una lepre e Caleb si lancia al suo inseguimento con il cane di famiglia, mentre il cavallo terrorizzato disarciona Thomasin facendola cadere. La ragazza perde cos\u00ec i sensi. Il ragazzino si smarrisce nel bosco; girovagando trova prima il cane sventrato e agonizzante, poi una capanna dalla quale esce una bella e giovane donna che lo seduce. Mentre Caleb viene baciato, un braccio vecchio e avvizzito lo avvinghia.\nWilliam trova Thomasin e la riporta a casa, dove Katherine le rimprovera furiosamente di aver portato Caleb nel bosco. A questo punto William ammette di aver venduto lui la sua coppa d'argento, per riportare la pace fra madre e figlia; quella notte Thomasin ritrova Caleb appena uscito dal bosco sotto la pioggia, nudo, delirante e misteriosamente malato. Nei giorni seguenti il raccolto continua a peggiorare nonostante gli sforzi di William, mentre i gemelli cantano e conversano con Black Phillip, il caprone nero di famiglia e accusano Thomasin di stregoneria. La ragazza prova a mungere una capra davanti ai bambini, ma le mammelle producono solo sangue. Quando Caleb si sveglia, espelle dalla bocca una mela segnata da un morso; Katherine chiede a tutti i famliari di pregare, ma i gemelli sostengono di non ricordare le parole del Padre nostro e durante la preghiera arrivano a perdere i sensi come per un malore. Al culmine della preghiera, Caleb, come trasfigurato, invoca Cristo e il suo amore in una estasi, e quindi spira.\nI gemelli accusano Thomasin di essere una strega e la ragazza a sua volta imputa ai due bambini di aver stretto un patto col demonio sotto le sembianze di Black Phillip. I familiari sembrano credere ai gemelli, tanto che William afferma che la far\u00e0 processare una volta tornati in citt\u00e0, quindi Thomasin rinfaccia anche al padre la sua ipocrisia per tutte le volte che ha mentito lasciandola accusare dalla madre; infuriato e confuso, William chiude i tre figli nella stalla delle capre per la notte, poi ammette a Dio di aver peccato di orgoglio, non avendo lasciato la citt\u00e0 con la sua famiglia per vera fede religiosa. Nella stalla i gemelli non rispondono a Thomasin quando chiede loro se hanno davvero parlato con Black Phillip. Pi\u00f9 tardi, quella notte, i bambini si svegliano e trovano una vecchia donna che beve sangue dalle mammelle della capra, mentre Katherine ha un'allucinazione di Samuel e Caleb che la convince a porre la sua firma sul libro del diavolo. A quel punto la madre offre il suo seno per placare i vagiti del bimbo, serena e ignara di cosa stia veramente accadendo: un corvo le sta ferendo il petto col becco.\nLa mattina seguente, il padre trova la piccola stalla distrutta, Thomasin priva di sensi, le capre squartate e i gemelli svaniti nel nulla. Improvvisamente viene incornato pi\u00f9 volte dal caprone e muore. Thomasin \u2013 recandosi in soccorso al padre \u2013 viene aggredita da Katherine, ormai fuori di s\u00e9 e, per difendersi, la colpisce con una roncola e la uccide. Rimasta completamente sola e senza speranze per il suo futuro, decide di parlare anch'essa col caprone \u2013 che si rivela essere il Diavolo \u2013 il quale la alletta con promesse di meravigliose novit\u00e0 e piaceri, persuadendola infine a firmare il manoscritto maledetto. Spogliata di tutti gli abiti e della fede, la ragazza si reca nel bosco e qui trova una congrega di streghe danzanti attorno al fuoco. Quando tutte le fattucchiere si sollevano in aria, Thomasin, in preda a un'inquietante euforia, inizia a levitare a sua volta.\nTemi.\nSecondo alcuni analisti, il film trascende il genere tradizionale dei film horror ed entra in una potenziale nuova categoria, soprannominata \"horror elevato\". Il suo impatto non viene trasmesso attraverso le paure, ma dall'effetto dell'atmosfera e degli ambienti. Questo \u00e8 stilisticamente rappresentato mediante l'uso del film di illuminazione espressionista, di diversi tipi di cinepresa per rappresentare limiti tematici, dell'edizione impiegata per nascondere l'orrore alla vista principale e dalla dissonanza sonora della colonna sonora che accompagna le scene strumentali. La scomparsa tecnicamente impossibile di Samuel all'inizio della storia introduce lo spettatore nell'atmosfera del film.\nPer Adam Charles Heart la trama del film orbiterebbe attorno a un conflitto psicologico, utilizzando una rappresentazione repressiva e patriarcale della societ\u00e0 puritana e dell'oscura e assassina liberazione impersonata dalle streghe. La protagonista femminile, Thomasin, nutre desideri mondani che differiscono da quelli della sua famiglia convenzionalmente cristiana: brama indipendenza, sessualit\u00e0, accettazione e potere. Tuttavia, mentre suo padre e il Dio cristiano non riescono a soddisfare i suoi bisogni, Satana invece le parla personalmente, offrendole la soddisfazione terrena nel momento di massima disperazione. Pertanto, con la scomparsa della sua famiglia e il rifiuto della societ\u00e0 puritana, Thomasin si unisce a Satana e alle streghe, la sua unica alternativa, per ottenere il controllo a lungo cercato sulla propria vita. La sua nudit\u00e0 nell'ultima scena riflette il suo atto di scacciare i legami della sua societ\u00e0 precedente.\nLa differenza tra le due opzioni, tuttavia, \u00e8 offuscata da un'evocazione di uguale estremismo religioso: questo si avverte per la prima volta nell'architettura della casa della famiglia, che ironicamente assomiglia per la sua struttura alla stessa casa di una strega archetipica, suggerendo la graduale rivelazione che il male \u00e8 gi\u00e0 installato in loro. Sul lato opposto, la tentazione di Satana di Thomasin acquisisce anche tratti di cura ideologica, allontanandola lentamente dalla sua famiglia originaria. Alla fine, nonostante la sua nuova causa e la sua risata estatica quando si unisce alla congrega, Thomasin non \u00e8 sfuggita alla sua precedente religiosit\u00e0, ma ha semplicemente cambiato direzione, rivolgendosi all'assassinio in cambio della libert\u00e0.\nIl conflitto simbolico tra civilt\u00e0 e natura \u00e8 presente anche in tutti gli aspetti del film. La famiglia vive vicino a una foresta oscura, un luogo legato alla stregoneria nella loro cultura, che sottolinea il conflitto tra la loro religione civilizzata e patriarcale e il mondo naturale selvaggio e gotico che li circonda. Lo stato di nudit\u00e0 \u00e8 associato alla mostruosit\u00e0, alla landa selvaggia dove emerge la sessualit\u00e0 proibita; pertanto Caleb ritorna a casa nudo dopo essere stato sedotto dalla strega, le streghe stesse eseguono i loro atti mentre sono nude, e Thomasin alla fine adotta questo codice quando si unisce a loro. Alla conclusione del film la natura trionfa sul suo avversario, con Black Phillip (rappresentazione di Pan) che incorna e uccide William il quale brandisce l'ascia, in una metafora dell'uomo che viene consumato dalla natura selvaggia.\nProduzione.\nL'idea per la creazione di questo film \u00e8 nata in seguito all'insuccesso di opere precedenti del regista, definite dallo stesso cineasta come \"strane e oscure\". Durante un Q&amp;A, Eggers ha dichiarato di aver percepito l'esigenza di creare qualcosa che fosse pi\u00f9 comprensibile per il grande pubblico e di aver scelto per tale ragione di provare con un film di genere, a patto che fosse comunque un prodotto \"personale e di qualit\u00e0\". Per questo motivo, il regista ha deciso di rifarsi ad un argomento che aveva destato il suo interesse nel corso dell'adolescenza, ossia le streghe intese secondo la concezione cristiana. Affinch\u00e9 l'opera risultasse di qualit\u00e0, il regista ha concentrato i suoi sforzi affinch\u00e9 l'opera fosse il pi\u00f9 storicamente accurata possibile.\nIl budget speso per la realizzazione del film \u00e8 stato di 4 milioni: per poter rientrare in questa cifra, Eggers \u00e8 stato costretto a girare il film in Canada e non negli Stati Uniti per via delle agevolazioni fiscali previste in questa nazione.\nDistribuzione.\nLa pellicola, di genere horror, \u00e8 una co-produzione internazionale di Stati Uniti, Regno Unito e Canada, che venne presentata in anteprima al Sundance Film Festival 2015 e divenne una \"wide release\" il 19 febbraio 2016, per conto della A24. Nella parte finale si legge che il film \u00e8 derivato direttamente da \u00abgiornali, diari e resoconti giudiziari del tempo (XVII secolo)\u00bb. Negli Stati Uniti \u00e8 stato distribuito il 19 febbraio 2016, mentre in Italia \u00e8 uscito nei cinema il 18 agosto dello stesso anno.\nAccoglienza.\nCritica.\nSecondo l'aggregatore di recensioni Rotten Tomatoes, il film ha ottenuto un indice di apprezzamento del 90% e un voto di 7.82/ su 10 sulla base di 325 recensioni. Secondo Metacritic, il film ha ottenuto un voto di 83 su 100 sulla base di 46 recensioni.\nIncassi.\nIl film ha incassato oltre 40 milioni di dollari al botteghino: un guadagno pari a 10 volte la cifra spesa per la produzione dell'opera."}
{"id": "5306121", "revid": "11959", "url": "https://it.wikipedia.org/wiki?curid=5306121", "title": "Abu Inan Faris", "text": ""}
{"id": "5306122", "revid": "73843", "url": "https://it.wikipedia.org/wiki?curid=5306122", "title": "Sinagoga spagnola-portoghese di Manchester", "text": ""}
{"id": "5306124", "revid": "110157", "url": "https://it.wikipedia.org/wiki?curid=5306124", "title": "Pernilla", "text": "Origine e diffusione.\nSi tratta di un ipocoristico del prenome di origine latina Petronilla, attestato in Svezia sin dall'XI secolo.\nLa pi\u00f9 antica attestazione della forma contratta \"Pernilla\" risale invece al 1526. Questo nome era attestato soprattutto nella provincia della Scania.\nIn Svezia, Pernilla divenne un nome alla moda negli anni cinquanta, sessanta e settanta, conoscendo il suo periodo di massima diffusione tra il 1960 e il 1979: negli anni settanta risultava tra i 25 nomi pi\u00f9 diffusi.\nNegli anni 2000, il nome non figura invece tra i primi 100 nomi svedesi pi\u00f9 diffusi: nel 2014, si contavano 18344 persone che portavano il nome Pernilla, di cui 13178 persone lo portavano come primo nome, mentre nel 2005 erano invece rispettivamente 18204 e 13102. Nel 2002, furono battezzate con questo nome 88 bambine (74 come primo nome e 14 come secondo nome).\nMeno diffusa \u00e8 invece la forma danese e norvegese Pernille: in Danimarca, nel 2014, portavano Pernille come primo nome 62 persone, in Norvegia appena 17.\nOnomastico.\nLe persone che portano questo nome festeggiano l'onomastico il 31 maggio (in Svezia) o il 29 giugno (in Svezia e Finlandia). Un'altra data, fu, per un certo periodo, il 1\u00ba agosto."}
{"id": "5306127", "revid": "767487", "url": "https://it.wikipedia.org/wiki?curid=5306127", "title": "ECupid", "text": "eCupid \u00e8 un film del 2011 diretto da J.C. Calciano.\nTrama.\nMarshall \u00e8 un uomo che sta per compiere 30 anni. \u00c8 fidanzato con l'affascinante Gabe (diminutivo di Gabriel) da sette anni. Vivono insieme. Marshall lavora in ufficio, eseguendo gli ordini dell'intransigente Mr. Hutchington. Gabe lavora in un bar chiamato \u201cAngel Caff\u00e8\u201d insieme all'amico Chris, fidanzato con l'attraente Richard. Tuttavia, nel loro mondo perfetto, c'\u00e8 qualcosa che non va: Marshall \u00e8 stanco della monotonia e della continua assenza di Gabe a casa. Inoltre capisce di non aver mai combinato niente nella vita. Richard gli suggerisce di non fare niente, perch\u00e9 potrebbe perdere per sempre Gabe. Il ragazzo, per\u00f2, scarica un'applicazione eCupid in cui ammette di sentirsi insoddisfatto della sua relazione. Gabe lo viene a sapere e, di conseguenza, decide di andarsene di casa.\nGabe si rifugia a casa di Chris e Richard che cercano di dargli sostegno. Marshall intanto conosce Keith, un suo amico di lavoro, particolarmente interessato a lui. L'applicazione eCupid non sar\u00e0 affatto d'aiuto a far tornare Gabe e Marshall insieme. Anzi, peggiorer\u00e0 la situazione eliminando automaticamente i messaggi che i ragazzi si mandano e facendo entrare persone indesiderate nella vita di Marshall. Keith approfitta della situazione per posizionarsi tra i due ragazzi, facendo in modo che la gelosia di Gabe aumenti a dismisura. Intanto nella vita di quest'ultimo arriva un uomo che sembra essere interessato a lui. Tuttavia, Gabe decide di tornare a casa dai genitori.\nMarshall riceve cos\u00ec un messaggio da eCupid che gli domanda cosa ha imparato. In realt\u00e0 l'applicazione ha fatto capire al ragazzo quanto stesse nel torto e quanto fosse stato egoista nel volere sempre di pi\u00f9. I due si riappacificano, anche grazie a Keith, Chris e Richard. Finalmente inaugurano un nuovo locale, pronti a cominciare daccapo."}
{"id": "5306133", "revid": "247222", "url": "https://it.wikipedia.org/wiki?curid=5306133", "title": "Vado al massimo (brano musicale)", "text": ""}
{"id": "5306139", "revid": "1318658", "url": "https://it.wikipedia.org/wiki?curid=5306139", "title": "Architettura del Bangladesh", "text": "L'architettura del Bangladesh si riferisce agli attributi e agli stili architettonici del Bangladesh. L'architettura del Bangladesh ha una lunga storia ed \u00e8 radicata nella cultura bengalese, nella religione e nella storia. Si \u00e8 evoluta nel corso dei secoli ed ha assimilato influenze sociali, religiose e delle comunit\u00e0 esotiche. Ha un forte impatto sullo stile di vita, la tradizione e la vita culturale del popolo del Bangladesh. Il Bangladesh presenta molte testimonianze architettoniche e monumenti risalenti a migliaia di anni fa.\nArchitettura Pala Buddista.\nL'impero Pala fu una dinastia buddista che controll\u00f2 il Bangladesh dal VIII al XII secolo. I Pala crearono una forma peculiare di arte buddhista, conosciuta come \"Scuola di Arti scultoree Pala\". Le gigantesche strutture di Vikramshila Vihar, Odantpuri Vihar e Jagaddal Vihar erano i capolavori dei Pala. Queste strutture mastodontiche sono state distrutte dalle forze di Bakhtiar Khilji. Somapura Mahavihara, creazione dell'imperatore Dharmapala, a Paharpur, Bangladesh, \u00e8 il pi\u00f9 grande Vihara (tempio buddista) nel subcontinente indiano ed \u00e8 stato descritto come \"un piacere per gli occhi del mondo\". L'UNESCO l'ha inserito tra i Patrimoni dell'Umanit\u00e0 nel 1985. Lo stile architettonico Pala \u00e8 stato seguito in tutto il sud-est asiatico, in Cina, Giappone e Tibet. Il Bengala si \u00e8 guadagnato il nome di \"Signora d'Oriente\". La storica dell'arte Stella Kramrisch ha detto: \"l'arte di Bihar e del Bengala ha esercitato un'influenza duratura su quella del Nepal, della Birmania di Ceylon e di Java.\" Dhiman e Vittpala furono due celebri scultori Pala. J.C. French disse: \"per la ricerca delle Piramidi d'Egitto spendiamo milioni di dollari ogni anno. Ma se avessimo speso anche solo l'un percento di quei soldi per gli scavi di Somapura Mahavihara, chiss\u00e0 quali straordinarie scoperte avrebbero potuto essere fatte.\"\nArchitettura islamica e Moghul.\nNel 1576 gran parte del Bengala pass\u00f2 sotto il controllo dell'impero Moghul. Al tempo, Dacca emerse come base militare moghul. Lo sviluppo della citt\u00e0 e delle abitazioni port\u00f2 ad una significativa crescita della popolazione. La citt\u00e0 fu proclamata da Islam Khan I capitale del Bengala Moghul nel 1608, durante questo periodo molte moschee, fortezze e universit\u00e0 furono costruite. Bara Katra fu costruita tra il 1644 e il 1646 circa per essere utilizzata come residenza ufficiale del principe moghul Shah Shuja, il secondo figlio dell'imperatore Shah Jahan.\nL'architettura Moghul rimasta nel Bangladesh odierno, ha raggiunto il suo apice durante il regno di Shaista Khan, che ha incoraggiato la costruzione di citt\u00e0 moderne e di opere pubbliche a Dacca, portando ad una massiccia espansione urbana ed economica. Era un mecenate delle arti e incoraggi\u00f2 la costruzione di monumenti maestosi in tutta la provincia, tra cui moschee, mausolei e palazzi, che rappresentavano il meglio dell'architettura persiana a Moghul. Shaista Khan ampli\u00f2 notevolmente il Forte Lalbagh, la Moschea Chawk, la Moschea Shat Gombuj e il caravanserraglio Choto Katra. Ha inoltre supervisionato la costruzione del mausoleo per la figlia Bibi Pari.\nArchitettura comune dei Bungalow.\nL'origine dei bungalow indiani ha radici nella provincia storica del Bengala. Il termine \"bangalo\" significa \"Bengala\" ed \u00e8 usato per indicare una \"casa in stile Bengala\". Tali case erano tradizionalmente piccole, con un solo piano e distaccate, avevano un'ampia veranda. Sono state adattate dagli inglesi, che le hann usate come case per gli amministratori coloniali nei ritiri estivi nell'Himalaya e negli accampamenti fuori dalle citt\u00e0 indiane. Le case in stile bungalow sono ancora molto popolari nelle zone rurali del Bengala. In queste zone sono spesso chiamate \"Bangla Ghar\" (case in stile bengalese). Il materiale di costruzione usato principalmente al giorno d'oggi sono le lamiere ondulate. In precedenza erano costruiti in legno, bamb\u00f9 e con una sorta di paglia chiamata \"Khar\". Il Khar era utilizzato per costruire i tetti e manteneva la casa fresca durante le calde giornate estive. Un altro materiale di copertura per le case bungalow erano le tegole di argilla rossa.\nRinascita dell'architettura indo-saracena.\nNell'epoca coloniale britannica, erano predominanti gli edifici in stile indo-saraceno, nati dalla contaminazione di componenti europee e indo-islamiche. Tra le opere pi\u00f9 importanti vi sono Ahsan Manzil a Dacca e il Palazzo Tajhat a Rangpur.\nArchitettura moderna Bengalese.\nNel contesto moderno, l'architettura del Bangladesh \u00e8 diventata pi\u00f9 diversificata, composta da elementi dell'architettura contemporanea, forme estetiche artistiche e tecnologicamente avanzate. Dalla nascita del Bangladesh, il progresso economico ha favorito la trasformazione delle architetture tradizionali in un contesto contemporaneo. Con le crescenti urbanizzazione e modernizzazione, le forme architettoniche si stanno trasformando in uno stile moderno, che copre una vasta gamma del patrimonio e della tradizione del paese. L'architettura del Bangladesh \u00e8 in grado di fornire informazioni sulla storia e sulla vita del suo popolo.\nFazlur Rahman Khan era un ingegnere strutturale ed un architetto che inizi\u00f2 i sistemi strutturali, che sono fondamentali per la progettazione degli edifici odierni pi\u00f9 elevati. Considerato come l'\"Einstein dell'ingegneria strutturale\", i suoi \"disegni tubolari\" per grattacieli hanno rivoluzionato la progettazione di questi edifici. La maggior parte degli edifici oltre i 40 piani costruiti a partire dagli anni '60 utilizzano il design proveniente dai principi di ingegneria struttura di Khan. \u00c8 il progettista della Willis Tower, negli USA, il pi\u00f9 alto edificio del mondo per molti anni, del Kohn Hancock Center e dell'Aeroporto di Gedda-Re Abdulaziz. Le innovazioni di Khan non solo rendono le costruzioni strutturalmente pi\u00f9 forti ed efficienti, ma riducono anche in modo significativo l'uso di materiali (economicamente pi\u00f9 conveniente) e contemporaneamente permettono agli edifici di raggiungere altezze ancora maggiori. I sistemi tubolari permetto una maggiore abitabilit\u00e0 e permettono agli edifici di assumere varie forme, offrendo una libert\u00e0 senza precedenti agli architetti. Inoltre ha inventato la Sky lobby per i grattacieli e ha contribuito all'avvio dell'utilizzo diffuso dei computer per l'ingegneria strutturale. Khan \u00e8 l'ingegnere strutturale pi\u00f9 importante del XX secolo, ha lasciato un'influenza senza precedenti e duratura sulla professione, a livello sia nazionale che internazionale. Khan, pi\u00f9 di ogni altro individuo, ha inaugurato una rinascita nella costruzione dei grattacieli durante la seconda met\u00e0 del XX secolo e ha reso possibile per le persone vivere e lavorare nelle \"citt\u00e0 del cielo\". Khan ha creato un patrimonio di innovazioni senza eguali ed \u00e8 diventato un'icona dell'architettura e dell'ingegneria strutturale."}
{"id": "5306141", "revid": "287204", "url": "https://it.wikipedia.org/wiki?curid=5306141", "title": "Gerard Biard", "text": ""}
{"id": "5306144", "revid": "736476", "url": "https://it.wikipedia.org/wiki?curid=5306144", "title": "Pernille", "text": ""}
{"id": "5306148", "revid": "11959", "url": "https://it.wikipedia.org/wiki?curid=5306148", "title": "F\u0101\u1e63", "text": ""}
{"id": "5306149", "revid": "124123", "url": "https://it.wikipedia.org/wiki?curid=5306149", "title": "Gianni Pasquarelli", "text": "Figlio dell'imprenditore Oddino Pasquarelli e di Anita Tomassini, frequenta le scuole della sua citt\u00e0 natale fino al ginnasio e nel 1944 si trasferisce a Foligno per completare gli studi scientifici. \nLaureato all'Universit\u00e0 Statale di Roma in scienze economiche, diventa assistente volontario di politica economica nel medesimo ateneo dal 1955 al 1960 e poi presso l'Universit\u00e0 di Perugia. Iscritto alla Democrazia Cristiana, dal 1952 al 1957 e dal 1960 al 1964 ha ricoperto la carica di consigliere del Comune di Gualdo Tadino. Trasferito a Roma si accosta al giornalismo finanziario, diventando editorialista dal 1959 di importanti testate quali \u00abIl Popolo\u00bb, il \u00abGiornale del Mattino\u00bb, la \u00abGazzetta del Popolo\u00bb, \u00abIl Globo\u00bb.\nPresta la sua collaborazione anche a riviste settimanali e mensili: \u00abConcretezza\u00bb, \u00abLa Discussione\u00bb, \u00abIl Capitale\u00bb, \u00abAuto 70\u00bb. Capo dell'Ufficio Stampa del ministro della Riforma della Pubblica Amministrazione Giuseppe Medici dal 1962 al 1963 nel IV Governo Fanfani, assunto in Rai dove commenta dal 1965 al 1973 gli avvenimenti economici e sindacali nel Telegiornale. In via eccezionale, \u00e8 proprio lui ad annunciare la notizia della morte dell'attrice Anna Magnani all'inizio del TG della sera del 26 settembre 1973. Lasciata la Rai, \u00e8 chiamato alla direzione del \u00abPopolo\u00bb (1974-1975), organo ufficiale della Democrazia Cristiana. \nDopo quell'esperienza inizia la sua carriera manageriale: vicedirettore generale della Rai per il settore tecnico, commerciale, amministrativo e del personale (1976-1977); amministratore delegato e direttore generale della Sipra e Publicitas, aziende che gestiscono la pubblicit\u00e0 per conto della Rai (1977-1986); amministratore delegato della Societ\u00e0 Autostrade del gruppo Iri-Italstat (1986-1989).\nNel febbraio 1990 succede a Biagio Agnes come direttore generale della Rai, conservando l'incarico fino al 1993, quando assume la presidenza della Sasa, compagnia di assicurazioni nel settore pubblico. \nInsignito nel 1994 dal presidente della Repubblica Oscar Luigi Scalfaro della onorificenza di Grande Ufficiale della Repubblica Italiana. \u00c8 stato tra i principali fondatori della Scuola di giornalismo radiotelevisivo di Perugia di cui \u00e8 stato anche presidente.\nNel 2004 \u00e8 stato nominato dalla Presidenza del Consiglio dei ministri, membro del Comitato Organizzativo dell'Istituto di studi e analisi economica."}
{"id": "5306163", "revid": "410660", "url": "https://it.wikipedia.org/wiki?curid=5306163", "title": "Frankenstein (film 2004)", "text": ""}
{"id": "5306165", "revid": "267975", "url": "https://it.wikipedia.org/wiki?curid=5306165", "title": "Sabrisho I", "text": "Biografia.\nLa sua vita \u00e8 descritta in modo dettagliato dalla \"Cronaca di Seert\" e da una biografia dal titolo \"Storia degli atti de Mar Sabrisho, catholicos patriarca\", scritta da Pietro, abate del monastero di Beth Abe.\nNato verso gli inizi del VI secolo a Pirozabad, villaggio della regione di Beth Garmai (Kirkuk), figlio di un pastore cristiano, entr\u00f2 da ragazzo come studente alla scuola di Nisibi, dove insegnava il maestro Abramo di Beth Rabban. Terminati gli studi, entr\u00f2 nel monastero presso il monte Qardou, dove rest\u00f2 nove anni; in seguito si fece eremita su una montagna chiamata Cha'ran. Qui si impose all'attenzione della comunit\u00e0 cristiana per i molti miracoli che gli si attribuivano; all'epoca del patriarca Isho\u02bfyahb I fu nominato vescovo di Lashom e venne consacrato dal metropolita Bokhtisho\u02bf di Kirkuk.\nDurante il suo episcopato, crebbe ulteriormente la sua fama di santit\u00e0. Nel 594 divenne decisivo nella conversione al cristianesimo dell'emiro Nu'man III degli arabi Lakhmidi e della sua adesione alla dottrina nestoriana; le agiografie raccontano che Sabrisho oper\u00f2 un miracolo guarendolo da una terribile malattia. Alla morte di Ishoyahb I, il vescovo di Lashom fu designato dal re Cosroe II quale nuovo \"catholicos\" di Seleucia-Ctesifonte; fu solennemente intronizzato il gioved\u00ec santo 19 aprile 596. Fu il primo monaco ad accedere alla carica pi\u00f9 importante nella Chiesa d'Oriente.\nDiversi cristiani nestoriani occupavano posti di primo piano nella corte persiana. Una delle spose di Cosroe II, Chirin, era cristiana. C'era poi l'astrologo Aba di Kaskar e soprattutto il primo medico della corte reale, Gabriele di Singar. Il patriarca Sabrisho tuttavia entr\u00f2 ben presto in conflitto con quest'ultimo, che scomunic\u00f2 accusandolo di bigamia; Gabriele di Singar allora abbandon\u00f2 la Chiesa nestoriana per aderire alla Chiesa giacobita e divenendo al contempo il grande nemico dei nestoriani. Probabilmente convinse la stessa regina Chirin a cambiare Chiesa.\nUno dei grandi problemi che agit\u00f2 la Chiesa persiana durante il patriarcato di Sabrisho fu la dissidenza di Henana di Adiabene, direttore della scuola di Nisibi, che aveva abbandonato l'insegnamento di Teodoro di Mopsuestia, adottata ufficialmente dalla Chiesa nestoriana fin dal V secolo, a favore delle formulazioni teologiche di Giovanni Crisostomo; in altre parole, Henana si era allontanato dal nestorianesimo per avvicinarsi alla dottrina ufficiale della Chiesa romano-bizantina. Nel mese di maggio del 596 il nuovo patriarca convoc\u00f2 un concilio nazionale per combattere l'eresia di Henana di Adiabene, e per dare maggior impulso al rinnovamento monastico sulla scia di quanto gi\u00e0 stava facendo Abramo di Kaskar, il grande riformatore del monachesimo nestoriano.\nSecondo la \"Cronaca di Seert\", Sabrisho mantenne importanti relazioni epistolari con l'imperatore bizantino Maurizio, che si interruppero quando Maurizio fu rovesciato da Foca. Questo caus\u00f2 la ripresa delle ostilit\u00e0 tra Bizantini e Persiani. Cosroe II si fece accompagnare dall'anziano patriarca; questi tuttavia dovette fermarsi a Nisibi, dove soggiorn\u00f2 per quattro mesi prima di morire. Secondo Elia di Nisibi e Barebreo Sabrisho mor\u00ec una domenica di agosto del 604; la \"Cronaca di Seert\" invece attribuisce la sua morte il 18 settembre dello stesso anno. Fu sepolto in un monastero presso la citt\u00e0 di Karka d'Guedan."}
{"id": "5306175", "revid": "1494169", "url": "https://it.wikipedia.org/wiki?curid=5306175", "title": "Ti dir\u00f2", "text": ""}
{"id": "5306176", "revid": "1305772", "url": "https://it.wikipedia.org/wiki?curid=5306176", "title": "Missionario (disambigua)", "text": ""}
{"id": "5306178", "revid": "92723", "url": "https://it.wikipedia.org/wiki?curid=5306178", "title": "Isho\u02bfyahb II", "text": "Biografia.\nIsho\u02bfyahb nacque nella citt\u00e0 di Gdala, nella provincia di Nisibi (Beth Arbaye). Alunno della scuola di Nisibi, fece parte del gruppo di professori e alunni che abbandonarono l'istituzione per protestare contro le posizioni \"eretiche\" del suo direttore, Henana d'Adiabene, che parteggiava per un riavvicinamento con la Chiesa romana-bizantina. In seguito divenne vescovo di Balad, nella provincia ecclesiastica di Beth Arbaye.\nVenne eletto metropolita di Seleucia-Ctesifonte e patriarca della Chiesa d'Oriente alla deposizione del re Cosroe II (628), che mise fine ad una lunga vacanza della sede patriarcale. Infatti una delle spose di Cosroe II, Shirin, era cristiana giacobita, la cui Chiesa, rivale di quella nestoriana, aveva guadagnato terreno in Persia fin dal VI secolo. L'alleanza dei monofisiti e dei sostenitori di Henana d'Adiabene, appoggiata da Shirin, imped\u00ec l'elezione di un \"catholicos\" nel 609. In questo lungo periodo di sede vacante, la direzione della Chiesa nestoriana fu assicurata dal celebre teologo Babai il Grande, morto anche lui nel 628.\nLa fine del potere politico di Cosroe II, fu anche la fine degli intrighi di Shirin. Il nuovo re persiano Kavadh II permise l'elezione del patriarca nestoriano. Durante l'estate del 630 Isho\u02bfyahb fu inviato come negoziatore della pace con l'imperatore bizantino Eraclio I; l'incontro si celebr\u00f2 ad Aleppo, e non si limit\u00f2 a negoziati diplomatici, ma furono affrontate anche questioni teologiche. Su richiesta dell'imperatore, il patriarca redasse una professione di fede che fu giudicata dai teologi bizantini conforme al simbolo di Calcedonia; in seguito Isho\u02bfyahb celebr\u00f2 una messa solenne, dove comunic\u00f2 con l'imperatore bizantino (\"communicatio in sacris\").\nAl suo ritorno in Persia, il patriarca dovette ritrattare la posticcia unione stabilita ad Aleppo, per le differenze teologiche ancora esistenti e che non furono annullate, e soprattutto per l'opposizione del vescovo Barsauma di Karka d'Ledan; la \"Cronaca di Seert\" riporta, in sintesi o per intero, lo scambio epistolare tra il \"catholicos\" e il suo energico avversario.\nDurante il pontificato di Isho\u02bfyahb II fu riorganizzata l'attivit\u00e0 missionaria della Chiesa d'Oriente, rivolta in particolare verso le \"province esterne\", ossia quelle che si estendevano ad est oltre la Mesopotamia. Inoltre la stele di Xi'an, scolpita in siriaco e cinese nel 781, racconta la storia del monaco Alopen che giunse a Chang'an (nome antico di Xi'an, fino al Medioevo capitale dell'impero Tang) e da l\u00ec cominci\u00f2 a predicare il cristianesimo; l'imperatore Tai Zhong, con un decreto del 638, consent\u00ec la diffusione della religione cristiana, permettendo la costruzione di un monastero nella sua capitale.\nNel 636 la capitale persiana Seleucia-Ctesifonte cadde in mano araba. La \"Cronaca di Seert\" racconta di una ipotetica e dubbia missiva di Isho\u02bfyahb a Maometto, per ottenerne i favori. Di fatto l'anziano patriarca fu imprigionato dai nuovi conquistatori. Mor\u00ec nel 645 e fu sostituito da Mar Emmeh, metropolita di Beth Lapat."}
{"id": "5306180", "revid": "1573940", "url": "https://it.wikipedia.org/wiki?curid=5306180", "title": "Buceros rhinoceros", "text": "Il bucero rinoceronte (\"Buceros rhinoceros\" ) \u00e8 una grande specie di bucero originario del Sud-est asiatico. In cattivit\u00e0 questo uccello pu\u00f2 vivere fino a 35 anni. Si trova in aree pianeggianti e montane, tropicali e subtropicali e nelle foreste pluviali di montagna fino a 1.400 metri del Borneo, Sumatra, Giava, nella penisola malese, Singapore e nel sud della Thailandia.\nIl bucero rinoceronte \u00e8 l'uccello di stato della Malaysia e del Sarawak, nonch\u00e9 l'uccello nazionale del paese. Alcune popolazioni Dayak, specialmente i gruppi Ibanici, credono che questo uccello sia il capo degli uccelli mondani o il supremo uccello mondano, e una sua statua \u00e8 usata per accogliere il dio degli uccelli augurali, Sengalang Burong, alle feste e alle celebrazioni dell'umanit\u00e0. Contrariamente ad alcune credenze, il bucero rinoceronte non rappresenta il loro dio della guerra, che \u00e8 invece rappresentato dal nibbio bramino. L'animale si trova anche sul retro del 5 ringgit malaysiano.\nDescrizione.\nDimensioni.\nIl bucero rinoceronte \u00e8 uno dei pi\u00f9 grandi buceri viventi, superato in dimensioni solo dal calao indiano (\"Buceros bicornis\"), raggiungendo una lunghezza di 80-90 centimetri (31-35 pollici). Il peso varia a seconda del sesso, con i maschi che possono pesare da 2,465 a 2,960 grammi (87,0-104,4 once), mentre le femmine possono raggiungere dai 2,040 ai 2,330 grammi (72-82 once) di peso..\nAspetto.\nIl bucero rinoceronte deve il nome al suo casco impressionante e fortemente incurvato verso l'alto all'estremit\u00e0. Il becco e il casco sono ordinariamente bianchi, ma per gran parte della vita dell'animale presentano una colorazione arancione e rossa, in quanto il bucero strofina costantemente il becco contro una ghiandola che secerne un liquido di questo colore situata appena sotto la coda. La testa, il collo, le parti superiori, le ali, il petto e le parti inferiori fino alle cosce presentano una colorazione nera dai riflessi bluastri. Le cosce, la parte bassa dell'addome, la zona anale, la superficie inferiore della coda, il groppone e le copritrici sotto-caudali sono bianche. La coda \u00e8 di colore bianco candido, con un'ampia fascia nera posta a due terzi della sua lunghezza. I piedi e i tarsi sono di colore nero-brunastro. Entrambi i sessi presentano un piumaggio pressoch\u00e9 identico, ma differiscono per la colorazione dell'iride, rossa cerchiata di nero nel maschio, bianca cerchiata i rosso nelle femmine. Le ciglia sono rosse.\nBiologia.\nI buceri rinoceronte vivono spesso in piccole bande che percorrono numerosi ettari di foresta alla ricerca di cibo. All'interno della banda, le coppie rimangono unite anche al di fuori della stagione riproduttiva e il maschio offre alla compagna i bocconi pi\u00f9 saporiti per rinsaldare il legame coniugale. Durante la stagione della nidificazione i due membri della coppia difendono il proprio territorio, manifestando la loro presenza con forti richiami che risuonano come squilli di tromba.\nAlimentazione.\nI buceri rinoceronte si nutrono di frutti maturi, insetti, piccole lucertole e persino piccoli uccelli nel caso riescano a catturarli. Seguono spesso i gruppi di scimmie, indicando loro la presenza di frutti ben maturi per poi farsi avanti, dopo che queste hanno banchettato, per nutrirsi dei frutti che hanno lasciato. Gli uccelli si chiamano l'un l'altro non appena trovano una fonte di cibo. Le prede animali costituiscono circa il 30% della dieta.\nRiproduzione.\nLa stagione di nidificazione si protrae da gennaio ad aprile. Fedele ai costumi propri della sua famiglia, il bucero rinoceronte maschio segrega la compagna nella cavit\u00e0 di un albero durante l'intero periodo di cova. Dopo essersi accoppiata, la femmina depone le uova in una cavit\u00e0 confortevole. La covata comprende 1 o 2 uova bianche la cui incubazione dura tra 37 e 42 giorni. Il maschio prepara quindi una miscela di fango, saliva e piante e blocca l'ingresso del nido, lasciando una fessura abbastanza ampia da consentire alla compagna di mettere fuori il becco. Quest'ultima rimane nel suo rifugio fino a quando le uova non si schiudono e i nidiacei non hanno messo tutte le piume: per questo possono volerci anche tre mesi. Durante tutto questo periodo, il maschio si occupa di nutrire la femmina e i piccoli affamati. Il nido rimane pulito, dal momento che questi uccelli espellono i rifiuti attraverso il foro di entrata. Quando i piccoli hanno tutte le piume, la femmina rompe la parete e i giovani uccelli escono dal nido.\nDistribuzione e habitat.\nI buceri rinoceronte vivono nelle vaste distese di foresta primaria della penisola malese, a Sumatra, Borneo e Giava.\nDipendono strettamente dalla presenza di grandi alberi in grado di fornire loro siti di nidificazione favorevoli a grande altezza e una grande variet\u00e0 di frutti e di bacche con cui alimentarsi in ogni periodo dell'anno. Sebbene siano in grado di adattarsi al diradamento della foresta, purch\u00e9 rimangano ancora alcuni grandi alberi, sono scomparsi da molti luoghi in cui erano soliti nidificare, soprattutto da quelle aree in cui i frammenti di foresta rimasti sono troppo isolati da poter essere raggiunti nel corso dei loro spostamenti erratici. Si incontrano anche nelle zone boschive meno minacciate dalla deforestazione sui versanti delle colline.\nTassonomia.\nVengono riconosciute tre sottospecie:\nConservazione.\nIl bucero rinoceronte deve affrontare una serie di minacce, tra cui la perdita dell'habitat della foresta pluviale, nonch\u00e9 la caccia per la sua carne, per il suo casco e per le sue piume. La perdita dell'habitat, causata dall'avanzamento dell'agricoltura intensiva, ha portato alla perdita dei grandi alberi indispensabili alla specie per riprodursi, il che a sua volta rende pi\u00f9 facile ai bracconieri individuare questo uccello. Viene spesso colpito dai bracconieri perch\u00e9 confuso con il ricercatissimo bucero dall'elmo. A causa di ci\u00f2, la specie \u00e8 stata classificata come Vulnerabile nella Lista Rossa IUCN, nel 2018."}
{"id": "5306185", "revid": "36426", "url": "https://it.wikipedia.org/wiki?curid=5306185", "title": "Vergine con bambino", "text": ""}
{"id": "5306190", "revid": "297745", "url": "https://it.wikipedia.org/wiki?curid=5306190", "title": "Giovanni degli Agostini", "text": ""}
{"id": "5306198", "revid": "3732", "url": "https://it.wikipedia.org/wiki?curid=5306198", "title": "Ishodenah di Bassora", "text": "Biografia.\nPoco o nulla si conosce della vita di Ishodenah, vescovo della Chiesa d'Oriente. L'unico dato certo, riportato da diverse fonti, \u00e8 che fu metropolita di Perat d'Maisan, ossia di Bassora, citt\u00e0 che fu elevata al rango di sede metropolitana della provincia di Maishan nel concilio di Seleucia-Ctesifonte del 410; e che visse nel IX secolo.\nOpere.\nDi Ishodenah si conserva un'opera, scritta in lingua siriaca, che raccoglie brevi biografie dei padri fondatori dei monasteri cristiani nell'impero persiano e arabo, e degli autori che hanno scritto sulla vita monastica stessa; quest'opera \u00e8 una fonte preziosa per la storia della Chiesa d'Oriente dal IV al IX secolo. Il testo \u00e8 stato edito per la prima volta, con traduzione in francese, da Jean-Baptiste Chabot nel 1896 con il nome di \"Liber castitatis\" (Libro della castit\u00e0; in francese: \"Livre de la chastet\u00e9\"). Alla fine del XIII secolo Abdiso (o \u00c9bedj\u00e9sus) di Nisibi, un bibliotecario, redasse il catalogo ragionato dei libri custoditi presso la biblioteca di Nisibi. Nel catalogo appare il nome \"Libro della castit\u00e0\", ed \u00e8 stato questo ad essere scelto dallo Chabot, anche se l'espressione non compare in nessun luogo del testo di Ishodenah. Nel 1911 \u00e8 uscita una seconda edizione critica, ad opera di Paul Bedjan, denominata \"Liber fundatorum monasteriorum in regnum Persarum et Arabum\", che \u00e8 il titolo che appare all'inizio del manoscritto.\nAbdiso di Nisibi (nel catalogo gi\u00e0 citato) e Elia di Nisibi attribuiscono a Ishodenah di Bassora una \"Storia ecclesiastica\" (\"qlisias\u1e6diqi\"), che \u00e8 andata perduta. Alcuni autori, tra cui Pierre Nautin, ritengono che la \"Cronaca di Seert\" possa essere la traduzione araba di tale opera perduta di Ishodenah."}
{"id": "5306205", "revid": "287204", "url": "https://it.wikipedia.org/wiki?curid=5306205", "title": "Hit Mania 2015", "text": "Hit Mania 2015 \u00e8 una compilation di artisti vari facente parte della serie \"Hit Mania\" uscita in tutti i negozi e nelle edicole il 9 Dicembre 2014.\n\u00c8 stata pubblicata sia nella versione a disco doppio (2 CD) composto da \"Hit Mania 2015\" e \"Hit Mania 2015 Club Version\", sia in versione cofanetto a quattro dischi (4 CD), composto, oltre che dalle due citate, anche da \"STREET ART - Urban Sound vol. 8\" e \"NEXT - Social Music App vol. 6\".\nLa compilation \u00e8 stata mixata dal disc jockey Mauro Miclini di Radio Deejay.\nLa copertina \u00e8 stata curata e progettata da Gorial."}
{"id": "5306218", "revid": "965226", "url": "https://it.wikipedia.org/wiki?curid=5306218", "title": "Lucia Pagano", "text": "Biografia.\nNasce nel 1962 a Roma, dove si laurea in giurisprudenza. \nDal 1\u00ba maggio 1991 \u00e8 capo servizio affari generali della Camera dei deputati e, ad interim, delle commissioni. \nDal 9 gennaio 2015 al 9 gennaio 2022 \u00e8 stata segretario generale della Camera dei deputati: \u00e8 la prima donna a ricoprire questo incarico, succedendo ad Ugo Zampetti.. Le \u00e8 successo dal 10 gennaio 2022 Fabrizio Castaldi."}
{"id": "5306237", "revid": "1873126", "url": "https://it.wikipedia.org/wiki?curid=5306237", "title": "Giuseppina Di Bari", "text": ""}
{"id": "5306241", "revid": "767487", "url": "https://it.wikipedia.org/wiki?curid=5306241", "title": "Horse Shoes", "text": "Horse Shoes \u00e8 un film muto del 1927 diretto da Clyde Bruckman.\nProduzione.\nIl film fu prodotto dalla Monty Banks Enterprises.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche USA il 17 aprile 1927. In Germania, venne distribuito nel 1928 dalla Bayerische Film con il titolo \"Hochzeitsreise\".\nCopia della pellicola viene conservata negli archivi dell'UCLA Film and Television Archive."}
{"id": "5306242", "revid": "439868", "url": "https://it.wikipedia.org/wiki?curid=5306242", "title": "Valentino Pupin", "text": "Biografia.\nMembro di una famiglia di pittori, attiva prevalentemente nell'area di Schio, Valentino ne rappresenta probabilmente il pi\u00f9 noto e talentuoso esponente, affermandosi come una delle figure di spicco nel panorama artistico vicentino del XIX secolo.\nStudente a partire dal 1846 presso l'Accademia delle Belle Arti di Venezia, Pupin frequent\u00f2 il pittore vicentino Giovanni Busato a Torino per completare la sua formazione. Si dedic\u00f2 principalmente alla realizzazione di soggetti sacri, dipingendo moltissimi affreschi, stereocromie e tele presso svariate chiese, soprattutto a Schio e nella provincia di Vicenza; si afferm\u00f2 tuttavia anche come ritrattista e decoratore.\nComp\u00ec viaggi a Milano, Roma e Napoli, dove aggiorn\u00f2 le proprie tecniche pittoriche verso il realismo, come testimoniano le ultime opere. Mor\u00ec a Schio nel 1886."}
{"id": "5306247", "revid": "47767", "url": "https://it.wikipedia.org/wiki?curid=5306247", "title": "Tutto ricominci\u00f2 con un'estate indiana", "text": "Tutto ricominci\u00f2 con un'estate indiana \u00e8 un fumetto sceneggiato da Hugo Pratt e disegnato da Milo Manara. Le coloriture sono realizzate da Laura Battaglia e Cettina Novelli.\nQuesto fumetto \u00e8 il primo che vede la collaborazione di Pratt alla sceneggiatura e Manara alle matite. Tale collaborazione sar\u00e0 ripresa per un secondo fumetto, \"El Gaucho\".\nEdizioni italiane.\nIl fumetto \u00e8 stato pubblicato sulla rivista Corto Maltese tra ottobre del 1983 e maggio del 1984, seguita poi da numerose riedizioni in volume, tra cui:\nAmbientazione e personaggi.\nLa storia \u00e8 ambientata nel New England del XVII secolo, nel periodo delle prime colonie americane, nei pressi della colonia inglese di New Canaan e del villaggio pellerossa della trib\u00f9 di Squando. Nelle vicinanze di New Canaan si trova la casa della famiglia Lewis, composta dalla madre Abigail, i due figli maggiori Elijah ed Abner, la figlia Phillis e il giovane Geremia. La casa dei Lewis \u00e8 isolata rispetto al villaggio di New Canaan a causa della reputazione di peccatrice della madre, a cui \u00e8 stato in passato marchiato a fuoco sul volto la lettera L, iniziale di Lilith. L'affascinante figlia Phillis possiede misteriosi poteri e conosce la magia delle piante silvestri.\nTrama.\nI coloni inglesi vivono da tempo pacificamente a contatto con gli indiani fino al drammatico mattino, durante i giorni di un'estate indiana, in cui inizia il racconto. Due indiani della trib\u00f9 di Squando sorprendono Sheva, una ragazza inglese di New Canaan, sulla riva del mare e la violentano. Abner Lewis assiste alla scena e interviene, uccidendo i due indiani e portando Sheva a casa per essere assistita e curata da mamma Lewis e da Phillis. Mentre Sheva si trova in casa Lewis, i coloni inglesi incominciano le ricerche della ragazza, che \u00e8 la nipote del reverendo Black, personalit\u00e0 molto in vista a New Canaan. Contemporaneamente gli indiani di Squando trovano i corpi dei loro due compagni assassinati e cercano di capire chi li abbia uccisi.\nRapidamente, gli eventi degenereranno fino a far scoppiare una guerra tra pellerossa e coloni inglesi mentre, sullo sfondo dell'assalto degli indiani a New Canaan, verranno a galla dettagli delle vicissitudini umane dei personaggi in netto contrasto con l'ambiente puritano della colonia. Si verranno quindi a conoscere le origini della famiglia Lewis e i rapporti, nel corso degli anni, con la famiglia del reverendo Black, con terribili storie di prevaricazioni ed abusi ed insospettabili storie di incesti ed ipocrisie di un piccolo villaggio in cui non \u00e8 facile distinguere fra buoni e cattivi, fra onesti e corrotti. Ma non mancheranno anche casi di personalit\u00e0 rette, di amicizie sincere che travalicano i confini di razza o di ceto sociale e di grande coraggio e sacrificio.\nTemi.\nLa storia si fonda su un'ambientazione storica e letteraria. Pratt e Manara ricostruiscono l'epoca coloniale americana del XVII secolo, che Pratt aveva gi\u00e0 visitato nelle sue storie precedenti Ticonderoga e Fort Wheeling, e il mondo delle comunit\u00e0 puritane inglesi con estrema cura e correttezza nei dettagli. \nDal punto di vista letterario, il rimando principale \u00e8 La Lettera Scarlatta di Nathaniel Hawthorne, che viene apertamente omaggiato nel fumetto. Nelle pagine finali infatti, Pratt finge che il romanzo di Hawthorne sia ispirato ai fatti realmente accaduti e narrati nel fumetto. La storia mette a confronto le culture dei due villaggi con le loro profonde differenze etiche e religiose, contrapponendo il puritanesimo e spesso l'ipocrisia della comunit\u00e0 dei coloni alla moralit\u00e0 degli indiani, forse primitiva ma integra. La famiglia Lewis \u00e8 il fragile punto di contatto tra le due culture: Abigail Lewis, prima da sola e con i suoi figli in seguito, ha creato legami sia con il mondo dei coloni da cui proviene, sia con quello degli indiani quando il suo mondo l'ha esiliata perch\u00e9 non ne accettava tutte le regole.\nGraficamente \u201cTutto ricominci\u00f2 con un'estate Indiana\u201d \u00e8 una delle opere figurativamente pi\u00f9 affascinanti di Milo Manara, che realizza ricostruzioni storiche ed ambientali molto curate, incredibili scene di massa popolate da centinaia di personaggi e le sue predilette scene erotiche e morbose che sono funzionali al racconto.\nL'utilizzo di Pratt e Manara del linguaggio cinematografico \u00e8 evidente in tutto il fumetto, e un esempio \u00e8 rappresentato dalla scena iniziale del fumetto. Nove tavole completamente mute raccontano lo stupro di una ragazza bianca su una spiaggia da parte di due indiani ed alla loro uccisione da parte di un cacciatore bianco. La scena viene raccontata attraverso carrellate e cambi di inquadratura che mettono a fuoco alternativamente il paesaggio e i protagonisti della scena."}
{"id": "5306250", "revid": "290023", "url": "https://it.wikipedia.org/wiki?curid=5306250", "title": "Francesco Mannoni", "text": ""}
{"id": "5306252", "revid": "1543377", "url": "https://it.wikipedia.org/wiki?curid=5306252", "title": "Unni Straume", "text": "Biografia.\nHa trascorso la sua infanzia a Fiksdal, un paesino nella campagna della Vestlandet in Norvegia.\nHa frequentato il liceo di Volda e nel 1978 si \u00e8 diplomata in cinematografia presso l'Universit\u00e0 di Volda con, tra gli altri, Erik L\u00f8chen (1924\u20131983) come docente.\nDopo un periodo in cui si \u00e8 dedicata alla realizzazione di documentari dal 1978 al 1989, ha creato il suo primo lungometraggio \"Til en Ukjent\" (in italiano \"Ad uno Sconosciuto\") nel 1990. La premi\u00e8re internazionale del film \u00e8 avvenuta al Festival de San Sebastian.\nIl cortometraggio \"Avsporing\" / \"Deraillement\" (in italiano \"Deragliamento\") viene selezionato a Un Certain Regard al Festival di Cannes nel 1993.\nIl lungometraggio intitolato \"Dr\u00f8mspel\" (in italiano \"Il Sogno\"), basato sulla sceneggiatura teatrale \"Il Sogno\" di August Strindberg e con Liv Ullmann, Erland Josephson e Bibi Andersson nel cast, fu a sua volta selezionato a \"Un Certain Regarde\" al Festival di Cannes nel 1994 e ha ricevuto successivamente il premio della critica norvegese \"Den norske filmkritikerprisen\" sempre nel 1994.\nNel 1998 ha realizzato \"Thranes Metode\", basato sul romanzo omonimo di \u00d8ystein L\u00f8nn, con la colonna sonora di Charles Mingus. Questo film \u00e8 stato acquisito nella collezione permanente del Museum of Modern Art di New York.\nIl lungometraggio \"Musikk for Bryllup og Begravelser\" (in italiano \"Musica per Matrimoni e Funerali\") viene presentato alla Mostra internazionale d'arte cinematografica di Venezia del 2002. Tra gli interpreti principali ci sono Lena Endre e Goran Bregovi\u0107 il quale \u00e8 anche il compositore della colonna sonora del film.\nStraume ha gestito una sua casa di produzione cinematografica, la \"USF International AS\", in compropriet\u00e0 con Tom Remlov. Nel primo decennio del 2000 ha lavorato alla resa cinematografica della trilogia \"Fede, Speranza, Amore\" di Krzysztof Piesiewicz. Il film \"Love\" era stato pensato con la partecipazione di attori statunitensi nel 2006, ma non venne realizzato. \"Faith\" venne iniziato nel 2010, con la divisione norvegese della casa di produzione danese Zentropa, con attori norvegesi.\nStraume \u00e8 stata professoressa di regia presso l'accademia cinematografica \"Den Norske Filmskolen\" dal 2007 al 2009, quando, in protesta con la direzione dell'istituto la accus\u00f2 di declassare la cinematografia a lavoro artigianale anzich\u00e9 elevarlo ad arte. Nel 2009 Straume venne ingaggiata da Zentropa e immediatamente le fu assegnato un \"VIP-stipend\" (finanziamento statale finalizzato alla produzione artistica concesso ad artisti affermati) dall'Istituto nazionale norvegese per la cinematografia \"Norsk Filminstitutt\".\nLa sua opera autobiografica \"REMAKE.me\" nell'agosto 2014 ha partecipato al Norwegian International Film Festival, che si svolge a Haugesund ed \u00e8 celebre per la consegna della statuetta Premio Amanda. Unni Straume con \"REMAKE.me\" ha anche partecipato al Troms\u00f8 International Film Festival e allo Stockfish European Film Festival di Reykjav\u00edk nel 2015.\nLa regista \u00e8 stata ospite a luglio 2015 al Kongsberg Jazz Festival dove \u00e8 stato proiettato il film \"REMAKE.me\" che con la sua colonna sonora realizzata da Nils Petter Molv\u00e6r ha attirato l'attenzione della comunit\u00e0 Jazz scandinava, come avevano fatto altri suoi lavori in passato.\nStraume attualmente vive e lavora principalmente tra Oslo e Terracina."}
{"id": "5306256", "revid": "1613185", "url": "https://it.wikipedia.org/wiki?curid=5306256", "title": "Il granchio e la scimmia", "text": "Il granchio e la scimmia, nota anche come La battaglia fra il granchio e la scimmia , \u00e8 una tradizionale favola giapponese che parla di un granchio che viene ucciso da una scimmia, a sua volta uccisa poi dagli amici del granchio; la morale tratta della giustizia retributiva. Esistono anche versioni modificate senza le parti \"violente\", come una traduzione di Andrew Lang pubblicata nel \"The Crimson Fairy Book\" nel 1903 in cui il granchio non muore.\nTrama.\nPasseggiando, un granchio trova un \"onigiri\" (una polpetta di riso); una scimmia (un macaco giapponese) lo convince a scambiarlo con il seme di kaki che ha trovato, dicendogli che piantando il seme potr\u00e0 ottenere, in futuro, un intero albero di kaki. Effettuato lo scambio, il granchio attende con pazienza che il seme germogli; quando, anni dopo, l'albero d\u00e0 finalmente i frutti, non \u00e8 per\u00f2 in grado di arrampicarsi per prenderli. Decide quindi di chiedere aiuto alla scimmia, che per\u00f2, salita sull'albero, si mangia tutti i kaki maturi e, alle proteste del granchio, gli lancia addosso i durissimi kaki acerbi, uccidendolo; dopodich\u00e9 fugge.\nIl figlio del granchio trova il padre esanime, e capisce che la colpevole del delitto \u00e8 la scimmia. Orchestra cos\u00ec, con i suoi amici, un piano per vendicarsi - a seconda delle versioni, gli amici del granchio sono diversi; nell'emakimono raffigurato a fianco sono un \"usu\" (un tipico mortaio giapponese), un serpente, un'alga \"arame\", un'ape e un coltello da cucina; in altre versioni vi sono il mortaio, l'ape e la castagna, oppure il mortaio, la vespa e l'uovo, o ancora il \"suribachi\" (sempre un mortaio), il riccio di castagna, il calabrone e l'ago da cucito. L'ignara scimmia viene invitata al funerale del granchio, dove i suoi amici la colpiscono ripetutamente e, infine, il figlio del granchio la decapita con le sue chele.\nIn alcune versioni, il granchio viene ucciso solo apparentemente, ed \u00e8 poi lui stesso, o ancora i suoi figli, a mettere in atto la vendetta."}
{"id": "5306270", "revid": "110157", "url": "https://it.wikipedia.org/wiki?curid=5306270", "title": "Afro-soul", "text": "L'Afro-soul \u00e8 un genere crossover fra la musica soul e quella africana. Come nel soul, la caratteristica distintiva del genere \u00e8 la componente emotiva, sfociante soprattutto nelle esecuzioni dei cantanti solisti e dei cori che li accompagnano.\nFra gli esponenti principali del genere emergono Miriam Makeba e Simphiwe Dana."}
{"id": "5306278", "revid": "47767", "url": "https://it.wikipedia.org/wiki?curid=5306278", "title": "La battaglia fra il granchio e la scimmia", "text": ""}
{"id": "5306279", "revid": "438678", "url": "https://it.wikipedia.org/wiki?curid=5306279", "title": "Afro soul", "text": ""}
{"id": "5306287", "revid": "599013", "url": "https://it.wikipedia.org/wiki?curid=5306287", "title": "Andr\u00e9s Tello", "text": "Biografia.\nNato a Medell\u00edn, ha una sorella di nome Kelly.\nIl 5 settembre 2017, di ritorno da una partita col viene coinvolto in un incidente stradale, dalla quale ne esce fuori senza conseguenze fisiche.\nVita privata.\nHa una relazione con Valentina Ort\u00edz, con cui nel 2022 ha avuto una figlia, Celeste.\nCaratteristiche tecniche.\nNato come terzino destro pi\u00f9 propenso alla fase offensiva, successivamente viene avanzato nel centrocampo, schierato come esterno oppure mezzala. Fa della velocit\u00e0 e della tecnica le proprie caratteristiche principali.\nCarriera.\nClub.\nCresce nell'Envigado, con cui esordisce in prima squadra ancora diciassettenne il 10 aprile 2014 contro l'Independiente Medell\u00ecn. Conclude la stagione con 16 presenze e un gol segnato contro l'Alianza Petrolera il 9 novembre 2014.\nIl 30 gennaio 2015 viene acquistato dalla Juventus in prestito con opzione, aggregandosi alla squadra primavera e guadagnandosi il riscatto in estate.\nIl 25 agosto 2015 passa in prestito con diritto di riscatto al Cagliari. L'11 ottobre 2015 esordisce in Serie B con i rossobl\u00f9, subentrando al 78' al compagno Farias nella vittoria interna per 3-1 contro il .\nIl 9 dicembre 2015 segna, nella sfida esterna contro il Lanciano, il suo primo gol con il Cagliari del momentaneo 0-1. Partita che finir\u00e0 poi 1-3 per la compagine sarda.\nIl 4 luglio 2016 passa in prestito all'Empoli.\nIl 18 luglio 2017 passa a titolo temporaneo con diritto di opzione e contropzione al . Mette a segno la sua prima marcatura stagionale in Empoli-Bari, gara vinta 3-2 dai toscani.\nNell'estate del 2018 \u00e8 ufficiale il suo passaggio a titolo definitivo al . Mette a segno la prima marcatura in -Benevento, gara conclusasi con una vittoria per 3-2 per i campani. Con i sanniti raggiunge la promozione in Serie A, in cui realizza la sua prima rete il 23 maggio 2021 in occasione del pareggio per 1-1 contro il .\nStatistiche.\nPresenze e reti nei club.\n\"Statistiche aggiornate al 5 febbraio 2022.\""}
{"id": "5306288", "revid": "287204", "url": "https://it.wikipedia.org/wiki?curid=5306288", "title": "Andres Tello", "text": ""}
{"id": "5306289", "revid": "767487", "url": "https://it.wikipedia.org/wiki?curid=5306289", "title": "Zio Paperone - Una questione di estrema gravit\u00e0", "text": "Zio Paperone - Una questione di estrema gravit\u00e0 (pi\u00f9 semplicemente Una questione di estrema gravit\u00e0; titolo originale: \"A Matter Of Some Gravity\") \u00e8 una storia della Walt Disney realizzata dal cartoonist statunitense Don Rosa nel 1996. La storia \u00e8 stata pubblicata in Italia per la prima volta nel 1998, nel numero 104 della rivista \"Zio Paperone\".\nNel 2002 Don Rosa pubblicher\u00e0 la storia \"Zio Paperone \u2013 Un problema di memoria\", la cui struttura ricorda da vicino la storia in questione, ed al cui interno sar\u00e0 presente un riferimento agli avvenimenti qui presenti.\nTrama.\nLa storia vede inizialmente Paperino affaccendato con lavori domestici nel deposito di suo zio Paperone. Egli, dovendo sostituire la segretaria del ricco papero, fa entrare inavvertitamente Amelia all'interno del deposito, la quale ne approfitta per gettare un incantesimo sui due malcapitati, scandendo la formula magica \"Gravitatus Horizontus\".\nIn un primo momento la situazione non sembra essere mutata, ma ben presto Paperino e Paperone si rendono conto che il loro centro di gravit\u00e0 \u00e8 radicalmente cambiato, e che loro sono in realt\u00e0 in piedi su una parete.\nLa storia vede poi i due cercare di raggiungere Amelia, la quale sta cercando di tornare in Italia con la numero uno. Si susseguono cos\u00ec diversi gag incentrate sulla situazione precaria in cui i due paperi si ritrovano a dover inseguire Amelia, cercando di appoggiarsi ai pi\u00f9 disparati oggetti ed edifici. \nA salvare la situazione, alla fine della storia, sono i tre nipotini Qui, Quo e Qua, i quali, attraverso un astuto stratagemma, riescono a portare Paperino e Paperone all'interno dell'aereo sulla quale Amelia sta tentando di fuggire. \nPaperone dunque riesce a rompere la bacchetta magica di Amelia, ma questa fa in tempo a lanciare un ultimo incantesimo gravitazionale contro Paperino, che la sta sbeffeggiando.\nLa storia si chiude con Paperino affaccendato, ancora una volta, all'interno del deposito, ma stavolta con la scala poggiata sul soffitto.\nAccoglienza.\nLa storia ha ricevuto una candidatura agli Eisner Awards nel 1998 come \"Migliore Storia Breve\"."}
{"id": "5306292", "revid": "1123217", "url": "https://it.wikipedia.org/wiki?curid=5306292", "title": "Christian Gottfried Daniel Nees", "text": ""}
{"id": "5306304", "revid": "28592", "url": "https://it.wikipedia.org/wiki?curid=5306304", "title": "Khanato di Kasim", "text": ""}
{"id": "5306305", "revid": "118551792", "url": "https://it.wikipedia.org/wiki?curid=5306305", "title": "Pietro Don\u00e0", "text": "Biografia.\nFormazione.\nTerzogenito del patrizio veneziano Nicol\u00f2 Don\u00e0, studi\u00f2 all'universit\u00e0 di Padova dove il 30 gennaio 1410 ottenne la lincenza \"in artibus\". Consegu\u00ec il dottorato solo il 19 ottobre 1418, essendo suoi promotori Biagio Pellacani, Paolo Veneto e Gasparino Barzizza (quest'ultimo recit\u00f2 nell'occasione un'orazione in suo onore), e nello stesso giorno ottenne anche il dottorato in diritto canonico, sostenuto da Raffaele Fulgosio e Prosdocimo Conti. Nello stesso anno pronunci\u00f2 nella cattedrale di Padova l'orazione funebre di Francesco Zabarella che forse fu suo insegnante.\nPrimi incarichi.\nIntraprese una rapida e prestigiosa carriera ecclesiastica. Gi\u00e0 nell'estate 1411 risultava protonotario apostolico; alla fine dello stesso chiese alla Curia romana (mediante il suo messo Florio Valerio) che gli fossero concessi dei benefici, nonch\u00e9 la dignit\u00e0 di vescovo. Le sue aspirazioni furono esaudite: il 28 aprile 1415 fu eletto arcivescovo di Candia, anche se fu necessaria una dispensa di papa Giovanni XXIII vista la sua giovane et\u00e0. Secondo Ferdinando Anecchini ebbe la nomina solo nel 1417; in ogni caso, pare non abbia mai preso possesso della diocesi.\nA partire dal 1420 lo si ritrova direttamente impegnato in Curia. Il 25 marzo 1423 papa Martino V lo mand\u00f2 a presiedere il concilio di Pavia assieme a Giacomo di Campli, vescovo di Spoleto, Leonardo di Stagio Dati, generale dei domenicani, e Pietro, abate di Rosazzo. L'assemblea, che fu presto spostata a Siena a causa di una pestilenza, mise in luce le gravissime divisioni interne alla Chiesa e non port\u00f2 a nessun risultato rilevante. Cos\u00ec, il 7 marzo 1424, il Don\u00e0 e altri legati pontifici si portarono di nascosto nel territorio di Firenze e fecero affiggere sulla porta della cattedrale cittadina il decreto con cui si scioglieva il concilio.\nGovernatore di Perugia.\nQuesta scelta trov\u00f2 il pieno favore del papa, che volle premiarlo: il 25 ottobre 1425 lo nomin\u00f2 legato \"a latere\" del governo di Perugia e il seguente 5 dicembre venne eletto vescovo di Castello. Anche in questo caso il Don\u00e0 non prese possesso della diocesi e rimase ad amministrare la turbolenta citt\u00e0 umbra, da poco riannessa allo Stato pontificio. Si occup\u00f2 dell'ampliamento della cattedrale, istitu\u00ec il collegio \"Nuova Famiglia\" e appoggi\u00f2 il Gattamelata che tentava di restituire al papa Gualdo Tadino, Montone e Citt\u00e0 di Castello, occupate dalla famiglia Varano.\nIl 16 giugno 1428 Martino V lo cre\u00f2 vescovo di Padova, ma il Don\u00e0 rimase a Perugia delegando dei vicari al governo della diocesi. Nel 1430 fu in lite con i Priori che non intendevano consegnare il monaco Angelo di Pascuccio alle autorit\u00e0 romane. Nello stesso anno fu richiamato in Curia dal pontefice, ma gi\u00e0 nel 1431 fu spedito a Padova per prendere possesso della sua sede.\nL'episcopato a Padova e il concilio di Basilea.\nNella citt\u00e0 euganea il Don\u00e0 si dimostr\u00f2 un pastore zelante. Cerc\u00f2 di riordinare il clero e di favorire le corporazioni, in particolare attraverso la riforma delle costituzioni del capitolo e della cattedrale. Nel 1431, con lo scopo di incentivare la residenza dei detentori dei benefici minori, istitu\u00ec una rendita extra, detta \"canevetta\", per quanti rispettavano gli obblighi previsti dal proprio titolo. Nel 1432 convoc\u00f2 un sinodo generale.\nTuttavia, gi\u00e0 nel giugno del 1433 era gi\u00e0 in procinto per partire alla volta del concilio di Basilea: cos\u00ec attestava Ambrogio Traversari, giunto a Padova per visitarlo. L'adunanza era stata convocata da Martino V il 10 febbraio 1431, ma sin dall'inizio tra essa e il pontefice erano sorti dei gravissimi attriti. Le cose non erano migliorate con il successore Eugenio IV che ribadiva con forza la propria superiorit\u00e0 nei confronti dell'assemblea; alla fine il papa fu costretto a cedere alle richieste dei padri conciliari, ma questo non risolse la lite: Eugenio, infatti, impose dei propri legati a presiedere il concilio e tra questi figurava il Don\u00e0, assieme all'arcivescovo di Genova Giovanni Berardi e all'abate di Santa Giustina Ludovico Barbo.\nL'assemblea reag\u00ec duramente a questa imposizione e solo la mediazione dell'imperatore Sigismondo di Lussemburgo si giunse a un accordo. Cos\u00ec, il 24 aprile 1434, i tre presidenti vennero accettati, a patto che rispettassero la superiorit\u00e0 del concilio sul papa e la divisione interna in deputazioni e che non imponessero alcuna giurisdizione coattiva. Le condizioni erano molto dure e presto i presidenti iniziarono a disattenderle.\nDal marzo 1435 il Don\u00e0 e il Berardi si opposero alla decisione che assegnava al concilio il potere di concedere indulgenze, allo scopo di consentire la riunificazione tra la Chiesa cattolica e la Chiesa ortodossa. I due sostenevano che era una prerogativa del pontefice, facendo altres\u00ec notare che egli non aveva bisogno di tramiti essendo direttamente impegnato nelle trattative con i Greci. Nel frattempo cominciarono a spingere sulla proposta di trasferire il concilio in Italia.\nIl 9 giugno 1435 si ebbe la definitiva rottura: in occasione di una discussione attorno all'abolizione delle annate (i diritti goduti dalla Santa Sede durante la provvisione o la conferma di benefici), il Don\u00e0 e il Berardi accusarono il concilio di eresia e se ne andarono. Tornarono il 26 agosto successivo, solo dopo numerose intimidazioni, e senza ritirare le proprie rimostranze. Nel frattempo si era riaperta la questione delle indulgenze e ancora i due non nascosero il loro dissenso. Infine, nel maggio 1439 lasciarono Basilea.\nNei due anni successivi rimase a Bologna presso il pontefice, visitando di tanto in tanto la sua sede di Padova. Nel 1438 partecip\u00f2 al concilio di Ferrara e lo segu\u00ec nel suo successivo spostamento a Firenze. Nel 1439 era nuovamente a Padova e ottenne un privilegio papale per l'universit\u00e0. Nel 1440 torn\u00f2 a Firenze e vi rimase altri due anni, per poi tornare definitivamente nella sua diocesi. Questa scelta di rompere con la Curia fu probabilmente dettata dalle rivalit\u00e0 nei suoi confronti, legate alle gelosie che il suo prestigio aveva suscitato.\nUltimi anni.\nDisilluso e amareggiato, e certamente affaticato dopo tanti anni di carriera, impieg\u00f2 gli ultimi anni di vita all'istituzione di un collegio universitario, detto \"Domus Sapientie\", aperto a venti studenti bisognosi di diritto canonico. Il progetto incontr\u00f2 delle difficolt\u00e0, tant'\u00e8 che il 14 settembre 1447 aggiorn\u00f2 il suo testamento dando possibilit\u00e0 agli esecutori di erigere, come alternativa alla \"Domus Sapientie\", un monastero di certosini o di altri monaci; ci si orient\u00f2, alla fine, per la fondazione della certosa di Padova.\nNel 1446 convoc\u00f2 un sinodo che sentenzi\u00f2 contro la libera distribuzione degli oli santi ai secolari, esprimendosi altres\u00ec a favore di un abbigliamento modesto del clero e dell'efficace sfruttamento dei beni ecclesiastici, che furono confermati inalienabili. Nello stesso anno finanzi\u00f2 la cattedra di Bartolomeo Cipolla all'universit\u00e0 e istitu\u00ec due benefici per l'insegnamento di grammatica e musica ai chierici. Nel 1447 liber\u00f2 da ogni tassazione il Santuario di Monteortone e inizi\u00f2 il restauro dell'episcopio.\nMor\u00ec, forse, di peste e fu sepolto nella cattedrale.\nL'umanista.\nVissuto negli anni dell'Umanesimo e in contatto con intellettuali di rilievo, il Don\u00e0 fu un appassionato bibliofilo. Sin dal 1408 risultava in possesso di un codice di Quintiliano che desiderava il suo maestro Barzizza. Nel 1411 ottenne un Catullo e l'anno successivo un \"De officiis\" di Cicerone, copiati entrambi dal nipote Girolamo. Nel 1415 egli stesso trascrisse un Nonio Marcello e un codice sconosciuto che il Barzizza aveva ottenuto da Francesco Barbaro. Negli anni 1420 prest\u00f2 diversi esemplari ad Ambrogio Traversari (Vangeli e orazioni di Cicerone), mentre in un testamento stilato prima di partire per Basilea citava un codice di Giovanni d'Andrea in parte autografo e vari testi di diritto civile ed ecclesiastico.\nDurante la permanenza al concilio continu\u00f2 a coltivare la sua passione, facendosi copiare dal suo cappellano Giovanni da Monterchi un \"Lectionarium evangeliorum\" e, forse, una raccolta di epistole di san Girolamo. Nel 1436 rinvenne un codice di Spira, comprendente tredici opuscoli fra cui la \"Cosmographia Aethici\" che ricopi\u00f2 lui stesso. Nello stesso periodo realizz\u00f2 una silloge epigrafica (oggi conservata a Berlino).\nDopo il suo ritorno il Traversari gli dedic\u00f2 una traduzione delle \"Contra gentiles\" di Atanasio di Alessandria, completandola con una breve prefazione celebrativa. Nella sua biblioteca conservava anche l\"'Heptalogus o De septem verbis Domini nostri Iesu Christi in cruce pendentis\", poema di Mariano da Volterra, una traduzione di Luciano di Lauro Querini, il \"Libellus de conservanda sanitate\" di Bartolomeo da Montagnana e un non meglio identificato \"Scriptum super libro offitiorum\" di Cicerone; tutte opere comprendenti una dedica nei suoi confronti.\nGiovanni Degli Agostini cita anche una traduzione di \"Apuleio\" inviatagli di Guarino Veronese, Paolo Sambin il poema \"Gesueide\" dedicatogli da Girolamo Dalle Valli, Margaret L. King il \"Libellus de magnificis ornamentis civitatis Padue\" dedicatogli da Michele Savonarola, il \"De confessione christiana\" dedicatagli da Sicco Polenton e la traduzione del \"De septem mundi spectaculi\" di Gregorio Nazianzeno dedicatagli da Ciriaco d'Ancona.\nMentre si trovava a Firenze frequent\u00f2 la bottega del libraio Vespasiano da Bisticci che gli procur\u00f2 almeno lo \"Speculum historiae mundi\" di Pietro Comestore e che gli dedic\u00f2 una delle sue \"Vite\".\nAlla fine il Don\u00e0 si ritrov\u00f2 con una biblioteca fornitissima (il Sambin vi ha contato trecentocinquantotto codici), una delle pi\u00f9 importante collezioni private dell'epoca. Alcuni testi risultano in pi\u00f9 copie, probabilmente perch\u00e9 li rendeva disponibili al prestito.\nAttorno a s\u00e9 riun\u00ec una cerchia di \"scriptores\": oltre al gi\u00e0 citato Giovanni da Monterchi, si ricordano Arnoldo Rempenich di Colonia, Enrico Luberti di Sassonia, Pangrazio di Vienna; si tratta di scrittori in massima parte di origine tedesca, testimonianza del suo legame con quella cultura che form\u00f2, certamente, durante il periodo a Basilea. Dagli anni 1440 al gruppo si aggiunse il giurista Francesco Alvarotti.\nEbbe inoltre rapporti con Palla Strozzi, come lui collezionista di codici, e con umanisti quali Benedetto Ovetario, Poggio Bracciolini, Antonio Carabello, Lapo da Castiglionchio, Pietro del Monte, Ognibene Scola e i gi\u00e0 citati Traversari, Barbaro, e Guarino Veronese. \nPer quanto riguarda le opere pubblicate, ha lasciato l'\"Oratio in exequiis cardinalis Francisci Zabarellis\", di cui si \u00e8 gi\u00e0 detto, l'\"Oratio in laudem pape\", l'\"Oratio de laudibus philosophiae in suo principio in artibus\" e l'\"Oratio...ad reverendissimos patres in concilio Basiliensi existentes\". Francesco Sansovino e gli assegna anche una \"Defensio pro Alexandro contra Averroem de augmentatione\"."}
{"id": "5306307", "revid": "290023", "url": "https://it.wikipedia.org/wiki?curid=5306307", "title": "Protonuraghe", "text": "Il protonuraghe \u00e8 una costruzione in pietra risalente alla prima met\u00e0 del II millennio a.C. che precede in Sardegna il nuraghe classico. Dei circa 7.000 nuraghi censiti solo 300 circa appartengono a questa tipologia.\nDescrizione.\nChiamati anche \"pseudo-nuraghi\" o \"protonuraghi\", i nuraghi a corridoio furono edificati tra il 1700 e il 1500 a.C., nel periodo di transizione fra la cultura di Bonnanaro (fase A2 di Sant'Iroxi) e la cultura Sub-Bonnannaro (facies di Sa Turricula). Differiscono in maniera significativa dai nuraghi classici per l'aspetto pi\u00f9 tozzo e la planimetria generalmente irregolare e perch\u00e9 al loro interno non ospitano la grande camera circolare tipica del nuraghe, ma uno o pi\u00f9 corridoi, o comunque ambienti minori.\nL'altezza di norma non superava i 10 metri bench\u00e9 la superficie occupata da queste costruzioni era in media notevolmente maggiore rispetto a quelli a torre.\nL'ambiente pi\u00f9 funzionale e forse pi\u00f9 importante di questi edifici era il terrazzo che probabilmente ospitava delle coperture lignee che fungevano da ambienti abitativi.\nPoco conosciuti fino a qualche decennio fa sono al centro di studi e dispute fra gli studiosi che hanno iniziato a considerarli fondamentali per la comprensione della nascita del \"fenomeno nuragico\". Sulla denominazione stessa non c'\u00e8 ancora unanimit\u00e0: il termine \"nuraghe a corridoio\" \u00e8 contestato da Giovanni Ugas che preferirebbe l'utilizzo del solo termine \"protonuraghe\", con connotazione temporale, in base alla precedente costruzione di questo tipo di nuraghe, che comunque rappresenta una regola con molte eccezioni.\nElenco di protonuraghe.\nElenco di protonuraghe:"}
{"id": "5306312", "revid": "580197", "url": "https://it.wikipedia.org/wiki?curid=5306312", "title": "Siena Calcio Femminile 2011-2012", "text": "Questa voce raccoglie le informazioni riguardanti l'Associazione Sportiva Dilettantistica Siena Calcio Femminile nelle competizioni ufficiali della stagione 2011-2012.\nStagione.\nLa stagione 2011-2012 \u00e8 stata la terza stagione consecutiva in Serie A2 del Siena Calcio Femminile, nuovamente conclusa con la promozione nella categoria superiore. L'allenatore \u00e8 stato sino alla 22\u00aa giornata, Oliviero Montanelli, che dopo una striscia di tre sconfitte consecutive, ha rassegnato le dimissioni. Giacomo Migliorini, padre dell'attaccante Jessica, ha seduto in panchina per le restanti cinque giornate di campionato (comprensive del recupero delle 21\u00aa, non disputata per la morte di Piermario Morosini) e per le due gare dei play-off, che hanno visto il Siena trionfare su societ\u00e0 del calibro di Fiammamonza e Res Roma.\nIn campionato il Siena parte con un 5-0 a La Spezia, nel quale va a segno, all'esordio assoluto in Serie A2, la giovanissima Arianna Acuti, 14 anni. Anche l'esordio casalingo \u00e8 pi\u00f9 che convincente, con le bianconere che all'impianto sportivo di Ponte d'Arbia sconfiggono sempre per 5-0 |l'Olimpia Vignola. Ma, alla terza giornata, arriva la prima battuta di arresto a Foligno, con le bianconere ad inseguire il . Il Siena inanella una serie di cinque successi, compreso quello contro la Molassana Boero, terza in classifica, raggiunto all'ultimo minuto di recupero, per poi essere nuovamente fermato, sempre in trasferta, dalla Sestrese. Altri due successi fungono da buon viatico per lo scontro diretto della 12\u00aa giornata contro il Grifo Perugia, disputato al campo sportivo di Uopini. Il Siena va subito avanti, poi sotto 3-1, infine rimonta sino al 3-3 finale. La gara successiva, sul campo dell'Imolese che nel frattempo si \u00e8 portata al terzo posto, viene vinta con un gol di Eleonora Ricci. Al giro di boa, dunque, il Siena \u00e8 secondo dietro al Grifo Perugia.\nIl girone di ritorno si apre, cos\u00ec come si era aperto quello di andata, con due successi, cui stavolta il Siena d\u00e0 seguito vincendo anche con Foligno ed Imola. Subito dopo, il Siena perde per squalifica Jessica Migliorini ed Eleonora Ricci proprio per lo scontro in casa della Molassana, ora di nuovo terza, vinta dalle liguri. Perde anche le due successive gare a spese di e Cagliari, che spingono Montanelli a rassegnare le proprie dimissioni. La scelta della dirigenza ricade su Giacomo Migliorini. Con quest'ultimo in panchina, il Siena ha una parziale ripresa, e vince i tre appuntamenti che lo separano dal big match a Perugia, una partita dove oramai la squadra di casa pu\u00f2 festeggiare la storica promozione in Serie A e che termina 3-1 per le umbre. Il Siena ha dunque all'ultima giornata 3 punti di vantaggio sulla Molassana e termina il campionato con un pareggio per 1-1 contro l'Imolese, grazie alla rete realizzata da capitan Fambrini. Il Perugia domina il campionato con 74 punti sui 78 disponibili, 6 in pi\u00f9 del Siena che chiude comunque secondo a quota 58, frutto di 18 successi, 4 pareggi e 4 sconfitte. 83 le reti segnate, di cui 39 valgono a Jessica Migliorini il titolo di capocannoniere di tutta la Serie A2, 27 quelle subite, che consegnano al Siena la seconda miglior difesa assieme alla Molassana ed il secondo miglior attacco del girone.\nIl Siena giunge cos\u00ec ai play-off con le seconde classificate dei 4 gironi: Fiammamonza, S\u00fcdtirol Vintl Damen e Res Roma. Per Siena-Res Roma, la Federazione ha scelto il campo neutro di Deruta: la gara si disputa sotto un caldo torrido, davanti a circa 200 persone, e si protrae fino ai tempi supplementari, dove il Siena passa in vantaggio con Marraccini, per poi essere raggiunta sul pari dalla rete di Erika Villani. Ai tiri di rigore si va a oltranza finch\u00e9 all'undicesimo rigore Giulia Colini della Res Roma colpisce la traversa, mentre il portiere del Siena, Valeria Mazzola, realizza e manda il Siena in finale. La finalissima contro la Fiammamonza si disputa a Sarzana, davanti a oltre 400 persone. Il Siena vince per 1-0 grazie alla rete realizzata da Jessica Migliorini e conquista la promozione in serie A.\nIn Coppa Italia il Siena disputa una sola partita contro il Firenze, squadra militante in serie A, perdendo per 1-2 per la rete realizzata da Alia Guagni all'ultimo minuto di recupero.\nMaglie e sponsor.\nLa stagione 2011-2012 \u00e8 l'ultima disputata dal Siena femminile con il main sponsor Monte dei Paschi, e riceve una fornitura di maglie Robe di Kappa dal Siena calcio. La divisa casalinga presenta la classica maglia a righe bianco-nere, pantaloncini e calzettoni neri. Quella da trasferta \u00e8 rossa con una banda bianconera sul lato destro, mentre la terza \u00e8 interamente bianca."}
{"id": "5306318", "revid": "28592", "url": "https://it.wikipedia.org/wiki?curid=5306318", "title": "Khan di Qasim", "text": ""}
{"id": "5306320", "revid": "339392", "url": "https://it.wikipedia.org/wiki?curid=5306320", "title": "Qasim khan", "text": ""}
{"id": "5306323", "revid": "339392", "url": "https://it.wikipedia.org/wiki?curid=5306323", "title": "Principe di Kazan'", "text": ""}
{"id": "5306334", "revid": "339392", "url": "https://it.wikipedia.org/wiki?curid=5306334", "title": "Khan di Kazan", "text": ""}
{"id": "5306335", "revid": "28592", "url": "https://it.wikipedia.org/wiki?curid=5306335", "title": "Khan di Kazan'", "text": ""}
{"id": "5306342", "revid": "70647631", "url": "https://it.wikipedia.org/wiki?curid=5306342", "title": "Anfiteatro Romano (Cagliari)", "text": ""}
{"id": "5306349", "revid": "97701", "url": "https://it.wikipedia.org/wiki?curid=5306349", "title": "Corrente dorotea", "text": ""}
{"id": "5306354", "revid": "785863", "url": "https://it.wikipedia.org/wiki?curid=5306354", "title": "Tiny Toon - Viva le vacanze", "text": ""}
{"id": "5306355", "revid": "697352", "url": "https://it.wikipedia.org/wiki?curid=5306355", "title": "Neuch\u00e2tel Universit\u00e9 Club Volleyball 2010-2011", "text": "Questa voce raccoglie le informazioni riguardanti il Neuch\u00e2tel Universit\u00e9 Club Volleyball nella stagione 2010-2011.\nOrganigramma societario.\nArea direttiva\nArea tecnica"}
{"id": "5306361", "revid": "316963", "url": "https://it.wikipedia.org/wiki?curid=5306361", "title": "La favola della bella Melusina (ouverture)", "text": ""}
{"id": "5306383", "revid": "852396", "url": "https://it.wikipedia.org/wiki?curid=5306383", "title": "RS-25", "text": ""}
{"id": "5306388", "revid": "2519", "url": "https://it.wikipedia.org/wiki?curid=5306388", "title": "Targi", "text": "Targi \u00e8 un gioco da tavolo ideato da Andreas Steiger in cui lo scopo \u00e8 commerciare datteri e spezie al fine di guadagnare punti vittoria.\nSvolgimento.\nLa plancia di gioco \u00e8 composta da 25 carte, disposte a formare un'area 5x5, di cui 16 costituiscono il perimetro detto \"Confine\" e 9 tra carte \"Trib\u00f9\" e \"Merce\". Viene piazzato il \"Predone\" sulla prima carta \"Confine\": ad ogni turno questi avanza lungo il perimetro della plancia, e nessun giocatore pu\u00f2 posizionare un segnalino sulla stessa carta dove si trova il \"Predone\".\nOgni giocatore riceve due datteri, due sali, due pepe, una moneta e 4 punti vittoria rappresentati da chiavi d'argento.\nAll'inizio di ogni turno i giocatori si alternano posizionando i propri tre Targi lungo il \"Confine\", sapendo che non si pu\u00f2 piazzare un Tuareg:\nUna volta che tutti i Targi sono stati piazzati, vengono posizionati i segnalini Trib\u00f9: immaginando una retta che unisca ogni carta su cui si trova un Tuareg con la carta opposta, nei punti in cui le linee (appartenenti allo stesso giocatore) si intersecano viene messo un segnalino Trib\u00f9: in genere si creano due punti d'incrocio per giocatore. \u00c8 possibile comunque che uno o entrambi gli sfidanti possano non trovarsi nella condizione di poter posizionare i propri segnalini Trib\u00f9 (ad esempio se entrambi mettono i propri Targi sullo stesso lato del \"Confine\"), tuttavia \u00e8 molto svantaggioso non posizionare i segnalini Trib\u00f9 e gi\u00e0 dopo i primi turni anche i giocatori non esperti fanno attenzione a come posizionano i Targi.\nUna volta sistemati gli ultimi segnalini, il primo giocatore compie tutte le azioni delle carte su cui si trovano i propri Targi e i propri segnalini Trib\u00f9, decidendo liberamente l'ordine con cui compierle: \u00e8 concesso anche non compiere una determinata azione. Una volta compiuta l'azione di una carta \"Confine\" viene rimosso il Tuareg che la occupa e la carta rimane dov'\u00e8, mentre dopo aver svolto l'azione di una carta centrale il Tuareg viene rimosso e la carta sostituita da un'altra, coperta e di tipo differente (se \u00e8 stata svolta una carta \"Merce\" essa verr\u00e0 sostituita da una carta \"Trib\u00f9\" e viceversa). Le carte \"Merce\" usate vanno nella pila degli scarti, mentre le carte \"Trib\u00f9\" vengono \"messe in gioco\" posizionandole davanti a s\u00e9 in una griglia virtuale 3x4, sfruttando i vantaggi riportati: per mettere in gioco le carte \"Trib\u00f9\" \u00e8 necessario pagarne il costo in spezie e/o monete. Se un giocatore non pu\u00f2 o non vuole pagarne il costo pu\u00f2 prendere in mano la carta: si pu\u00f2 tenere in mano una sola carta \"Trib\u00f9\" per volta. Se quel giocatore occupa un'altra carta \"Trib\u00f9\" e nuovamente non ne paga il costo deve scartarla, non potendo scambiarla con quella che ha gi\u00e0 in mano; la carta in mano pu\u00f2 essere scartata o messa in gioco posizionando un Tuareg sulla carta \"Nobile\" del \"Confine\".\nQuando entrambi i giocatori hanno compiuto tutte le azioni, si scoprono le carte centrali coperte, si sposta il \"Predone\" sulla carta \"Confine\" successiva e si comincia un nuovo turno. La partita finisce quando uno dei giocatori mette in gioco la sua dodicesima carta \"Trib\u00f9\" oppure quando il \"Predone\" raggiunge l'ultima carta del \"Confine\".\nCarte \"Confine\".\nIl \"Confine\" \u00e8 formato da 16 carte numerate che apportano spezie o consentono azioni speciali. Qui di seguito sono elencate nel dettaglio:\nLe carte \"Confine\" sono le uniche che rimangono sulla plancia per tutta la durata della partita e non possono essere spostate dalla loro posizione prestabilita.\nCarte \"Merce\".\nLe carte \"Merce\" garantiscono gratuitamente gli oggetti raffigurati che possono essere spezie, \"Croci d'argento\" o monete. \u00c8 importante raccogliere le spezie perch\u00e9 permettono di pagare il costo delle carte \"Trib\u00f9\" e metterle cos\u00ec in gioco attivandone i vantaggi che conferiscono. Una volta raccolta e usata, la carta \"Merce\" viene messa nella pila degli scarti. Qualora non fossero pi\u00f9 disponibili carte \"Merce\", si mischia la pila degli scarti per formare un nuovo mazzo. Non \u00e8 consentito alla fine del proprio turno possedere pi\u00f9 di 3 monete e/o 10 tessere \"Merce\" ma \u00e8 possibile superare il limite durante il turno, alla fine del quale quelle in eccesso ritornano alla riserva.\nCarte \"Trib\u00f9\".\nSulle carte \"Trib\u00f9\" sono riportati il costo della carta, i punti vittoria assegnati dalla stessa sotto forma di \"Croci d'argento\", la descrizione del vantaggio previsto e una figura appartenente a cinque gruppi diversi (Donna, Dromedario, Oasi, Pozzo e Tenda). Una volta pagato il costo della carta \"Trib\u00f9\", il giocatore la mette in gioco e gode immediatamente del vantaggio descritto. Le carte \"Trib\u00f9\" vanno ordinate in tre file da quattro carte: in ogni fila le carte sono sistemate da sinistra a destra, ma non \u00e8 necessario completare una fila prima di iniziarne un'altra. Le carte messe in gioco rimangono fisse per tutta la durata della partita, non \u00e8 concesso riposizionarle in un secondo momento (a meno che una carta \"Trib\u00f9\" non specifichi il contrario). Alla fine della partita le file complete possono fornire punti vittoria extra a seconda che le figure siano tutte uguali (4 punti vittoria) o tutte diverse (2 punti vittoria). La partita termina quando uno dei due giocatori completa tutte le sue file mettendo in gioco la sua dodicesima carta.\nScorreria.\nNegli angoli del \"Confine\" sono posizionate quattro carte \"Scorreria\" accessibili solo al \"Predone\": quando questi raggiunge una carta \"Scorreria\" i giocatori devono scartare gli elementi indicati sulla carta. Subito dopo, il \"Predone\" avanza sulla carta successiva e inizia un nuovo turno. La partita termina quando il \"Predone\" raggiunge la quarta e ultima carta \"Scorreria\".\nVittoria.\nAlla fine della partita i giocatori sommano il valore di tutti i tasselli \"Croce d'argento\" ottenuti e tutte le \"Croci d'argento\" riportate sulle proprie carte \"Trib\u00f9\" messe in gioco: a questi si aggiungono gli eventuali punti vittoria assegnati dalle carte \"Trib\u00f9\", e si aggiungono ulteriori punti vittoria per le figure nelle file di carte messe in gioco:\nIl giocatore che ha pi\u00f9 punti vittoria vince la partita. In caso di parit\u00e0, vince il giocatore che ha pi\u00f9 monete. Se c'\u00e8 ancora una situazione di parit\u00e0, vince il giocatore che ha pi\u00f9 merci. Altrimenti, la partita \u00e8 patta."}
{"id": "5306397", "revid": "38120", "url": "https://it.wikipedia.org/wiki?curid=5306397", "title": "Celestino Galiano", "text": ""}
{"id": "5306402", "revid": "122811753", "url": "https://it.wikipedia.org/wiki?curid=5306402", "title": "Colonizzazione greca in Occidente", "text": "La colonizzazione greca in Occidente \u00e8 quel movimento migratorio, svoltosi a partire dal primo quarto del II millennio a.C., di popolazioni greche verso il Mediterraneo occidentale.\nContatti tra le popolazioni egee e il Mediterraneo occidentale vi furono gi\u00e0 in epoca preistorica: tali contatti furono determinati dall'esigenza delle popolazioni egee di rifornirsi di materie prime (ossidiana e metalli). Gi\u00e0 nel III millennio a.C. \u00e8 attestata una stabile rete commerciale, ad esempio con l'Italia adriatica.\nLa particolare vicenda greca nell'evo antico determin\u00f2 un movimento migratorio di massa, che approfitt\u00f2 delle antiche rotte commerciali. Se inizialmente furono i metalli italiani e spagnoli a determinare e a consolidare le rotte, furono poi convulsioni interne al mondo greco a determinare colonizzazioni di vero e proprio popolamento, che sostituirono le precedenti stazioni commerciali.\nParallelamente, frequentazioni egee delle coste dell'Asia minore e dell'area siro-palestinese rimontano al II millennio a.C., per giungere poi ad una forma di colonizzazione, frutto di una migrazione che, generalizzando, viene denominata \"ionica\", ma che comprese anche coloni di stirpe eolica e dorica, e che viene tradizionalmente fatta iniziare con la fondazione di Mileto (XI secolo a.C.)..\nContesto e precedenti.\nGli albori della societ\u00e0 greca antica sono da rintracciare nella presenza di popolazioni indoeuropee nelle Cicladi e a Creta. Gli abitanti delle Cicladi, a motivo delle ridotte dimensioni dei loro aridi territori, svilupparono una propensione alla pesca, alla pirateria e al commercio: esportavano rame, marmo, ercinite e prodotti artigianali verso Creta e verso l'Egitto. Queste attivit\u00e0 li posero presto in concorrenza con i Fenici, un piccolo popolo semitico che aveva base nell'odierno Libano e che, posto alla periferia dei grandi imperi del Vicino oriente, aveva scelto analoghe pratiche per sopravvivere.\nAll'inizio del II millennio a.C. \u00e8 la civilt\u00e0 minoica, sviluppatasi a Creta, a dominare il Mediterraneo orientale. Per alcuni aspetti, essa dipendeva dalla civilt\u00e0 egizia, ma svilupp\u00f2 caratteri originali, a partire dal lineare A, un sistema di scrittura del tutto autonomo. Tale civilt\u00e0 era controllata da re che vivevano in grandi palazzi, gestivano tutti gli aspetti fondamentali della vita del paese (allevamento, artigianato, esportazione di beni), e probabilmente esercitavano anche la funzione sacerdotale. I Cretesi riuscirono ad imporre un vasto controllo navale sul Mar Egeo, il che consent\u00ec loro di imporre tributi alle isole minori e di orientare il commercio tra l'Occidente, da un lato, ed Egitto e Cipro, dall'altro. La civilt\u00e0 minoica pat\u00ec una primi crisi intorno al 1600 a.C., quando l'isola fu travolta da una catastrofe, probabilmente un maremoto, e poi intorno al 1400 a.C., quando fu invasa da principi guerrieri.\nA partire dal 1600 a.C., un nuovo protagonismo della storia greca si affaccia nella Grecia continentale, soprattutto nel Peloponneso. \u00c8 Micene (e la cosiddetta civilt\u00e0 micenea) a farsi nuovo centro di potere, tanto da espandersi fino alla stessa Creta. Caratteristici della civilt\u00e0 micenea sono principi-guerrieri che, protetti in regge fortificate e armati di spade di bronzo e carri da combattimento, controllano i villaggi di pescatori e artigiani assiepati attorno alle fortezze. Le imprese di questi \"eroi\", tra cui Agamennone, Achille e Odisseo, saranno cantate nei poemi omerici. A differenza dei signori mesopotamici, i principi micenei daranno vita a realt\u00e0 statali di piccole dimensioni: sar\u00e0 questa ricerca di autonomia a spingerli a farsi patroni del commercio, scambiando manufatti in ceramica per metalli e pietre preziose. I mercanti micenei giunsero fino in Sicilia, fino al Baltico e fino alle isole britanniche. Nel Mediterraneo orientale competerono con i Fenici. Caratteristiche e dimensioni delle loro organizzazioni statali rappresentano in nuce le future citt\u00e0-Stato greche.\nL'indagine archeologica attesta frequentazioni micenee nelle Isole Eolie, nelle Isole Flegree e nel Salernitano (Grotta del Pino), nella Puglia adriatica (Giovinazzo, Contrada Molinella presso Vieste e Grotta Manaccore), nella Calabria ionica, nella Sicilia meridionale (Montegrande, presso Agrigento). I Micenei si rivelano particolarmente attratti dai metalli dell'Etruria e del Lazio: le Eolie, oltre che importanti scali lungo la via verso l'Italia centrale, la Sardegna e il Mediterraneo occidentale, sono esse stesse centri di approvvigionamento (soprattutto allume e ossidiana). La cosiddetta \"cultura di Capo Graziano\" (Lipari e Filicudi) presenta tracce dell'influenza della ceramica micenea. Un monumento a \"tholos\" scoperto a San Calogero (isola di Lipari) sembra rinviare alla presenza di un architetto miceneo e ricorda il coevo Tesoro di Atreo (1430 a.C. ca.).\nSull'Isola di Vivara sono state scoperte giare e tegole di ispirazione egea, oltre a gettoni fittili di natura contabile.\nAll'apice del potere dei principi micenei (tra il XIV e il XIII secolo a.C.), vi \u00e8 un'apparente intensificazione dei contatti con l'Occidente, anche se non sono state rintracciate vere basi commerciali o colonie. A questo periodo dovrebbero risalire materiali micenei, come quelli rinvenuti nelle Eolie (\"cultura del Milazzese\"), a Thapsos (Penisola di Magnisi), nel villaggio di Cannatello (presso Agrigento), ma anche diversi \"tholoi\" nella Sicilia centro-meridionale e l'anaktoron di Pantalica.\nNella Puglia centro-settentrionale influenze micenee sono ravvisabili negli insediamenti di Punta Le Terrare e di Coppa Nevigata. Manufatti di ceramica grigia (Scoglio del Tonno, Porto Perone, Saturo, Torre Castelluccia) in passato interpretati come prodotti d'importazione, sono ora giudicati come prodotti locali di impronta egea. Un'impronta egea \u00e8 ravvisata anche in altri siti (Broglio di Trebisacce e Torre Mordillo).\nLa presenza di commercianti e di artigiani micenei in Occidente comport\u00f2 ovviamente anche una influenza di verso opposto, per cui \u00e8 possibile rintracciare influenze italiche in Grecia tanto in ambito metallurgico che ceramico.\nIntorno al 1200 a.C., la civilt\u00e0 micenea viene abbattuta rovinosamente dai cosiddetti \"popoli del Mare\", provenienti forse dall'Europa centro-orientale. Con i principi micenei scompare anche il lineare B, un sistema di scrittura simile a quello minoico. Per cinquecento anni la Grecia rimarr\u00e0 sprovvista di un sistema di scrittura. Questo crollo non determin\u00f2 la fine della produzione ceramica di impronta micenea in Italia.\nLe civilt\u00e0 delle Cicladi, la minoica e la micenea vengono talvolta indicate con il nome di \"civilt\u00e0 egea\".\nLa nuova societ\u00e0 greca.\nL'invasione dal nord dei \"popoli del mare\" comporta una ristrutturazione della societ\u00e0 greca, composta dagli apporti degli invasori e da quel che resta della cultura micenea. Altre ondate migratorie si affacciano sulla Grecia continentale, la pi\u00f9 importante delle quali \u00e8 quella dei Dori.\nIntorno al 1000 a.C., sono due i grandi fattori di trasformazione: si diffonde l'uso del ferro e prende avvio un movimento migratorio (composto soprattutto dagli Ioni) dalle povere realt\u00e0 della Grecia continentale alle coste egee dell'Asia minore. Tale colonizzazione greca in Asia si sviluppa nell'arco di quasi trecento anni. \u00c8 il vuoto di potere determinato dal crollo dell'impero ittita (abbattuto dai \"popoli del mare\") a rendere possibile questo movimento migratorio. Molte sono le analogie con i tipi insediativi fenici: le nuove fondazioni avvengono su promontori dotati di insenature che fungono da porti naturali. La pressione esercitata in Asia minore dai Frigi e dal Regno di Lidia determina altres\u00ec la propensione delle citt\u00e0 greche d'Asia minore a protendersi verso il commercio marittimo e l'artigianato. Con i Fenici si instaura un rapporto di collaborazione e competizione nel contesto delle rotte commerciali tra Mediterraneo orientale e occidentale. Intorno all'VIII secolo a.C. i Greci apprenderanno dai Fenici due importanti scoperte: l'alfabeto (che \u00e8 un originale apporto fenicio) e la coniazione di monete.\nLa nuova tecnologia del ferro sta alla base dell'affermarsi di una nuova figura, quella del fabbro. A differenza degli artigiani del bronzo, i lavoratori del ferro sono indipendenti dai magazzini regi, poich\u00e9 possono approvvigionarsi facilmente dei minerali del ferro, i cui giacimenti sono diffusi in tutti i Paesi che affacciano sul Mediterraneo. La lotta di questo \"moderno\" artigiano coincide in gran parte con la lotta per l'affermazione politica di comunit\u00e0 di nuovo tipo, la cui decentralizzazione rispetto a poteri centrali del re e del sacerdozio tipicamente orientali \u00e8 caratteristica di fondo. Tali comunit\u00e0 sono caratterizzate anche dalle piccole dimensioni: una forma di commercio snello, soprattutto marittimo, consente a queste nuove realt\u00e0 politiche di sopravvivere anche senza avere alle spalle un consistente apparato burocratico o un territorio vasto. \u00c8 sulla base del commercio del ferro, agevolato dall'uso della moneta, che popoli piccoli come quello greco o quello fenicio riescono, nella prima met\u00e0 del I millennio a.C., a imporsi sulla scena mediterranea. L'impero persiano rappresenta l'ultimo rappresentante della forma di Stato tradizionalmente orientale.\nLa storia di Prometeo, che trafuga il fuoco al dio Zeus e lo consegna agli uomini, \u00e8 la trasposizione in mito della nuova metallurgia. Tale rivoluzione viene valutata in modi opposti gi\u00e0 tra gli antichi Greci. Secondo il poeta Esiodo, attivo all'inizio del VII secolo a.C., la nuova tecnologia rappresenta l'abbattimento di un complesso di valori che tengono l'uomo e la natura insieme, e apre ad una decadenza. Prometeo, all'opposto, \u00e8 giudicato dal tragediografo Eschilo, attivo all'inizio del V secolo a.C., come vittima dell'invidia degli d\u00e8i e la metallurgia apre ad una illimitata fase di nuova potenza.\nIl paesaggio greco.\nLa penisola greca e le isole egee sono territori prevalentemente aridi. La penisola \u00e8 caratterizzata da alture brusche, mentre mancano bacini fluviali o pianure rilevanti. Ne deriva una cronica insufficienza alimentare ed una difficolt\u00e0 nelle comunicazioni interne, che \u00e8 anche un ostacolo diretto ad ogni intento di unificazione politica. Di qui la tensione dei Greci verso il mare: tutte le citt\u00e0 greche, con le notevoli eccezioni di Tebe e Sparta, sono citt\u00e0 portuali, com'\u00e8 il caso di Atene e Corinto sulla penisola, di Mileto ed Efeso in Asia minore, o delle isole di Samo e Chio (poco distanti dalle coste anatoliche). Quanto precede non pu\u00f2 essere revocato in dubbio. E\u2019 importante chiarire, per\u00f2, che la conformazione oro-topografica della Grecia non fu la causa determinante o, quanto meno, non fu l\u2019unica causa, che determin\u00f2 i Greci a spingersi verso Occidente. La colonizzazione greca dell\u2019ovest terrestre fu causata da una serie di concause di cui enunceremo le pi\u00f9 efficienti. Naturalmente, quando parliamo di colonizzazione dell\u2019Occidente, intendiamo riferirci non certo ai singoli e sporadici trasferimenti degli Ellenici verso ovest (fenomeno, questo, che cominci\u00f2 a verificarsi prima ancora che gli accadimenti assumessero una connotazione storica riscontrata dai documenti e dai reperti archeologici e, dunque, in epoca preistorica, a seguito dei quali ultimi cominciarono ad essere dedotte le prima emporie in cui venivano scambiati vari tipi di beni materiali), ma intendiamo richiamare quell\u2019ininterrotto trasferimento etnico, programmato e pianificato a livello politico, tramite il quale ebbero a verificarsi vere e proprie trasfusioni demografiche dalla Grecia alla penisola italiana. A seguito di ci\u00f2, la fondazione delle emporie si convert\u00ec nella deduzione di vere e proprie colonie (apoichie=letteralmente lontano da casa), che divennero cos\u00ec opulente e floride da surclassare la stessa Madre Patria, tanto da essere chiamate Megale Ellas, la Grande Grecia. Come si \u00e8 accennato sopra il fenomeno fu prodotto da una serie di concause storicamente accertate. Ci riferiamo al potere attrattivo della notevole abbondanza, sia nel Meridione della penisola italiana, sia nella parte insulare, di materiali pregiati come, tanto per fare un esempio, il sale (indispensabile, sia in tempi di pace, che nelle spedizioni militari, per la conservazione degli alimenti deperibili), l\u2019allume (efficacissimo, in un\u2019epoca storica nella quale tutte le armi erano \"da punta e taglio\", quali emostatico), lo zolfo (anch\u2019esso indispensabile per ottenere l\u2019innalzamento della temperatura del fuoco necessario per la lavorazione dei materiali ferrosi), l\u2019ossidiana (che veniva utilizzata per la realizzazione di strumenti e oggetti ornamentali) ecc.ecc. La causa, per\u00f2, che determin\u00f2 la maggiore incidenza verso l\u2019emigrazione \u00e8 da ricercarsi nelle condizioni sociali in cui versava la stragrande maggioranza delle popolazioni delle poleis e ci\u00f2, non certo, come molti sostengono, a causa della montuosit\u00e0 della regione ellenica che procustizzava l\u2019agricoltura (si ponga mente al dato storico secondo cui le maggiori e pi\u00f9 floride apoichie greche sono state allocate nelle montuosissime Calabria, Basilicata e Sicilia ionica), ma da cause sociali riferibili a svariati fattori come, ad esempio: la concentrazione delle ricchezze agricole, nelle mani di pochissimi latifondisti (detti ippobatoi=domatori di cavalli) in dipendenza della sperequata distribuzione delle terre coltivabili; l\u2019aumento della popolazione residente; l\u2019aumento della criminalit\u00e0 legata a cause e concause non solo socio-politiche, nonch\u00e9 l\u2019abbassamento delle soglie individuali dei fattori criminoresistenti. A questo quadro, consegu\u00ec l'indirizzo politico delle Citt\u00e0-Stato che favoriva le imprese coloniali concedendo incentivazioni di ogni tipo giungendo a sponsorizzare l\u2019armamento delle pentecontere pur di liberarsi degli elementi pi\u00f9 turbolenti e pericolosi del demos in riferimento all\u2019ordine pubblico interno. (Cfr. M. Manfredi-Gigliotti, \"Gli animali non ridono\", Yorick Editore 2001). \nL'Occidente nell'immaginario greco.\nPrima di colonizzare l'Occidente, quella parte di mondo era, nella percezione greca, avvolta in un alone di mito. In Occidente i Greci collocarono molte delle vicende tramandate sul ritorno dalla Guerra di Troia (Odisseo, Diomede, Filottete, Nestore) e molte localit\u00e0 d'Occidente, poi colonizzate, vengono mitizzate: Scilla e Cariddi abitano lo stretto di Messina; in Sicilia sono posti i buoi del Sole, i Ciclopi e i Lestrigoni; nel Golfo di Napoli gli scogli delle sirene; l'Etna \u00e8 la fucina di Efesto. In Occidente sono collocate anche alcune imprese di Diomede ed Antenore (in Adriatico), di Eracle di ritorno da Eritea e ad Eracle \u00e8 attribuita la fondazione di un santuario di Hera Lacinia presso Crotone, per espiare l'uccisione dell'eroe eponimo (Crotone, figlio di Eaco); alla saga degli Argonauti \u00e8 legata la fondazione di un santuario a Hera alla foce del fiume Sele, in Campania; di Minosse si dice sia stato ucciso da Cocalo in Sicilia, dove si era recato per dare la caccia a Dedalo.\nAdeguata collocazione mitica ottiene anche Tartesso, emporio gi\u00e0 frequentato dai Fenici e menzionato anche nella Bibbia, e in cui i Greci acquistavano argento, ambra e stagno, che vi giungevano fin dal Nord Europa. E la stessa Etruria, anch'essa fonte di approvvigionamento di minerali, veniva connessa da Esiodo (\"Teogonia\", 1011-1016) alla genealogia greca, con Agrio e Latino, mitici primi re rispettivamente di Alba Longa e di Lavinio, indicati come figli di Odisseo e della maga Circe. E le \"isole sacre\" () citate da Esiodo sarebbero l'Elba e le altre isole dell'arcipelago toscano. Esistono poi tradizioni che attribuiscono origini arcadi agli antichi abitanti del Lazio (come l'Evandro ricordato nell'\"Eneide\") o ad alcuni popoli italici, come gli Enotri e gli Iapigi.\nLa colonizzazione in et\u00e0 storica.\nLa precolonizzazione.\nA partire dall'XI secolo a.C. sembrano diradarsi i contatti dei Greci con l'Occidente, fino a forse scomparire del tutto.\nHa preso sempre pi\u00f9 piede tra gli studiosi l'idea che, prima del periodo delle colonizzazioni vere e proprie, vi sia stata una fase, detta di \"precolonizzazione\", condotta non da spedizioni organizzate dalle \"metropoleis\", ma da singoli esploratori e mercanti recatisi in Occidente. Tale fase di precolonizzazione pu\u00f2 essere datata tra la fine del IX e gli inizi dell'VIII secolo a.C. A testimoniare di questi nuovi contatti sono ceramiche di tardo stile geometrico di provenienza euboica, cicladica e corinzia, cui corrispondono imitazioni indigene.\nSarebbe stato in questa secolare fase di avvicinamento ed esplorazione dell'Occidente che i Greci diedero corpo ad una serie di descrizioni di un mondo nuovo, anche se limitate alle coste. Man mano che i Greci presero a conoscere meglio venti e rotte verso l'Occidente, avviarono una fase insediamentale: si tratta inizialmente di meri empori, non di citt\u00e0, certo non autonomi dalla madrepatria e dipendenti, per quanto riguarda la sussistenza, dalle popolazioni locali, che appartenevano, in quell'epoca, all'orizzonte dell'et\u00e0 del ferro.\nCom'\u00e8 possibile ricavare dai processi evolutivi delle comunit\u00e0 indigene prossime alla costa, appare rafforzata la tesi secondo cui i Greci prediligessero la navigazione di cabotaggio.\nLe fondazioni.\n\u00c8 possibile riscontrare un preciso criterio nella scelta dei luoghi da colonizzare da parte dei Greci: innanzitutto, si cerca di installarsi in quelle aree dove \u00e8 possibile incontrare minore concorrenza (sostanzialmente relativa alle colonie commerciali fenicie, che hanno in Cartagine, fondata intorno alla fine del IX secolo a.C., il centro dominante). Sono inoltre evitate le zone collinari o montuose e soprattutto non si cerca di mettere insieme una continuit\u00e0 di dominio, tanto che la colonizzazione avviene a macchia di leopardo e solo sulle coste, e ci\u00f2 nonostante l'evidente superiorit\u00e0 tecnologica e militare dei Greci sulle popolazioni indigene. N\u00e9 si cercano le pianure pi\u00f9 vaste: si prediligono piuttosto ristretti bacini prossimi alla costa. \u00c8 possibile immaginare che alla base di questo tipo di approccio abbia contato la precedente esperienza della \"polis\" originaria, in cui il paesaggio della campagna non \u00e8 sottomesso, ma integrato al contesto urbano. La colonizzazione d'Occidente esporta dunque un concetto di \"polis\" che non \u00e8 solo da intendersi come istituto giuridico, politico e militare, ma anche forma di popolamento. I bacini circoscritti, con i loro terreni argillosi e sabbiosi, soddisfacevano l'esigenza dei Greci di esportare le coltivazioni tradizionali: cereali, olio e vite. I territori dell'interno, pi\u00f9 difficili da coltivare, vennero lasciati alle popolazioni indigene.\nGi\u00e0 verso la fine del VII secolo a.C., quando la fase di espansione coloniale \u00e8 prossima a concludersi, i Greci, se da tempo avevano compreso che la Sicilia \u00e8 un'isola, non avevano ancora potuto verificare che l'Italia \u00e8 una penisola. Che la conoscenza di Italia e Sicilia fosse tra i Greci limitata alle coste \u00e8 anche il risultato del fatto che la colonizzazione non condusse ad un sistematico interesse alla creazione di una rete stradale: le comunicazioni tra le diverse colonie avvenivano fondamentalmente via mare. \u00c8 nella seconda met\u00e0 del VII secolo a.C. che i Greci, in cerca di sbocchi commerciali, diedero vita a diverse subcolonie nel basso Tirreno: ci\u00f2 concorse alla completa ellenizzazione dell'Italia meridionale (fondazione di Laos, Poseidonia, Medma e Metauro) e ad una forma di controllo pi\u00f9 intensa."}
{"id": "5306405", "revid": "1543377", "url": "https://it.wikipedia.org/wiki?curid=5306405", "title": "Federazione di baseball della Repubblica Dominicana", "text": "La Federazione dominicana di baseball (spa. \"Federaci\u00f3n Dominicana de B\u00e9isbol\") \u00e8 un'organizzazione fondata per governare la pratica del baseball e del softball nella Repubblica Dominicana.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306422", "revid": "110157", "url": "https://it.wikipedia.org/wiki?curid=5306422", "title": "Federazione di baseball dell'Ecuador", "text": "La Federazione ecuadoriana di baseball (spa. \"Federaci\u00f3n Ecuatoriana de B\u00e9isbol\") \u00e8 un'organizzazione fondata nel 1990 per governare la pratica del baseball e del softball in Ecuador.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306426", "revid": "1543377", "url": "https://it.wikipedia.org/wiki?curid=5306426", "title": "Federazione di baseball di El Salvador", "text": "La Federazione salvadoregna di baseball (spa. \"Federaci\u00f3n Salvadore\u00f1a de B\u00e9isbol\") \u00e8 un'organizzazione fondata per governare la pratica del baseball e del softball in El Salvador.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306429", "revid": "1305772", "url": "https://it.wikipedia.org/wiki?curid=5306429", "title": "Galiani", "text": ""}
{"id": "5306431", "revid": "287204", "url": "https://it.wikipedia.org/wiki?curid=5306431", "title": "Federazione di baseball del Guatemala", "text": "La Federazione guatemalteca di baseball (spa. \"Federaci\u00f3n Nacional de B\u00e9isbol Guatemala\") \u00e8 un'organizzazione fondata per governare la pratica del baseball e del softball in Guatemala.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306440", "revid": "1305772", "url": "https://it.wikipedia.org/wiki?curid=5306440", "title": "Guglielmo d'Aquitania (disambigua)", "text": "Col termine di Guglielmo d'Aquitania si possono identificare numerosi personaggi storici, e tra questi"}
{"id": "5306443", "revid": "125674230", "url": "https://it.wikipedia.org/wiki?curid=5306443", "title": "Pap\u00e0 Pacifico", "text": "Pap\u00e0 Pacifico \u00e8 un film del 1954 diretto da Guido Brignone.\nIl titolo del film riprende l'omonimo brano musicale presentato da Nilla Pizzi e Teddy Reno al Festival di Sanremo l'anno precedente.\nTrama.\nLuisella Ceccacci, figlia di Augusto, vetturino di modesti mezzi, \u00e8 cassiera in una rosticceria. La ragazza conosce casualmente Carlo Torquati, inventore di giocattoli e scrittore di canzoni, disinvolto quanto altrettanto povero, e finisce per accettarne la corte. Ma un giorno Augusto apprende che una sua vecchia zia, Agnese, nota usuraia, \u00e8 stata assassinata, lasciandolo erede di quattrocento milioni e rendendolo da un giorno all'altro milionario. Luisella si adegua rapidamente al cambio di status atteggiandosi da signora, snobbando l'affetto di Carlo e puntando al matrimonio con un presunto barone di Pontenero, in realt\u00e0 spiantato. Torquati, dopo aver tentato invano di rivedere Luisella che gli si nega ripetutamente, si presenta a casa del sor Augusto ricattandolo con un testamento che lo priverebbe dell'eredit\u00e0, e cercando di ostacolare la relazione di Luisella con il barone. Intanto la polizia fa indagini per scoprire l'assassino di Agnese e, dopo mesi di ricerche, arresta il pittore Dodi, fino a quel momento senza fortuna, che all'epoca dell'assassinio ne era stato sospettato. Mentre Dodi \u00e8 in carcere viene allestita una mostra dei suoi dipinti, che ha molto successo. Il processo sembra condannare il pittore, quando ad un tratto si scopre il vero assassino dell'usuraia e l'artista viene riconosciuto innocente. Carlo, divenuto nel frattempo ricco in seguito al successo della sua canzone \"Pap\u00e0 Pacifico\", difende Luisella dai prepotenti approcci del marchese, e la \"convince\" ad accettarlo in matrimonio."}
{"id": "5306449", "revid": "1305772", "url": "https://it.wikipedia.org/wiki?curid=5306449", "title": "Galliani", "text": ""}
{"id": "5306454", "revid": "110157", "url": "https://it.wikipedia.org/wiki?curid=5306454", "title": "Federazione di baseball della Guyana", "text": "La Federazione guyanese di baseball (eng. \"Guyana Baseball League\") \u00e8 un'organizzazione fondata nel 2011 per governare la pratica del baseball e del softball in Guyana.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306466", "revid": "1543377", "url": "https://it.wikipedia.org/wiki?curid=5306466", "title": "Federazione di baseball e softball di Haiti", "text": "La Federazione haitiana di baseball e softball (fra. \"Association Ha\u00eftienne de Baseball et de Softball\") \u00e8 un'organizzazione fondata per governare la pratica del baseball e del softball ad Haiti.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306467", "revid": "149466", "url": "https://it.wikipedia.org/wiki?curid=5306467", "title": "Otger di Danimarca", "text": ""}
{"id": "5306469", "revid": "585241", "url": "https://it.wikipedia.org/wiki?curid=5306469", "title": "Stalin", "text": ""}
{"id": "5306474", "revid": "1543377", "url": "https://it.wikipedia.org/wiki?curid=5306474", "title": "Federazione di baseball dell'Honduras", "text": "La Federazione honduregna di baseball (spa. \"Federaci\u00f3n Hondure\u00f1a de B\u00e9isbol\") \u00e8 un'organizzazione fondata per governare la pratica del baseball e del softball in Honduras.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306478", "revid": "304744", "url": "https://it.wikipedia.org/wiki?curid=5306478", "title": "La valle delle bambole (film 1981)", "text": ""}
{"id": "5306481", "revid": "1543377", "url": "https://it.wikipedia.org/wiki?curid=5306481", "title": "Federazione di baseball della Giamaica", "text": "La Federazione giamaicana di baseball (eng. \"Jamaica Baseball Association\") \u00e8 un'organizzazione fondata per governare la pratica del baseball e del softball in Giamaica.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306494", "revid": "287204", "url": "https://it.wikipedia.org/wiki?curid=5306494", "title": "Federazione di baseball del Messico", "text": "La Federazione messicana di baseball (spa. \"Federaci\u00f3n Mexicana de B\u00e9isbol\") \u00e8 un'organizzazione fondata per governare la pratica del baseball e del softball in Messico.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306496", "revid": "1543377", "url": "https://it.wikipedia.org/wiki?curid=5306496", "title": "Federazione di baseball del Nicaragua", "text": "La Federazione nicaraguense di baseball (spa. \"Federaci\u00f3n Nicarag\u00fcense de B\u00e9isbol\") \u00e8 un'organizzazione fondata per governare la pratica del baseball e del softball in Nicaragua.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306499", "revid": "594360", "url": "https://it.wikipedia.org/wiki?curid=5306499", "title": "Krystal (cantante)", "text": "Biografia.\nKrystal nacque con il nome di Chrystal Soo Jung a San Francisco, California, dove la sua famiglia era emigrata negli anni ottanta. Durante una vacanza in Corea del Sud nel 2000, lei e la sorella maggiore Jessica furono notate dall'agenzia di talenti S.M. Entertainment, che la scrittur\u00f2 per un'apparizione nel video musicale di \"Wedding March\" degli Shinhwa. L'agenzia propose a entrambe un contratto come idol, ma i suoi genitori rifiutarono l'offerta a causa della sua giovane et\u00e0, permettendo solo a sua sorella di unirsi alla compagnia, debuttando come membro delle Girls' Generation. In seguito, le sorelle Jung apparvero insieme a molti eventi.\nNel 2002, Krystal inizi\u00f2 a comparire nelle pubblicit\u00e0 televisive: la prima fu per l'azienda Lotte con l'attrice Han Ga-in. Nel 2006, i genitori le permisero infine di entrare alla S.M. Entertainment, che la allen\u00f2 per tre anni nella danza fino al debutto con le f(x) nel 2009. Dopo essersi trasferita in Corea del Sud, Krystal frequent\u00f2 la Korea Kent Foreign School, poi si diplom\u00f2 alla Hanlim Performing Arts High School il 7 febbraio 2013. In seguito si iscrisse al corso di Teatro dell'Universit\u00e0 di Sungkyunkwan.\nCarriera.\nKrystal debutt\u00f2 come membro del girl group f(x) nell'agosto 2009; quello stesso anno, lei e la compagna di gruppo Luna duettarono nel brano \"Hard but Easy\" per la colonna sonora della serie \"Cheonhamujeok ipyeonggang\" (\"Invincible Lee Pyung-kang\"). A partire da marzo 2010, Krystal apparve in una serie di videoclip intitolata \"Melody Project\", interpretando una studentessa innamorata del proprio insegnante; per il medesimo progetto registr\u00f2 il brano solista \"Melody\". In seguito, condusse il programma musicale \"The M-Wave\" insieme a Thunder degli MBLAQ e apparve nella seconda stagione del variet\u00e0 \"Dream team sijeun\" (\"Let's Go Dream Team\"). A luglio, debutt\u00f2 come attrice facendo un cameo nella sitcom \"Bolsurok aegyomanjeom\" (\"More Charming by the Day\"), per il quale ricevette il premio come miglior esordiente in una commedia agli MBC Entertainment Award. Durante il 2010, Krystal pubblic\u00f2 due nuove colonne sonore, \"Spread its Wings\" per \"Gongbu-ui sin\" (\"Master of Study\") con Luna e Amber e \"Calling Out\" per \"Cinderella eonni\" (\"Cinderella's Sister\") con Luna.\nL'anno successivo, fu la volta del brano \"Because of Me\" per il drama \"Sign\" e di un duetto con Leeteuk dei Super Junior dal titolo \"Grumbling\". Partecip\u00f2 e vinse lo show di pattinaggio artistico \"Kiss &amp; Cry\" ideato da Kim Yuna. Al termine dell'anno, apparve in \"High kick! - Jjarb-eun dari-ui yeokseup\" (\"High Kick! - Revenge of the Short Legged\"), interpretando il ruolo di Ahn Soo-jung, una ragazza superficiale dai sentimenti poco profondi. Nel 2012, lei e la sorella Jessica registrarono il duetto \"Butterfly\" per la colonna sonora del drama \"Areumda-un geudae-ege\" (\"To the Beautiful You\"), mentre nel 2013 ottenne un ruolo secondario nella serie \"Sangsokjadeul\" (\"The Heirs\"). Il suo personaggio, una ragazza ricca e viziata ma dal cuore buono, gener\u00f2 reazioni positive da parte degli spettatori.\nNel 2014, Krystal entr\u00f2 nel gruppo SM the Ballad, formato dalla S.M. Entertainment nel 2010. Nel loro secondo EP \"Breath\", duett\u00f2 con Chen degli EXO per \"When I Was... When U Were...\" e con Max Changmin dei TVXQ per la versione giapponese di \"Breath\". A marzo, fece un'apparizione nella sitcom \"Gamjabyeol 2013QR3\" (\"Potato Star 2013QR3\"); in seguito pubblic\u00f2 \"Say Yes\" per la colonna sonora del film \"Make Your Move\", una collaborazione con Jessica e Kris, precedentemente membro degli EXO. A giugno, lei e la sorella ebbero un proprio reality show, \"Jessica &amp; Krystal\", che raccont\u00f2 la loro vita privata. Segu\u00ec il primo ruolo da protagonista nel drama \"Naegen neomu sarangseureo-un geunyeo\" (\"My Lovely Girl\"), per il quale cant\u00f2 \"All Of A Sudden\".\nDiscografia.\n\"Di seguito, le opere di Krystal come solista. Per le opere con le f(x) e gli SM the Ballad, si veda Discografia delle f(x) e Discografia degli SM the Ballad.\"\nVideografia.\nOltre che nei videoclip delle f(x), degli SM the Ballad e in quello di \"Melody\", Krystal \u00e8 apparsa anche nei seguenti video:"}
{"id": "5306500", "revid": "767487", "url": "https://it.wikipedia.org/wiki?curid=5306500", "title": "Winners of the Wilderness", "text": "Winners of the Wilderness \u00e8 un film muto del 1927 diretto da W. S. Van Dyke. La storia, ambientata all'epoca della guerra franco-indiana offre l'occasione di un affresco storico della battaglia del 1755 in cui perse la vita il generale Edward Braddock, comandante delle truppe britanniche che avevano cercato di prendere il francese Fort Duquesne, battaglia a cui prese parte anche un giovane George Washington.\nProduzione.\nIl film fu prodotto dalla Metro-Goldwyn-Mayer (MGM) con il titolo di lavorazione \"Braddock\u2019s Defeat\".\nLa scena culminante del film, quella della campagna militare britannica del 1755 conosciuta come \"Braddock\u2019s Defeat\", fu messa in scena al Griffith Park di Los Angeles. Le riprese erano iniziate quella settimana: circa un migliaio di uomini parteciparono alla sequenza, inclusi attori vestiti da soldati del XVIII secolo degli eserciti britannici, francesi e coloniali americani e numerosi altri che interpretavano i nativi americani, alcuni dei quali probabilmente autentici. Le riprese iniziarono la mattina presto e durarono fino al tramonto, quando \"pi\u00f9 di due tonnellate di polvere nera erano state sparate da centinaia di moschetti.\" La battaglia, combattuta durante la guerra franco-indiana (1754-1763), prende il nome dal generale Edward Braddock, che mor\u00ec insieme a molte delle sue truppe durante un tentativo fallito di catturare Fort Duquesne nella Pennsylvania occidentale.\nIl film, girato in bianco e nero, contiene nell'ultimo rullo anche una breve sequenza in Technicolor di circa due minuti quando i due protagonisti Tim McCoy e Joan Crawford giungono ad Alexandria, in Virginia, e scendono dalla carrozza.\nDistribuzione.\nIl copyright del film, richiesto dalla Metro-Goldwyn-Mayer Distrubuting Corp., fu registrato il 24 gennaio 1927 con il numero LP23585.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche degli Stati Uniti il 15 gennaio 1927. A New York, fu poi presentato al Loew\u2019s Theatre il 12 marzo 1927.\nNel Regno Unito, si tenne la prima a Londra il 24 febbraio 1927, facendolo poi uscire nelle sale il 9 gennaio 1928. Distribuito internazionalmente, usc\u00ec anche in Danimarca (4 novembre 1927 con il titolo \"\u00d8demarkens Sejrherrer\"), in Svezia (30 gennaio 1928 come \"Den maskerade ryttaren\"), in Finlandia (27 febbraio 1928), in Portogallo (15 ottobre 1928 come \"A Conquista da Am\u00e9rica\"), in Spagna (come \"Por la raz\u00f3n y la fuerza\").\nConservazione.\nCopia completa della pellicola esiste in un positivo 16\u00a0mm conservata negli archivi del George Eastman House di Rochester."}
{"id": "5306502", "revid": "657000", "url": "https://it.wikipedia.org/wiki?curid=5306502", "title": "Dragon Slayer (Fairy Tail)", "text": ""}
{"id": "5306503", "revid": "110157", "url": "https://it.wikipedia.org/wiki?curid=5306503", "title": "Federazione di baseball di Panama", "text": "La Federazione panamense di baseball (spa. \"Federaci\u00f3n Paname\u00f1a de B\u00e9isbol\") \u00e8 un'organizzazione fondata nel 1944 per governare la pratica del baseball e del softball a Panama.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306507", "revid": "254059", "url": "https://it.wikipedia.org/wiki?curid=5306507", "title": "Tommaso da Vico", "text": "Biografia.\nEra un medico abitante al tempo nel rione di San Zeno. Nel 1528 fu tra le personalit\u00e0 che accolsero il nuovo vescovo di Verona Gian Matteo Giberti.\nA Tommaso da Vico si deve probabilmente la nascita del Venerd\u00ec gnoccolaro e del carnevale veronese.\nLa festa trae le sue origini da una sollevazione del popolo contro i fornai avvenuta a Verona nel 1530, allorch\u00e9 un'improvvisa inondazione dell'Adige venne accompagnata dal sacco delle truppe dei Lanzichenecchi nel veronese, che port\u00f2 una terribile carestia. Per sedare la popolazione affamata vennero eletti alcuni probi cittadini, tra i quali il medico Tommaso da Vico, affinch\u00e9 provvedessero a sfamare la cittadinanza con i proventi dei dazi sulle castagne e sulle olive. Questo episodio prese il nome di \"gnoccolare\" ed avvenne l'ultimo venerd\u00ec di carnevale, giorno in cui vennero distribuiti pane, vino, farina, burro e formaggio nella piazza San Zeno del popoloso quartiere cittadino. Si era soliti utilizzare come desco per i poveri la lastra di marmo che copriva l'accesso al sepolcro del re Pipino, figlio di Carlo Magno, morto nell'810 e forse tumulato nel prato che separava la basilica di San Zeno e la chiesa di San Procolo. Il da Vico lasci\u00f2 un legato nel suo testamento affinch\u00e9 annualmente quel venerd\u00ec si acquistassero generi alimentari per il popolo. \nIn quel documento si scrisse che, alla sua morte avvenuta nel 1531, fosse sepolto di fronte al desco dei poveri. Ancora oggi, sul fianco della chiesa di San Procolo, \u00e8 visibile la sua arca sormontata da un busto in marmo con un epitaffio che recita: \"Thomas Vicus Philosoph, Medicus et inter rarissimos praeclarus, hic et in his se jussit claudi lapidibus hoc asserens si vixi, resurgam. anno MDXXXI\".\nIl comune di Verona ha dedicato una via a Tommaso da Vico nel borgo nat\u00eco."}
{"id": "5306509", "revid": "1543377", "url": "https://it.wikipedia.org/wiki?curid=5306509", "title": "Federazione di baseball del Per\u00f9", "text": "La Federazione peruviana di baseball (spa. \"Federaci\u00f3n Deportiva Peruana de B\u00e9isbol\") \u00e8 un'organizzazione fondata per governare la pratica del baseball e del softball in Per\u00f9.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306510", "revid": "838137", "url": "https://it.wikipedia.org/wiki?curid=5306510", "title": "Raja'i Ayed", "text": "Carriera.\nGioca nel campionato giordano con l'Al-Wehdat; dal 2014 fa parte della nazionale di calcio giordana, con cui ha partecipato inoltre alla Coppa d'Asia 2015."}
{"id": "5306511", "revid": "110157", "url": "https://it.wikipedia.org/wiki?curid=5306511", "title": "Coppa di Russia 2014 (pallavolo maschile)", "text": "La Coppa di Russia 2014 si \u00e8 svolta dal 9 settembre al 28 dicembre 2014: al torneo hanno partecipato 27 squadre di club russe e una bielorussa e la vittoria finale \u00e8 andata per la quarta volta allo Zenit-Kazan.\nRegolamento.\nSono state ammesse al torneo 14 squadre di Superliga, 12 di Vys\u0161aja Liga A, una di Vys\u0161aja Liga B e una rappresentante del campionato bielorusso, il Volejbol'nyj Klub Minsk. Le squadre sono state divise in cinque gruppi, rispettando un criterio geografico, e si sono affrontate in gare di andata e ritorno; Volejbol'nyj klub Zenit-Kazan', Volejbol'nyj klub Dinamo Moskva e Volejbol'nyj klub Lokomotiv Novosibirsk sono stati ammessi alla fase successiva indipendentemente dai risultati, visto l'alto numero di giocatori ceduti alla nazionale per il campionato mondiale 2014, mentre il Volejbol'nyj Klub Dagestan ha sostituito il Volejbol'nyj klub Samotlor, ritirato dalla competizione. Le diciassette formazioni qualificate sono state a loro volta inserite in quattro raggruppamenti, che hanno decretato le partecipanti alla \"final-six\" disputata a Belgorod dal 23 al 28 dicembre 2014; il Volejbol'nyj klub Zenit-Kazan' vi \u00e8 stato ammesso d'ufficio nonostante sul campo non avesse raggiunto la qualificazione, mentre il Volejbol'nyj klub Belogor'e \u00e8 stato esentato dagli incontri e ha usufruito di una \"wild card\"."}
{"id": "5306513", "revid": "110157", "url": "https://it.wikipedia.org/wiki?curid=5306513", "title": "Federazione di baseball di Porto Rico", "text": "La Federazione portoricana di baseball (spa. \"Federaci\u00f3n de Beisbol de Puerto Rico\") \u00e8 un'organizzazione fondata nel 1951 per governare la pratica del baseball e del softball a Porto Rico.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306514", "revid": "74801", "url": "https://it.wikipedia.org/wiki?curid=5306514", "title": "Contea di Spello e di Bettona", "text": "La contea di Spello e di Bettona fu un feudo pontificio concesso a Giampaolo I Baglioni dal papa Leone X nel 1516 e durato per 132 anni fino al 1648. Si estendeva tra il Subasio, le pendici dei monti Martani, parte della valle Umbra, lungo il fiume Chiascio. La famiglia Baglioni amministr\u00f2 questo territorio per un secolo dopo la fine del loro dominio \"occulto\" su Perugia (1438-1540). Braccio da Montone aveva gi\u00e0 conferito, nel 1416, a Malatesta I la signoria di Cannara, estesasi poi, per disposizione papale, a Spello e Bettona.\nStoria.\nL'insigne famiglia dei Baglioni, oltre alla signoria su Perugia, decaduta e riassorbita dallo Stato della Chiesa, fu dunque titolare della contea di Spello e di Bettona. Questi due antichi e grossi borghi, di origine romana ed etrusca, furono amministrati da tre generazioni baglionesche, con il diritto di \"mero et mixto imperio\", ovvero la capacit\u00e0, assai ricercata e blandita, di gestire la giurisdizione civile e penale, nonch\u00e9 l'obbligo di corrispondere annualmente \"una libbra di cera\", come omaggio feudale alla Santa Sede, il 29 giugno, ricorrenza di san Pietro.\nI conti venivano rappresentati in Bettona e a Spello da un vicario o luogotenente: nel 1519 Giampaolo I (1470-1520) eman\u00f2 gli statuti al fine di regolamentare la vita dei sudditi in campo pubblico e privato. Il Papa Medici Leone X, figlio di Lorenzo il Magnifico, che gli aveva conferito il rango comitale con territorio, lo revoc\u00f2, per\u00f2, nel 1524, al successore Malatesta IV (1491-1531) che lo riebbe nel 1528 per volere di Clemente VII.\nIn questo periodo esistevano nella zona pochissimi feudi pontifici: il marchesato di Castiglione del Lago, il ducato di Salci, il marchesato di Montoro, la contea di Sterpeto e la contea di Civitella Ranieri.\nNel periodo tra il 1533 e il 1559 la contea ritorn\u00f2 di nuovo alla Reverenda Camera Apostolica, nonostante i tentativi di Rodolfo II (1512-1554) per mantenerla, per essere poi restituita, appunto nel 1559, da Pio IV. Il pontefice decise tuttavia di differenziare il residuo possedimento degli antichi signori di Perugia assegnando ad Astorre II (1526-1571) e ad Adriano II (1526-1574) Spello e Bastia, a Giampaolo II (1552-1608) e al piccolo fratello Rodolfo \"il postumo\" (1554-1596) Bettona e terre limitrofe.\nLa cosiddetta \"\"contea vecchia\" comprendeva: Spello (sede del conte e dell'organo esecutivo), Collepino (residenza estiva), Bastia (fino al 1580), Cannara, Limigiano, Castelbuono e Cantalupo. La \"contea nuova\"\", invece, annoverava: Bettona (vi esercitavano il proprio ufficio il luogotenente del conte e il titolare della chiesa madre di Santa Maria Maggiore), Collemancio (dimora estiva) e Colle. Il feudo si ampli\u00f2 con Graffignano (presso Viterbo), San Venanzo e Collelungo nell'orvietano, localit\u00e0 costituenti l'eredit\u00e0 di Monaldesca Monaldeschi, moglie di Malatesta IV.\nIl conte risiedeva nel palazzo a Spello (nell'odierna piazza della Repubblica), il vicario e il feudatario (quando vi capitava) nel gentilizio edificio, dotato di rigogliosi giardini, a Bettona (vi mor\u00ec Malatesta IV). In caso di assedio si rifugiava nella rocca spellana. La linea baglionesca cadetta, detta \"di Bettona\", discendente da Oddo Lodovico e Braccio I, si estinse nel 1648 con Malatesta V (1611-1648), figlio di Giampaolo II e di Giulia Baglioni, e il feudo fu annesso allo Stato Pontificio per disposizione del papa Innocenzo X. L'ultimo conte sovrano (era anche vescovo di Assisi), cosciente della fine della stirpe, si firmava \"\"ultimus ex suis\": i suoi due fratelli, Orazio III e Adriano, morirono, infatti, nel 1611 e nel 1622.\nI Baglioni contribuirono ad abbellire Spello commissionando a famosi artisti opere come la cappella Baglioni (collegiata di Santa Maria Maggiore), affrescata dal Pinturicchio secondo la volont\u00e0 del priore Troilo, appartenente alla famiglia reggente, con pavimentazione in maiolica (1566) realizzata dal \"frate\" di Deruta. Rocco di Tommaso da Vicenza vi esegu\u00ec un pregevole ciborio.\nI Baglioni avevano la tradizionale sepoltura nella basilica perugina di San Domenico, nella cripta sotto il coro (oggi segnata da una semplice lapide, quando fino all'Ottocento esistevano ancora, intorno all'abside, i monumenti sepolcrali di Malatesta IV e Orazio II, deceduto a Spello): oltre ai suddetti signori, vi furono tumulati Rodolfo III e Simonetto, fratello di Giampaolo I, fino a Malatesta V. La tomba di Adriano II si trovava a Roma in Santa Maria in Aracoeli, quella di Giampaolo nella chiesa di Santa Maria in Traspontina. Altri della prosapia (tra cui Atalanta e Grifonetto) furono interrati in San Francesco al Prato di Perugia.\nConti di Spello e di Bettona (1516-1648).\nI conti Baglioni di Spello e Bettona seguivano la numerazione dinastica dei signori di Perugia."}
{"id": "5306517", "revid": "125566201", "url": "https://it.wikipedia.org/wiki?curid=5306517", "title": "Negative Creep", "text": "Negative Creep \u00e8 un brano musicale del gruppo rock-grunge statunitense Nirvana, incluso nel loro album di debutto del 1989 \"Bleach\" su etichetta Sub Pop.\nIl brano.\nLa traccia venne scritta da Kurt Cobain parlando di se stesso in prima persona in tono autodenigratorio, definendosi un individuo \"negativo e disgustoso\" e un \"drogato\". Il brano \u00e8 stato definito la canzone grunge pi\u00f9 \"Sub Poppiana\" che la band abbia mai inciso. Il sito internet IGN la defin\u00ec \"un esempio da manuale del suono del vero grunge di Seattle\". \"Negative Creep\" \u00e8 l'unica canzone di \"Bleach\", che non termina in maniera brusca. Al contrario, sfuma nel finale, donando al tutto un'estetica da pop anni sessanta nonostante l'apparente rozzezza e brutalit\u00e0 di musica e cantato.\nLa strofa \"\u00abDaddy's little girl ain't a girl no more\u00bb\" mostra evidenti similitudini con il titolo di un brano dei Mudhoney pubblicato come B-side del singolo \"Touch Me I'm Sick\", e cio\u00e8 \"Sweet Young Thing Ain't Sweet No More\", poi incluso nella raccolta \"Superfuzz Bigmuff Plus Early Singles\". Tale citazione \u00e8 da intendersi pi\u00f9 come un omaggio che un plagio, anche se i Nirvana non menzionarono i Mudhoney nei crediti della canzone.\nLa canzone \u00e8 stata inclusa nella colonna sonora del documentario del 1996 \"Hype!\""}
{"id": "5306518", "revid": "838137", "url": "https://it.wikipedia.org/wiki?curid=5306518", "title": "Samir Raja", "text": "Carriera.\nGioca nel campionato giordano con l'Al-Wehdat; nel 2014 ha debuttato con la nazionale di calcio giordana, con cui ha partecipato inoltre alla Coppa d'Asia 2015."}
{"id": "5306519", "revid": "1543377", "url": "https://it.wikipedia.org/wiki?curid=5306519", "title": "Federazione di baseball e softball di Trinidad e Tobago", "text": "La Federazione trinidadiana di baseball e softball (eng.. \"Baseball Softball Association of Trinidad and Tobago\") \u00e8 un'organizzazione fondata per governare la pratica del baseball e del softball a Trinidad e Tobago.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306523", "revid": "1543377", "url": "https://it.wikipedia.org/wiki?curid=5306523", "title": "Federazione di baseball delle Isole Vergini americane", "text": "La Federazione americo-verginiana di baseball (eng. \"Virgin Islands Baseball Federation\") \u00e8 un'organizzazione fondata per governare la pratica del baseball e del softball nelle Isole Vergini americane.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306526", "revid": "661246", "url": "https://it.wikipedia.org/wiki?curid=5306526", "title": "Giuramento e insediamento del Presidente della Repubblica Italiana", "text": ""}
{"id": "5306528", "revid": "339392", "url": "https://it.wikipedia.org/wiki?curid=5306528", "title": "Giuramento del presidente della Repubblica Italiana", "text": ""}
{"id": "5306529", "revid": "657000", "url": "https://it.wikipedia.org/wiki?curid=5306529", "title": "Mikagura School Suite", "text": " \u00e8 una serie di light novel scritta da Last Note. e illustrata da Akina, pubblicata in otto volumi da Media Factory, sotto l'etichetta MF Bunko J, tra luglio 2013 e agosto 2016. I romanzi sviluppano la trama delle canzoni dello stesso autore, create usando come voce cantante il Vocaloid GUMI. Un adattamento manga di Sayuki \u00e8 stato serializzato sul \"Monthly Comic Gene\" di Media Factory da luglio 2013 a febbraio 2016. Un album contenente le canzoni della serie, per la maggior parte dedicate ai singoli personaggi, \u00e8 stato pubblicato il 25 febbraio 2015. Un adattamento anime, prodotto da Doga Kobo, \u00e8 stato trasmesso in Giappone tra il 6 aprile e il 22 giugno 2015.\nTrama.\nEruna Ichinomiya \u00e8 una studentessa all'ultimo anno delle medie che non ha ancora deciso quale liceo frequentare. Trascorrendo le giornate senza andare a scuola e rimanendo a casa a giocare ai videogiochi, grazie a un opuscolo dell'accademia privata Mikagura consegnatole un giorno dal cugino Shigure Ninomiya, gli occhi della ragazza vengono inaspettatamente attratti da una foto della studentessa Seisa Mikagura. Eruna, sentendosi come se fosse destino, decide di iscriversi all'accademia, scoprendo pi\u00f9 tardi che nella scuola esistono tuttavia solo club culturali, i cui rappresentanti, dotati di poteri speciali, sono costretti a scontrarsi tra di loro secondo un intenso sistema di battaglia.\nProduzione.\nLa serie ha inizialmente preso forma tramite canzoni scritte da Last Note., produttore e cantante gi\u00e0 riconosciuto nella scena musicale Vocaloid del sito giapponese Niconico. Il primo pezzo, intitolato \"H\u014dkago stride\", fu pubblicato sul sito il 1\u00ba dicembre 2012. Interpretato dal Vocaloid GUMI, il brano era accompagnato da un video illustrato da Akina, che pur dedicato principalmente alla protagonista Eruna Ichinomiya, gi\u00e0 mostrava tutti i personaggi principali della saga.\nMedia.\nLight novel.\nI volumi delle light novel, sempre scritti da Last Note. con le illustrazioni di Akina, sono stati pubblicati da Media Factory sotto l'etichetta MF Bunko J tra il 25 luglio 2013 e il 25 agosto 2016. In America del Nord i diritti sono stati acquistati da One Peace Books.\nManga.\nUn adattamento manga, scritto da Last Note. e disegnato da Sayuki, \u00e8 stato serializzato sulla rivista \"Monthly Comic Gene\" di Media Factory dal 13 luglio 2013 al 15 febbraio 2016. I vari capitoli sono stati raccolti in sei volumi \"tank\u014dbon\", pubblicati tra il 27 novembre 2013 e il 26 marzo 2016. In America del Nord i diritti sono stati acquistati sempre da One Peace Books.\nAnime.\nAnnunciato sul numero di gennaio 2015 del \"Monthly Comic Gene\" di Media Factory, un adattamento anime, prodotto da Doga Kobo e diretto da Tar\u014d Iwasaki, \u00e8 andato in onda dal 6 aprile al 22 giugno 2015. La sigla di apertura \u00e8 delle H\u014dkago Rakuen-bu (Juri Kimura, Saori \u014cnishi e Ari Ozawa), mentre quelle di chiusura sono di Juri Kimura per gli episodi 1\u20139, delle H\u014dkago Rakuen-bu per gli episodi 2\u20137 e di Ari Ozawa per l'episodio 8. La serie \u00e8 stata trasmessa in streaming in simulcast da Viewster in Italia, da Funimation in America del Nord e da Madman Entertainment su AnimeLab in Australia e Nuova Zelanda."}
{"id": "5306549", "revid": "1543377", "url": "https://it.wikipedia.org/wiki?curid=5306549", "title": "Sara Pastore", "text": "Carriera.\nSara Pastore nasce a Frauenfeld, cittadina Svizzera capoluogo del Canton Turgovia, e si appassiona al calcio fin dalla giovane et\u00e0 decidendo di iscriversi a una locale scuola calcio dove, inserita in una formazione mista, apprende i fondamentali per giocare nei campionati giovanili svizzeri assieme ai maschietti.\nNel 1997, all'et\u00e0 di 12 anni, si trasferisce con i genitori in Italia stabilendosi a Cervia dove si tessera con la locale societ\u00e0 di calcio femminile.\nNazionale.\nSara Pastore vanta quattro presenze con la Nazionale sperimentale Under-21 che il commissario tecnico Vincenzo Mirra aveva condotto in amichevoli nella prima parte degli anni duemila."}
{"id": "5306555", "revid": "287204", "url": "https://it.wikipedia.org/wiki?curid=5306555", "title": "USA Baseball", "text": "La Federazione statunitense di baseball (eng. \"USA Baseball\") \u00e8 un'organizzazione fondata nel 1978 per governare la pratica del baseball e del softball negli Stati Uniti d'America.\nPone sotto la propria egida la nazionale maschile e di softball femminile."}
{"id": "5306562", "revid": "110157", "url": "https://it.wikipedia.org/wiki?curid=5306562", "title": "Federazione di baseball del Venezuela", "text": "La Federazione venezuelana di baseball (spa. \"Federaci\u00f3n Venezolana de B\u00e9isbol\") \u00e8 un'organizzazione fondata nel 1927 per governare la pratica del baseball e del softball in Venezuela.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5306565", "revid": "852634", "url": "https://it.wikipedia.org/wiki?curid=5306565", "title": "Ren\u00e9 Panhard", "text": ""}
{"id": "5306579", "revid": "599013", "url": "https://it.wikipedia.org/wiki?curid=5306579", "title": "Jorge Couto", "text": "Carriera.\nClub.\nHa sempre giocato nel campionato portoghese, vincendolo 6 volte.\nNazionale.\nNel 1989 vince il campionato mondiale Under-20. Con la Nazionale maggiore ha collezionato 6 presenze."}
{"id": "5306581", "revid": "1573940", "url": "https://it.wikipedia.org/wiki?curid=5306581", "title": "Abrawayaomys", "text": "Abrawayaomys () \u00e8 un genere di roditori della famiglia dei Cricetidi.\nDescrizione.\nDimensioni.\nAl genere Abrawayaomys appartengono roditori di piccole dimensioni, con lunghezza della testa e del corpo tra 116 e 135\u00a0mm, la lunghezza della coda tra 85 e 133\u00a0mm e un peso fino a 55\u00a0g.\nCaratteristiche craniche e dentarie.\nIl cranio \u00e8 robusto e presenta un rostro corto e largo, la scatola cranica arrotondata e dei fori palatali relativamente grandi. Le placche zigomatiche sono larghe, mentre la regione inter-orbitale ha i bordi convergenti e lievemente arrotondati. Gli incisivi possono essere ortodonti o proodonti, i molari sono brachiodonti, ovvero con una corona bassa e l'ultimo \u00e8 notevolmente ridotto.\nSono caratterizzati dalla seguente formula dentaria:\nAspetto.\nLa pelliccia \u00e8 corta, particolarmente rigida e spinosa sul dorso. Le parti dorsali sono brunastre mentre quelle ventrali variano dal grigio al biancastro. La testa \u00e8 robusta, le orecchie sono piccole ed arrotondate. Le piante dei piedi sono provviste di sei cuscinetti carnosi, gli artigli sono parzialmente nascosti da ciuffi di peli. La coda \u00e8 pi\u00f9 corta della testa e del corpo e termina con un ciuffo di peli pi\u00f9 o meno evidente. Le femmine hanno 3 paia di mammelle. Sono privi di cistifellea.\nDistribuzione.\nIl genere \u00e8 diffuso nell'Argentina nord-orientale e nel Brasile sud-orientale.\nTassonomia.\nIl genere comprende 2 specie."}
{"id": "5306584", "revid": "1782831", "url": "https://it.wikipedia.org/wiki?curid=5306584", "title": "Caro Film", "text": "La Caro Film \u00e8 una casa di produzione e distribuzione cinematografica, fondata nel 1989 da due filmmaker Veronica Perugini e Giancarlo Sartoretto.\nIl nome \u00e8 ispirato al rapporto affettivo che hanno col cinema in s\u00e9 i due fondatori, ma anche per il costo della produzione che \u00e8 sempre elevato e quindi sempre difficile da coprire per gli indipendenti.\nIl logo \u00e8 una foca alata.\nL'azienda inizia come produzione cinematografica e si amplia pi\u00f9 tardi anche alla distribuzione. Negli anni cura il progetto NECHE mettendo in streaming molte opere indipendenti e crea il primo festival totalmente in rete il N.I.F.F. Net Independent Film Festival presso gli studi di Cinecitt\u00e0.\nStoria.\nLa Caro Film nata in origine come Ditta Individuale di Veronica Perugini produsse il primo film \"Il Teppista\", che fu presentato alla Mostra del Cinema di Venezia, nel Salon des Refus\u00e9s, una rassegna fatta nella Sala Perla a cura di un gruppo di autori in contrasto col direttore della Mostra.\nNel 1998 la Ditta Individuale si trasforma in Societ\u00e0 a responsabilit\u00e0 limitata ed inizia a produrre anche per conto terzi come produzione esecutiva.\nNel 2002 produce \"L'appuntamento\", di Veronica Bilbao La Vieja (alias Perugini), che ottiene il Premio della Stampa come Miglio Film al Festival del Cinema Indipendente di Foggia\nNel 2003 produce \"In Tram\" dell'esordiente \"Filippo Soldi\", che vince il NICE di New York nello stesso anno.\nNel 2009 cura la produzione esecutiva del film \"Dall'altra parte del mare\" di \"Jean Sarto\" (alias Giancarlo Sartoretto) che vince come Miglior Film il Santa Marinella Film Festival."}
{"id": "5306608", "revid": "709406", "url": "https://it.wikipedia.org/wiki?curid=5306608", "title": "Cellula epiteliale", "text": ""}
{"id": "5306609", "revid": "438678", "url": "https://it.wikipedia.org/wiki?curid=5306609", "title": "Driven to Destruction", "text": ""}
{"id": "5306611", "revid": "124456210", "url": "https://it.wikipedia.org/wiki?curid=5306611", "title": "Clouditalia Telecomunicazioni", "text": "Clouditalia Telecomunicazioni S.p.A. \u00e8 stata una societ\u00e0 italiana, nata nel giugno 2012, che offriva servizi di telecomunicazione e cloud computing, con particolare attenzione al settore delle piccole e medie imprese.\nStoria.\nClouditalia nasce nel 2012 con l\u2019acquisizione del ramo telecomunicazioni di Eutelia. Ha sedi ad Arezzo, Roma, Torino, Milano, Padova e Napoli, che contano oltre 230 dipendenti.\nL'azienda possiede una rete proprietaria con 15.000\u00a0km di fibra ottica sul territorio italiano, dal 2014 a 100G. Possiede, inoltre, Datacenter gemelli ad Arezzo e Roma, inaugurati nel settembre 2012, ed uno a Milano, per i servizi di cloud computing.\nIl 19 luglio 2017, Clouditalia comunica l'acquisizione di Noitel Italia S.r.l. entrando, cos\u00ec, anche nel settore della telefonia mobile e satellitare.\nDal dicembre 2018 \u00e8 controllata al 100% da IRIDEOS (fondo d\u2019investimento a maggioranza F2i, Gruppo Cassa depositi e prestiti). \nDal 1\u00ba novembre 2020 Clouditalia \u00e8 stata fusa per incorporazione in Irideos."}
{"id": "5306614", "revid": "999533", "url": "https://it.wikipedia.org/wiki?curid=5306614", "title": "E-Prix di Buenos Aires 2015", "text": "L'E-Prix di Buenos Aires 2015 \u00e8 stata la quarta prova del campionato di Formula E 2014-2015 e si \u00e8 svolta il 10 gennaio 2015. La gara \u00e8 stata vinta da Ant\u00f3nio F\u00e9lix da Costa, che conquista cos\u00ec la prima vittoria nella serie per s\u00e9 e per il team Amlin Aguri.\nPrima della gara.\nHo-Pin Tung torna al volante per il team China Racing dopo che a Punta del Este era stato sostituito da Antonio Garc\u00eda. Nel team Amlin Aguri viene confermato Salvador Dur\u00e1n al posto di Katherine Legge. Infine il team Andretti conferma Vergne e chiama al suo fianco Marco Andretti che sostituisce Matthew Brabham. A partire dal 23 dicembre 2014 Franck Montagny viene sospeso dalla FIA essendo risultato positivo alla benzoilecgonina (metabolita della cocaina), in un test antidoping effettuato a Putrajaya.\nQualifiche.\nNella sessione di qualifiche si \u00e8 avuta la seguente situazione. Jarno Trulli non ha fatto segnare alcun tempo cronometrato a causa di un impatto con le barriere durante il primo tentativo.\nGara.\nI risultati della gara sono i seguenti:"}
{"id": "5306615", "revid": "1573940", "url": "https://it.wikipedia.org/wiki?curid=5306615", "title": "Abrawayaomys chebezi", "text": "Abrawayaomys chebezi () \u00e8 un roditore della famiglia dei Cricetidi endemico dell'Argentina.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 105 e 135,6\u00a0mm, la lunghezza della coda tra 112 e 151,1\u00a0mm, la lunghezza del piede tra 28 e 33,5\u00a0mm, la lunghezza delle orecchie tra 17 e 18,5\u00a0mm e un peso fino a 50\u00a0g.\nAspetto.\nLa pelliccia \u00e8 corta e densa, particolarmente spinosa sulla schiena e la groppa. Le parti dorsali sono giallo-brunastre con la base dei peli marrone, i peli spinosi sono biancastri o trasparenti con l'estremit\u00e0 brunastra, mentre le parti ventrali sono pi\u00f9 chiare con la base dei peli grigiastra. La testa \u00e8 robusta, la parte superiore del muso \u00e8 pi\u00f9 chiara, le vibrisse sono lunghe, sottili e giallo-brunastre. Le orecchie sono piccole ed arrotondate, rivestite di corti peli dorati nella superficie interna e di peli brunastri su quella esterna. Le zampe sono biancastre, hanno lunghe dita e corti artigli parzialmente nascosti da ciuffi di peli, i piedi sono lunghi e sottili. La coda \u00e8 pi\u00f9 lunga della testa e del corpo, \u00e8 interamente brunastra, ricoperta di scaglie disposte in file di 5 anelli per centimetro e termina con un ciuffo di lunghi peli marroni scuri.\nDistribuzione e habitat.\nQuesta specie \u00e8 conosciuta soltanto nella provincia di Misiones nella parte nord-orientale dell'Argentina.\nVive nelle foreste secondarie dominate da \"Matayba elaeagnoides\", \"Begonia descoleana\" e \"Podostemun comatum\".\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "5306628", "revid": "1442080", "url": "https://it.wikipedia.org/wiki?curid=5306628", "title": "Heineken Open 2015 - Doppio", "text": "Julian Knowle e Marcelo Melo erano i detentori del titolo ma Knowle ha deciso di non partecipare mentre Melo \u00e8 sceso in campo con Maks Mirny.\nRaven Klaasen e Leander Paes hanno sconfitto in finale Dominic Inglot e Florin Mergea per 7-61, 6-4."}
{"id": "5306655", "revid": "767487", "url": "https://it.wikipedia.org/wiki?curid=5306655", "title": "Manuel Capela", "text": "Carriera.\nClub.\nHa sempre giocato nel campionato portoghese.\nNazionale.\nCon la Nazionale maggiore ha collezionato 5 presenze incassando 13 reti."}
{"id": "5306665", "revid": "132266", "url": "https://it.wikipedia.org/wiki?curid=5306665", "title": "Classe Borej", "text": ""}
{"id": "5306668", "revid": "61051", "url": "https://it.wikipedia.org/wiki?curid=5306668", "title": "Sabrina Tasselli", "text": "Carriera.\nClub.\nSi appassiona al calcio fin dalla giovane et\u00e0 decidendo di tesserarsi con la , plurititolata societ\u00e0 del calcio femminile italiano. Veste la casacca granata nelle formazioni giovanili giocando fino a raggiungere l'et\u00e0 massima per militare nel Campionato Primavera.\nLe prestazioni offerte nel campionati giovanili convincono la societ\u00e0 a inserirla nella rosa della prima squadra come secondo portiere dalla stagione 2009-2010, vice della titolare Silvia Vicenzi. Sempre quell'anno riesce a conquistare il primo trofeo della carriera, la Coppa Italia, al termine dell'edizione 2009-2010. Tasselli rimane a Reggio Emilia anche la stagione successiva quando al suo termine, a causa di problemi finanziari la societ\u00e0 decide di non iscriversi nuovamente alla Serie A preferendo ripartire dalla Serie C regionale, lasciando libere le proprie atlete.\nNell'estate 2011 passa quindi al che le offre l'opportunit\u00e0 di rimanere nel massimo campionato come vice di Chiara Marchitelli. Nella stagione 2011-2012 Tasselli fatica a trovare spazio, venendo utilizzata solo 5 volte, e alla sua conclusione decide di lasciare la societ\u00e0 friulana.\nNel calciomercato estivo 2012 si accasa al , ancora una volta come riserva del portiere titolare, la nazionale svedese St\u00e9phanie \u00d6hrstr\u00f6m. Nella stagione 2012-2013 scende in campo 8 volte su 30 incontri, 4 da titolare e altre 4 sostituendo \u00d6hrstr\u00f6m a partita iniziata. Ancora una volta, intuendo che difficilmente poteva trovare ulteriore spazio, decide di lasciare la societ\u00e0 veneta dopo una sola stagione.\nNell'estate 2013 passa alla per affiancare nuovamente Vicenzi nella stagione 2013-2014, rimanendo anche nella successiva grazie all'intenzione da parte della societ\u00e0 giallobl\u00f9 di rinnovare il \"turnover\" con Vicenzi.\nDurante il calciomercato estivo 2015 Tasselli si trasferisce all'. L'esperienza in Sardegna dura pochi mesi e gi\u00e0 nel dicembre successivo ritorna in Romagna.\nDopo una breve avventura all'estero con la squadra islandese dello , nel settembre 2016 torna in Italia nelle file del club che l'aveva lanciata, la Reggiana. Con la squadra emiliana, che nel corso della stagione 2016-2017 cambia denominazione in , ottiene da titolare la vittoria del campionato di Serie B e annessa promozione in massima categoria. Per il successivo biennio in Serie A mantiene le chiavi della porta neroverde nella prima stagione, mentre nella seconda \u00e8 scavalcata dal neoacquisto Ga\u00eblle Thalmann.\nNel luglio 2019 viene ingaggiata dalla campione d'Italia in carica, in cerca di una riserva di affidamento. Deputata a terza nel ruolo dietro alla titolare Laura Giuliani e a Doris Ba\u010di\u0107, in bianconero Tasselli trova spazio unicamente in Coppa Italia, ci\u00f2 nonostante nell'anno e mezzo trascorso a Torino partecipa da comprimaria alle vittorie di uno Scudetto e due Supercoppe italiane.\nA gennaio 2021 si trasferisce al , sempre in Serie A. La permanenza in Campania dura un solo semestre, infatti nel luglio 2021 si accasa alla .\nNazionale.\nNel 2015 viene convocata dal commissario tecnico Antonio Cabrini per la doppia amichevole che la nazionale italiana disputa il 3 dicembre a Guiyang e il 6 dicembre a Qujing con la nazionale cinese. Fa il suo debutto tra i pali nella seconda partita, rilevando Francesca Durante al 46' e subendo la rete del definitivo 0-2 per la Cina siglata all'80' da Wang Shanshan."}
{"id": "5306694", "revid": "200434", "url": "https://it.wikipedia.org/wiki?curid=5306694", "title": "Marie Fran\u00e7ois Auguste Caffarelli du Falga", "text": ""}
{"id": "5306702", "revid": "400518", "url": "https://it.wikipedia.org/wiki?curid=5306702", "title": "Pietro Schiano", "text": ""}
{"id": "5306718", "revid": "580197", "url": "https://it.wikipedia.org/wiki?curid=5306718", "title": "Silvia Vicenzi", "text": "Carriera.\nSilvia Vicenzi si appassiona al calcio fin dalla giovane et\u00e0 decidendo di tesserarsi con la Vigor Pieve, militante nel campionato UISP per poi approdare successivamente nelle giovanili del Bologna facendo il terzo portiere alla squadra militante in serie A. Colleziona convocazioni in nazionale Under 21 del CT Vincenzo Mirra e successivamente nella nazionale maggiore di Pietro Ghedin.\nLa sua carriera spicca il volo con la , plurititolata societ\u00e0 di calcio femminile con sede a Reggio Emilia.\nLe prestazioni offerte nel campionati giovanili convincono la societ\u00e0 a inserirla in rosa nella formazione titolare come secondo portiere dalla stagione 2005-2006, vice della titolare Mimma Fazio. Con la partenza di Fazio, che nell'estate 2008 firma per la , Vicenzi viene promossa titolare, rimanendo con la Reggiana fino alla stagione 2010-2011 quando al suo termine, a causa di problemi finanziari la societ\u00e0 decide di non iscriversi nuovamente alla Serie A preferendo ripartire dalla Serie C regionale lasciando libere le proprie atlete. Al termine della stagione 2009-2010 riesce a conquistare la Coppa Italia, inoltre nelle due ultime stagioni viene inserita in rosa anche Sabrina Tasselli come suo secondo, atleta che ritrover\u00e0 in seguito come compagna di squadra.\nNell'estate 2011 decide quindi di sottoscrivere un contratto con la neopromossa Riviera di Romagna che le offre l'opportunit\u00e0 di rimanere in Serie A come portiere titolare al posto di Annalisa Bagnari passata all'Imola. Colleziona l'ambita convocazione al torneo internazionale a San Paolo in Brasile con la nazionale maggiore.\nNell'estate 2013 ritrova Tasselli che la affiancher\u00e0 nella difficile stagione 2013-2014, proseguito anche nella successiva.\nNella stagione 2015-2016 approda al Chieti, ambiziosa societ\u00e0 abruzzese che con il suo arrivo imbastisce una squadra di esperienza e qualit\u00e0 che le permette di vincere il campionato nazionale di serie B e approdare alla serie A.\nPer la stagione 2021-2022 si \u00e8 trasferita al , dopo essere stata nella rosa del nella stagione precedente."}
{"id": "5306720", "revid": "1573940", "url": "https://it.wikipedia.org/wiki?curid=5306720", "title": "Abrawayaomys ruschii", "text": "Abrawayaomys ruschii () \u00e8 un roditore della famiglia dei Cricetidi endemico del Brasile.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 116 e 135\u00a0mm, la lunghezza della coda tra 85 e 116\u00a0mm, la lunghezza del piede tra 29 e 32\u00a0mm, la lunghezza delle orecchie tra 16 e 20\u00a0mm e un peso fino a 55\u00a0g.\nAspetto.\nLa pelliccia \u00e8 corta e densa, particolarmente spinosa sulla schiena e la groppa. Le parti dorsali sono giallo-grigiastre con la base dei peli grigia, i peli spinosi sono giallastri con l'estremit\u00e0 nerastra, mentre le parti ventrali sono pi\u00f9 chiare con la base dei peli grigiastra. La testa \u00e8 robusta, le vibrisse sono lunghe e sottili. Le orecchie sono relativamente grandi ed arrotondate, rivestite di corti peli scuri nella superficie interna e prive di peli su quella esterna. Le zampe sono biancastre, hanno lunghe dita e corti artigli parzialmente nascosti da ciuffi di peli chiari, i piedi sono lunghi e sottili. La coda \u00e8 leggermente pi\u00f9 corta della testa e del corpo e termina con un ciuffo di lunghi peli marroni scuri.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto negli stati brasiliani sud-orientali di Esp\u00edrito Santo, San Paolo, Minas Gerais, Santa Catarina e Rio de Janeiro.\nVive nelle foreste atlantiche e in boschi di Bamb\u00f9.\nStato di conservazione.\nLa IUCN Red List, considerato il vasto areale, la popolazione presumibilmente numerosa , classifica \"A.ruschii\" come specie a rischio minimo (LC)."}
{"id": "5306724", "revid": "767487", "url": "https://it.wikipedia.org/wiki?curid=5306724", "title": "Eddie Costa", "text": "Pianista dalla esecuzione fluida e limpida, fu anche un eccellente vibrafonista.\nBiografia.\nDopo gli studi musicali (solo di pianoforte in quanto impar\u00f2 il vibrafono da autodidatta), la sua carriera professionale inizi\u00f2 nel 1948 nel gruppo del violinista Joe Venuti.\nMilit\u00f2 in vari gruppi (ad esempio in quelli dei chitarristi Tal Farlow e Sal Salvador) per poi intraprendere una carriera in proprio, dal 1956, ma contemporaneamente affiancata dalla attivit\u00e0 di sideman in sala di registrazione.\nNel 1957 vinse un concorso indetto dalla rivista musicale \"Down Beat\" come miglior pianista e vibrafonista dell'anno.\nNegli anni 1958 e 1959 fece parte dell'orchestra di Woody Herman, registrando per proprio conto e per altri jazzisti (Bill Evans, Bob Brookmeyer, Coleman Hawkins, Shelly Manne, Curtis Fuller solo per citarne alcuni).\nMor\u00ec ancora nel pieno della sua carriera per un incidente stradale a New York."}
{"id": "5306725", "revid": "70652148", "url": "https://it.wikipedia.org/wiki?curid=5306725", "title": "Macchina della pioggia", "text": ""}
{"id": "5306751", "revid": "773636", "url": "https://it.wikipedia.org/wiki?curid=5306751", "title": "Guido Sacerdote", "text": "Biografia.\nFiglio di un farmacista, proveniente da un'agiata famiglia di origine ebraica, prosegu\u00ec l'attivit\u00e0 paterna, coltivando contemporaneamente la passione per il teatro leggero come attore e animatore di compagnie. Negli anni '50 lavor\u00f2 con l'impresario teatrale Remigio Paone che nel 1952 lo aiut\u00f2 a farsi assumere alla Rai di Milano come capo ufficio scritture della televisione ancora in fase sperimentale.\nLa televisione.\nTrasferitosi a Roma, Sacerdote rivel\u00f2 ben presto le sue doti organizzative e artistiche. Fortunato fu il suo sodalizio con Antonello Falqui, nato sin dal 1952 e sviluppatosi con la produzione di alcuni tra i pi\u00f9 importanti spettacoli della storia della televisione italiana.\nIl primo successo fu \" Buone Vacanze\" del 1958. Seguirono negli anni '60 \"Giardino d'inverno\", \"Studio Uno\", \"Biblioteca di Studio Uno\", \"Sabato Sera\" e varie edizioni di\" Canzonissima\". Lanci\u00f2 in televisione numerosi personaggi, tra cui le gemelle Kessler, scoperte al Lido di Parigi nel 1959, e Mina, gi\u00e0 affermata come cantante.\nLa radio.\nDal 1979 al 1988, anno della sua morte, Sacerdote fu autore e occasionalmente conduttore insieme a Luciano Salce ed Enrico Vaime della trasmissione radiofonica \"Black Out\"."}
{"id": "5306756", "revid": "2166030", "url": "https://it.wikipedia.org/wiki?curid=5306756", "title": "Edhem Pasci\u00e0", "text": "Biografia.\nFu il vice di Osman Nuri Pasci\u00e0 durante l'Assedio di Pleven nel 1877. Fu il comandante principale dell'esercito ottomano che sconfisse l'esercito greco sul fronte della Tessaglia durante la guerra greco-turca (1897), che si sarebbe conclusa con una decisiva vittoria turca. Edhem Pasci\u00e0 ebbe particolare successo nella battaglia di Domokos. Cattur\u00f2 Larissa e Trikala, ma altri stati europei intervennero a favore della Grecia, per il pericolo che i turchi potessero di nuovo catturare il resto della Morea. Di conseguenza, la guerra greco-turca risult\u00f2 in una situazione di stallo strategico, nonostante la vittoria militare turca sul campo. Edhem Pasci\u00e0 mor\u00ec a Costantinopoli (l'odierna Istanbul) nel 1909."}
{"id": "5306765", "revid": "71433", "url": "https://it.wikipedia.org/wiki?curid=5306765", "title": "The End of the Tour", "text": ""}
{"id": "5306767", "revid": "1543377", "url": "https://it.wikipedia.org/wiki?curid=5306767", "title": "Campionati mondiali di slittino 2003", "text": "I Campionati mondiali di slittino 2003, trentaseiesima edizione della manifestazione organizzata dalla Federazione Internazionale Slittino, si tennero dal 21 al 23 febbraio 2003 a Sigulda, in Lettonia, sulla pista omonima, la stessa sulla quale si sarebbe dovuta svolgere la rassegna iridata nel 1991, ma che, a causa del clima politico nel paese, fu poi assegnata a Winterberg; furono disputate gare in quattro differenti specialit\u00e0: nel singolo uomini, nel singolo donne, nel doppio e nella prova a squadre.\nVincitrice del medagliere fu la nazionale tedesca, capace di conquistare due titoli e cinque medaglie sulle dodici assegnate in totale: quelle d'oro furono vinte da Sylke Otto nell'individuale femminile, al suo terzo trionfo consecutivo dopo quelli ottenuti nel 2000 e nel 2001, e dalla squadra composta dalla stessa Otto e da Georg Hackl, Patric Leitner ed Alexander Resch nella prova a squadre. La prova del doppio vide la vittoria della coppia austriaca formata dai fratelli Andreas e Wolfgang Linger, mentre nel singolo uomini l'oro and\u00f2 al rappresentante della squadra italiana Armin Z\u00f6ggeler, giunto al suo quarto trionfo nella specialit\u00e0 dopo quelli di Lillehammer 1995, Sch\u00f6nau am K\u00f6nigssee 1999 e Calgary 2001.\nOltre alla tedesca Sylke Otto, che vinse due medaglie d'oro, gli altri atleti che riuscirono a salire per due volte sul podio in questa rassegna iridata furono i connazionali Patric Leitner ed Alexander Resch, il lettone M\u0101rti\u0146\u0161 Rubenis e gli austriaci Rainer Margreiter, Andreas Linger e Wolfgang Linger.\nRisultati.\nSingolo uomini.\nLa gara fu disputata il 23 febbraio nell'arco di due \"manches\" e presero parte alla competizione 48 atleti in rappresentanza di 19 differenti nazioni; campione uscente era l'italiano Armin Z\u00f6ggeler, che riusc\u00ec a bissare il titolo ottenuto nella precedente edizione, davanti al lettone M\u0101rti\u0146\u0161 Rubenis ed all'austriaco Rainer Margreiter. Grazie a questo successo Z\u00f6ggeler, che anche alle Olimpiadi di aveva conquistato la medaglia d'oro, divenne il quarto atleta in assoluto a conquistare quattro titoli mondiali, appaiando in cima questa speciale classifica che non tiene conto delle gare a squadre Margit Schumann, Stefan Krau\u00dfe e Jan Behrendt, nonch\u00e9 il primo a riuscirci nella specialit\u00e0 del singolo uomini.\nSingolo donne.\nLa gara fu disputata il 22 febbraio nell'arco di due \"manches\" e presero parte alla competizione 30 atlete in rappresentanza di 14 differenti nazioni; campionessa uscente era la tedesca Sylke Otto, che riusc\u00ec a confermare il titolo ottenuto nelle precedenti due edizioni, davanti alle connazionali Silke Kraushaar, oro olimpico a , e Barbara Niedernhuber, al suo quarto podio iridato consecutivo e vincitrice della medaglia d'argento sia ai Giochi di sia a quelli di .\nDoppio.\nLa gara fu disputata il 21 febbraio nell'arco di due \"manches\" e presero parte alla competizione 46 atleti in rappresentanza di 12 differenti nazioni; campioni uscenti erano i tedeschi Andr\u00e9 Florsch\u00fctz e Torsten Wustlich, che conclusero la prova al settimo posto, ed il titolo fu conquistato dai fratelli austriaci Andreas e Wolfgang Linger davanti all'altra coppia austriaca formata dai cugini Tobias Schiegl e Markus Schiegl, che vinsero il titolo mondiale ad Altenberg 1996 e ad Igls 1997, ed a quella tedesca composta da Patric Leitner ed Alexander Resch, medaglia d'oro olimpica a e due volte iridata a Sch\u00f6nau am K\u00f6nigssee 1999 ed a Sankt Moritz 2000.\nGara a squadre.\nLa gara fu disputata il 21 febbraio ed ogni squadra nazionale pot\u00e9 prendere parte alla competizione con una sola formazione, mentre quelle che non avevano atleti presenti in tutte e tre le specialit\u00e0 in questa edizione dei mondiali poterono accordarsi per creare un'unica squadra; nello specifico la prova vide la partenza di un singolarista uomo ed uno donna, nonch\u00e9 di un doppio per ognuna delle 13 formazioni, gareggiando ciascuno in una singola \"manche\"; la somma totale dei tempi cos\u00ec ottenuti laure\u00f2 campione la nazionale tedesca di Georg Hackl, Sylke Otto, Patric Leitner ed Alexander Resch davanti alla squadra lettone formata da M\u0101rti\u0146\u0161 Rubenis, Anna Orlova, Zigmars Berkolds e Sandris B\u0113rzi\u0146\u0161 ed a quella austriaca composta da Rainer Margreiter, Sonja Manzenreiter, Andreas Linger e Wolfgang Linger."}
{"id": "5306772", "revid": "716642", "url": "https://it.wikipedia.org/wiki?curid=5306772", "title": "Unione Sportiva Pro Vercelli 1945-1946", "text": "Questa voce raccoglie le informazioni riguardanti l'Unione Sportiva Pro Vercelli nelle competizioni ufficiali della stagione 1945-1946."}
{"id": "5306775", "revid": "767487", "url": "https://it.wikipedia.org/wiki?curid=5306775", "title": "Aldo Ajello", "text": ""}
{"id": "5306789", "revid": "716632", "url": "https://it.wikipedia.org/wiki?curid=5306789", "title": "Pac-Man and the Ghostly Adventures", "text": ""}
{"id": "5306802", "revid": "287204", "url": "https://it.wikipedia.org/wiki?curid=5306802", "title": "Eddie Costa - Vinnie Burke Trio", "text": "Eddie Costa - Vinnie Burke Trio \u00e8 il primo album da leader (in questo caso da co-leader) di Eddie Costa con il contrabbassista Vinnie Burke, pubblicato dalla Jubilee Records nel 1956."}
{"id": "5306805", "revid": "339392", "url": "https://it.wikipedia.org/wiki?curid=5306805", "title": "Atene antica", "text": ""}
{"id": "5306809", "revid": "1543377", "url": "https://it.wikipedia.org/wiki?curid=5306809", "title": "Lingua italiana in Brasile", "text": "La lingua italiana in Brasile ha conosciuto una grande diffusione a partire dalla seconda met\u00e0 del XIX secolo, in particolare in virt\u00f9 dell'emigrazione italiana in Brasile. Oggi si stima che nel Paese risiedano circa 26 milioni di discendenti da italiani; tra questi, si stima che la lingua italiana sia parlata come prima lingua da circa 50.000 persone. I cittadini italiani residenti in Brasile erano invece 407.924 nel 2013. Nello Stato del Rio Grande do Sul \u00e8 tuttora attiva un'isola linguistica veneta, la cui lingua \u00e8 detta \"talian\" (o \"v\u00eaneto brasileiro\"). In Brasile l'italiano \u00e8 inoltre oggetto di apprendimento come lingua straniera da parte di decine di migliaia di studenti l'anno, anche in virt\u00f9 del progressivo recupero delle proprie origini da parte dei discendenti degli immigrati.\nLa lingua dell'emigrazione italiana.\nStoria.\nIl Brasile \u00e8 il terzo Paese delle Americhe per numero di immigrati italiani accolti nel periodo 1876-1990; il flusso migratorio tocc\u00f2 l'apice nel periodo 1886-1895, con 503.599 espatri; l'afflusso di italiani rimase imponente nel periodo precedente alla prima guerra mondiale (gli espatri furono rispettivamente 450.423 e 196.699 nei decenni 1896-1905 e 1906-1915); il periodo fra le due guerre vide una progressiva riduzione dell'emigrazione italiana in Brasile; dopo l'interruzione del flusso migratorio in corrispondenza con il secondo conflitto mondiale, che vide Italia e Brasile schierati su fronti opposti, vi fu una nuova ondata piuttosto consistente nel dopoguerra (si contano 133.231 espatri nel periodo 1946-1990). Il totale degli italiani emigrati in Brasile tra il 1876 e il 1990 \u00e8 di 1.447.356.\nL'immigrazione italiana interess\u00f2 in particolare il sud del Paese; ancora oggi, la popolazione di origine italiana raggiunge il 65% negli Stati meridionali di Rio Grande do Sul, Santa Catarina, Espirito Santo (met\u00e0 di questa \u00e8 di origine veneta). La citt\u00e0 di San Paolo \u00e8 stimata essere il polo urbano italiano pi\u00f9 grande del mondo, con circa 15 milioni di abitanti di origine italiana. Nella parte nordorientale del Rio Grande do Sul nacque un'autentica \"Regi\u00e3o Colonial Italiana\". Accanto all'immigrazione italiana, la regione attir\u00f2 a s\u00e9 numerosi immigrati dalla Germania; oltre che con il portoghese brasiliano, l'italiano fu quindi esposto al contatto con il tedesco, a sua volta lingua di immigrazione. Le diverse ondate migratorie furono caratterizzate da diverse provenienze regionali: gli emigrati di origine settentrionale (veneti, trentini, friulani) erano prevalenti alla fine dell'Ottocento, mentre con il nuovo secolo prevalsero gli arrivi dall'Italia del sud (in particolare dalla Campania).\nAnche il tasso di alfabetizzazione degli emigranti conobbe una forte variazione. L'analfabetismo era frequente nel primo periodo dell'emigrazione, prevalentemente dialettofona. Nel secondo dopoguerra, il flusso migratorio fu invece contraddistinto da un pi\u00f9 alto livello di istruzione, cui corrispondeva una maggiore padronanza dell'italiano. Questa condizione fu determinata anche dalla forte connessione instauratasi tra l'emigrazione italiana in Brasile e la presenza nel Paese di grandi gruppi industriali italiani, in particolare nel settore automobilistico e in quello delle telecomunicazioni; si giunse quindi a \u00abvedere nella lingua-cultura italiana una radice capace di apportare un sovrappi\u00f9 di valore ai processi imprenditoriali\u00bb.\nCaratteristiche delle comunit\u00e0 italiane.\nL'emigrazione italiana in Brasile fu favorita dalle politiche di accoglienza adottate dal Paese sudamericano, disposto ad anticipare il biglietto del viaggio allo scopo di ricevere manodopera per la colonizzazione del suo immenso territorio, ancora in gran parte inesplorato. Furono quindi gli strati sociali maggiormente impoveriti a intraprendere il viaggio, diventando quindi coloni che sostituirono via via gli schiavi nelle \"fazendas\" (data al 1888 l'abolizione della schiavit\u00f9 tramite la Lei \u00c1urea). Il contesto rurale favor\u00ec la creazione di comunit\u00e0 italiane autosufficienti e relativamente isolate dal contesto linguistico del Paese d'arrivo. La colonizzazione di territori affidati dal governo brasiliano, concentrati soprattutto negli Stati di Paran\u00e1, Santa Catarina e Rio Grande do Sul, fu la scelta principale da parte dei veneti e in generale dagli italiani settentrionali.\nGli insediamenti rurali si dimostrarono quindi tendenzialmente conservativi dal punto di vista linguistico, in parallelo con quanto si osserva nelle aree pi\u00f9 conservative del territorio italiano. Al mantenimento delle parlate d'origine concorsero l'isolamento in \"enclaves\", spesso caratterizzate da endogamia e da una scolarizzazione poco consistente, e anche l'affermazione di gruppi familiari molto pi\u00f9 larghi che nella madrepatria, che arrivavano a contare anche 170 membri. Nelle zone rurali nacquero quindi numerose citt\u00e0 con nomi italiani: nel Rio Grande do Sul furono fondate Nova Bassano, Nova P\u00e1dua, Nova Treviso, Nova Vicenza (divenuta poi Farroupilha) e Nova Trento (divenuta poi Flores da Cunha); nello Stato dell'Esp\u00edrito Santo, nacque Nova Ven\u00e9cia; nello Stato di Santa Catarina troviamo invece Nova Veneza e un'altra Nova Trento, fondata da immigrati di origine trentina che ancora oggi conservano in parte la loro lingua d'origine.\nMaggiormente esposti alla pressione del portoghese brasiliano erano i contesti urbani, che attrassero immigrati italiani solo in un secondo momento; pi\u00f9 che di immigrazione diretta, si tratt\u00f2 spesso di inurbamento dei coloni dalle \"fazendas\", richiamati dalle prospettive di ricchezza offerte dalla modernizzazione delle grandi citt\u00e0. San Paolo, che nel 1920 aveva una popolazione costituita al 50% da immigrati di origine italiana, ebbe un ruolo trainante nel fenomeno del mescolamento linguistico, anche in virt\u00f9 della stratificazione di diverse provenienze regionali (campani, pugliesi, veneti, calabresi). Queste condizioni favorirono l'utilizzo della lingua italiana nelle associazioni e nelle assemblee. In citt\u00e0 ebbe inizio anche la partecipazione politica degli italo-brasiliani, a lungo limitata a causa dei bassi tassi di alfabetizzazione.\nL'altro grande polo di insediamento urbano degli immigrati italiani \u00e8 Porto Alegre, in cui si contavano 41 famiglie italiane gi\u00e0 nel 1850; La presenza italiana in citt\u00e0 si tradusse nel 1877 nella fondazione della \"Societ\u00e0 Vittorio Emanuele II\", che rimase in attivit\u00e0 fino allo scioglimento decretato dal governo brasiliano all'epoca del secondo conflitto mondiale. Profondamente radicata in citt\u00e0 fu dalla fine dell'Ottocento la presenza calabrese, con il predominio degli immigrati provenienti dalla provincia di Cosenza e in particolare dal comune di Morano Calabro; la comunit\u00e0 moranese mantenne a lungo una propria identit\u00e0 ben caratterizzata, rafforzata dai matrimoni endogamici e catalizzata dal culto della Madonna del Carmine, patrona di Morano.\nLa scolarizzazione degli immigrati.\nLa rete scolastica del Brasile risent\u00ec a lungo di una grave inefficienza, determinata in parte dall'enorme ampiezza del territorio nazionale, in parte dal tendenziale disinteresse manifestato fin dalle origini della Repubblica federale per l'educazione dell'intero Paese. L'istruzione degli italo-brasiliani fu quindi per lungo tempo impartita dagli stessi immigrati. All'iniziativa di istitutori improvvisati si associ\u00f2 presto la fondazione di scuole elementari italiane, sostenute da associazioni, religiosi e insegnanti privati oltre che dagli irregolari finanziamenti del governo italiano.\nParticolarmente rilevante fu il ruolo delle numerose associazioni italiane che si costituirono con finalit\u00e0 patriottiche, religiose, culturali, ma soprattutto di beneficenza e mutuo soccorso (se necontavano 98 nel 1896, 277 nel 1908, ancora 192 nel 1923); queste associazioni intrattennero costantemente legami con le autorit\u00e0 consolari, interessate al mantenimento della lingua italiana negli emigrati. Meno legate alla salvaguardia dell'identit\u00e0 nazionale erano invece le scuole rurali, la cui finalit\u00e0 era pi\u00f9 pragmaticamente insegnare a leggere, scrivere e fare di conto. \u00c8 incerto se nell'insegnamento vi prevalesse l'italiano o il dialetto; probabilmente era in uso una commistione delle due lingue, non senza qualche influenza del portoghese. \u00c8 documentato anche l'uso di testi bilingui italiano-portoghesi, forniti agli emigrati dal governo italiano.\nIl successo delle scuole italiane dipese essenzialmente dall'essere per lungo tempo l'unica opzione disponibile. Nel 1908 furono censiti 232 istituti, che salirono 396 nel 1913; il loro numero scese poi a 329 nel 1924 e a 167 nel 1930. Tale diminuzione fu determinata dal progressivo potenziamento della rete delle scuole pubbliche; la concessione di finanziamenti alle scuole comunitarie (quelle cio\u00e8 gestite da associazioni non statali) fu inoltre vincolata all'insegnamento in portoghese di storia, geografia e alcune altre materie. Erano, del resto, gli stessi coloni italiani, ormai radicati in terra portoghese, a desiderare di apprendere la lingua nazionale.\nNel periodo della dittatura di Get\u00falio Vargas (1930-1945), inizi\u00f2 una campagna di forzata nazionalizzazione che colp\u00ec duramente le scuole su base etnica (italiana, tedesca, ecc.), tenute in vita soltanto dall'appoggio dei rispettivi governi europei e dagli enti religiosi; con il secondo colfitto mondiale, lo studio dell'italiano fu proibito (insieme a quello del tedesco e del giapponese). Nel secondo dopoguerra, venuti in gran parte meno rispetto all'epoca fascista i finanziamenti da parte del governo italiano, le scuole pubbliche o religiose in lingua portoghese sostituirono quelle a base etnica, determinando numerose proteste e un'alta percentuale di evasione scolare; fu solo a partire dal 1985 che nelle scuole pubbliche si diede spazio a lingue diverse dal portoghese e dall'inglese, in modo tale da permettere agli italo-brasiliani e ad altri gruppi di immigrati di imparare a leggere e a scrivere la lingua d'uso nella loro comunit\u00e0.\nLa stampa di emigrazione.\nLe comunit\u00e0 degli immigrati italiani diedero vita a un gran numero di pubblicazioni periodiche; tra il 1875 e il 1960 sono state censite pi\u00f9 di 500 testate (quotidiani, settimanali, quindicinali, mensili e numeri unici), di cui circa 360 si concentrano nello Stato di San Paolo. Si trattava di fogli di informazione, ricchi di notizie sulla madrepatria e di cronaca nera e mondana, o di giornali umoristici, letterari, sportivi, di moda, spesso a tirature modeste e dalla vita inferiore all'anno. Il sostentamento, pi\u00f9 che alle vendite, era affidato alle inserzioni pubblicitarie di connazionali. Vi furono anche alcuni giornali a tirature pi\u00f9 ampie, fra cui spicca il \u00abFanfulla\u00bb di San Paolo, nato nel 1893 e presto assurto a \u00abportavoce ufficioso della comunit\u00e0 italiana in Brasile\u00bb; il giornale era letto anche dai brasiliani e con le sue 15.000 copie rappresentava all'inizio degli anni dieci il secondo giornale cittadino. Oggi esso sopravvive come settimanale bilingue, unico esponente significativo della stampa italiana nello Stato di San Paolo.\n\u00c8 tuttora in attivit\u00e0 anche il \u00abCorreio Riograndense\u00bb, fondato nel 1909 a Caxias do Sul con il titolo \u00abLa Libert\u00e0\u00bb; l'anno successivo il giornale fu trasferito a Garibaldi, dove esso prese il nome di \u00abIl Colono\u00bb; nel 1917 fu acquistato dai Cappuccini e divenne la \u00abStaffetta Riograndense\u00bb, per assumere nel 1941 il titolo attuale. Fino a quella data, il giornale fu redatto in lingua italiana, con una sezione in portoghese e una colonna in un veneto \u00abarricchito da espressioni lombarde\u00bb. Proprio sulle colonne della \u00abStaffetta Riograndense\u00bb vide la luce tra il 23 gennaio 1924 e 18 febbraio 1925 la fortunata \"Vita e st\u00f3ria de Nanetto Pipetta nassuo in It\u00e1lia e vegnudo in M\u00e9rica per catare la cucagna\" del frate cappuccino Aquiles Bernardi; il testo \u00e8 scritto in \"talian\", una koin\u00e8 veneta con influssi delle parlate lombarde e del portoghese. Ancora oggi la testata rappresenta la \u00abvoce della cosiddetta identit\u00e0 tali\u00e0n\u00bb.\nLa contrapposizione fra scrittura in italiano e scrittura in dialetto non era priva di valenze politiche; la scrittura in italiano era spesso correlata alla propaganda di ideali patriottici e nazionalistici, mentre l'uso del dialetto non nacque come iniziativa spontanea dei dialettofoni (del resto per nulla avvezzi a metter per iscritto la loro lingua d'uso), bens\u00ec per iniziativa di alcuni membri del clero, che spesso si servirono delle loro opere per diffondere idee anti-socialiste. Sembra, del resto, che la lingua di \"Nanetto Pipetta\" rispecchiasse pi\u00f9 il vicentino nativo di Bernardi che non la variet\u00e0 parlata dagli italo-brasiliani del tempo.\nPolitiche del governo brasiliano.\nNel primo periodo della sua storia, il governo del Brasile indipendente (1822) e poi repubblicano (1889) si mostr\u00f2 poco interessato all'integrazione linguistica delle diverse componenti della popolazione del Paese; non furono, quindi, promosse politiche assimilazioniste, a differenza di quanto stava avvenendo in Argentina; questa circostanza favor\u00ec la conservazione della lingua d'origine da parte degli immigrati. La lingua parlata dalla popolazione non fu oggetto d'inchiesta nei primi censimenti nazionali (1872, 1890, 1900, 1920); fu solo con il censimento del 1940, il primo realizzato dopo la fondazione dell'Instituto Brasileiro de Geografia e Estat\u00edstica, che si raccolsero indicazioni sulla competenza del portoghese e sulla lingua parlata in ambito familiare.\nDal censimento emerse che l'italiano era parlato da 458.000 persone, fra cui il gruppo numeroso era quello dei brasiliani da almeno tre generazioni (285.000), discendenti degli italiani giunti con la prima ondata d'immigrazione; seguono i brasiliani di seconda (120.000) e prima generazione (53.000). Gli italofoni risultarono quindi la seconda minoranza linguistica del Paese (non contando le lingue amerindie), dopo i parlanti di lingua tedesca (644.000) e prima di giapponesi (193.000) e ispanofoni (74.500). Il censimento accert\u00f2, inoltre, che sui 24.603 italo-brasiliani (\u00abimigrados, nacionais ou ex-nacionais da It\u00e1lia\u00bb) dello Stato del Rio Grande do Sul, parlavano abitualmente italiano in 13.349 (54,26%); molto pi\u00f9 bassa \u00e8 la percentuale per lo Stato di San Paolo, a dimostrazione della differenza tra contesto rurale e contesto metropolitano (su 234.550 italo-brasiliani, parlavano italiano 30.259, corrispondenti al 12,90%). La percentuale complessiva di italo-brasiliani che ancora parlavano di preferenza italiano era del 16,19%: si trattava della quota pi\u00f9 bassa fra le principali comunit\u00e0 di immigrati in Brasile, come emerge dalla tabella seguente:\nLa distribuzione dei dati rispecchia naturalmente la maggiore vicinanza al portoghese di italiano e spagnolo rispetto a lingue indoeuropee non neolatine (tedesco, russo, polacco) o non indoeuropee (giapponese).\nIl censimento del 1940 \u00e8 particolarmente significativo poich\u00e9 i dati furono raccolti prima che il Brasile intervenisse nella seconda guerra mondiale a fianco degli Alleati (1942), dando quindi inizio a una campagna di assimilazione forzata delle minoranze (detta \"Campanha de Nacionaliza\u00e7\u00e3o\"). Si ritiene, quindi, che le risposte alle rilevazioni del censimento fossero in buona parte sincere, in quanto non ancora condizionate dall'esigenza di nascondere la propria identit\u00e0 linguistica.. Diversamente sarebbero andate le cose nel 1950, quando le minoranze di origine italiana, tedesca e giapponese, in seguito alla sconfitta dei rispettivi Paesi d'origine e alla campagna di nazionalizzazione, preferirono generalmente negare la conoscenza di lingue diverse dal portoghese.\nL'assimilazione forzata delle minoranze attuata sotto il regime dell'Estado Novo di Get\u00falio Vargas pass\u00f2 prima di tutto attraverso la \"nazionalizzazione dell'insegnamento\"; vi fu quindi la statalizzazione delle scuole \"comunitarie\" (quelle cio\u00e8 gestite da associazioni non statali) e la proibizione dell'insegnamento in lingue diverse dal portoghese. Fu vietata la pubblicazioni di opere nelle lingue del nemico, pena la carcerazione immediata; questo port\u00f2 alla soppressione di numerosi giornali in tedesco e in italiano. Nacque il concetto di \"crimine linguistico\" (\"crime idiom\u00e1tico\"); la persecuzione delle minoranze linguistiche ebbe il suo culmine tra il 1941 e il 1945, determinando l'incarcerazione di migliaia di persone sorprese a parlare la propria lingua materna.\nNello Stato di Santa Catarina furono creati campi di concentramento, detti \"aree di confinamento\", in cui vennero imprigionati, tra gli altri, i discendenti degli immigrati che continuassero a parlare la loro lingua d'origine. Nel 1942 nella citt\u00e0 di Blumenau, nello stesso Stato, il 31% dei carcerati era in prigione per avere parlato una lingua straniera; questa quota corrispondeva all'1,5% della popolazione complessiva del comune. Nello stesso anno in citt\u00e0 intervenne l'esercito, allo scopo di \"insegnare ai catarinensi a essere brasiliani\". Si tent\u00f2, inoltre, di indurre i bambini a denunciare i genitori che parlassero in casa una lingua diversa dal portoghese.\nConseguenza di queste repressioni fu la scomparsa di gran parte della produzione culturale in lingua italiana. Solo una piccola parte dei giornali soppressi fu infatti stampata nuovamente dopo la fine del regime di Vargas; molti continuarono le loro pubblicazioni in lingua portoghese. La lingua italiana, nelle sue variet\u00e0 dialettali, sopravvisse soprattutto nelle comunit\u00e0 rurali, mentre nelle grandi citt\u00e0, come gi\u00e0 si \u00e8 osservato, essa torn\u00f2 in uso soltanto con la nuova ondata di immigrazione del secondo dopoguerra.\nL'italiano degli immigrati nella letteratura brasiliana.\nLa forte componente italiana presente nella popolazione brasiliana dalla fine dell'Ottocento ha favorito l'ingresso della figura dell'immigrato italiano nella produzione culturale del Paese; in particolare, la presenza italiana ha tuttora un forte peso nella definizione dell'identit\u00e0 paulista (si parla, a questo proposito, di \"\u00edtalo-paulistas\"). \u00c8 quindi nato un filone letterario che ha negli italiani di recente immigrazione i propri protagonisti indiscussi, spesso ben caratterizzati anche linguisticamente.\nAlle origini della figura letteraria dell\"\u00edtalo-brasileiro\" si collocano i racconti di \"Br\u00e1s, Bexiga e Barra Funda\" dello scrittore modernista Ant\u00f4nio de Alc\u00e2ntara Machado; l'opera, pubblicata per la prima volta nel 1927, ha infatti per protagonisti i cosiddetti \"Italianinhos de S\u00e3o Paulo\", cio\u00e8 gli immigrati italiani che vivevano nella capitale paulista e in particolare nei tre quartieri popolari che danno il nome alla raccolta. L'intento di Machado \u00e8 quello di fare un ritratto dell'esperienza quotidiana degli immigrati, rappresentata nelle sue difficili condizioni di vita secondo modalit\u00e0 cronachistiche; l'autore scrive, infatti, nella prefazione:\nCaratteristica delle \"novelas paulistanas\" di Machado \u00e8 l'adozione di una variet\u00e0 linguistica fortemente influenzata dall'italiano sia nella grammatica, sia nel lessico, ad imitazione della lingua degli immigrati. Talora si giunge ad autentici inserti in italiano, come nell'esempio seguente (si tratta della lettura ad alta voce fatta da un oriundo di una notizia del \u00abFanfulla\u00bb, il popolare giornale degli italiani di San Paolo):\nLo stesso procedimento fu poi adottato da M\u00e1rio de Andrade nella raccolta \"Belasarte\" (1934), dedicata proprio a Machado. In entrambi i casi non si tratta di una riproduzione realistica, ma di un \"pastiche\" linguistico nel quale \u00abl'uso della lingua italiana [...] si insinua nel tessuto della narrazione alio stesso modo in cui gli immigrati stavano penetrando nel tessuto urbano: a volte distinguendosi dal contesto in maniera evidente, altre volte con interazioni dalle sfumature sottili e variegate\u00bb. Si tratta quindi di \u00abri-produrre (produrre di nuovo, e non solo replicare) l'adattamento fonetico, lessicale e fraseologico degli italo-paulistani\u00bb; questo procedimento non risponde a un principio di fedelt\u00e0 rappresentativa, ma di efficacia nei confronti del pubblico brasiliano, dato che spesso \u00abquesti adattamenti, pur scorretti dal punto di vista prettamente linguistico, risultano tuttavia pienamente rispondenti all'intento stilistico, e, soprattutto, riconoscibili a un lettore di lingua portoghese\u00bb.\nAnalisi linguistica.\nAll'interno degli italo-brasiliani \u00e8 necessario distinguere fra italofoni e dialettofoni. Un italiano conforme allo standard, anche se interessato da consistenti fenomeni di erosione linguistica, caratterizza i discendenti degli immigrati del secondo dopoguerra e si concentra in particolare nello Stato di San Paolo. In Brasile sopravvivono, inoltre, numerose comunit\u00e0 dialettofone; particolare rilevanza hanno le parlate di impronta veneta concentrate in un'isola linguistica tra Rio Grande do Sul e Santa Catarina, designate complessivamente con il termine \"talian\".\nL'italiano degli immigrati a San Paolo.\nDagli studi compiuti all'inizio del XXI secolo sulla diffusione dell'italiano tra gli italo-brasiliani di San Paolo \u00e8 emerso un netto divario tra le due fasi dell'emigrazione italiana in Brasile (prima e dopo la cesura della seconda guerra mondiale): la conoscenza della lingua italiana \u00e8 infatti andata perduta quasi completamente nei discendenti di italiani della prima immigrazione, mentre un maggior grado di conservazione della lingua d'origine si riscontra in coloro che sono giunti in Brasile nel secondo Novecento. In questa seconda fase, inoltre, il pi\u00f9 alto livello di istruzione degli immigrati ha favorito il mantenimento dell'uso dell'italiano in famiglia e la sua propagazione tramite l'insegnamento, in corsi liberi e all'universit\u00e0, determinando quindi un progressivo recupero della lingua italiana dopo le proibizioni imposte dal regime dell'Estado Novo.\nIl mantenimento di una buona competenza attiva nella lingua d'origine \u00e8 condizionato dal possesso di un buon bagaglio di partenza, ottenuto tramite studi superiori nel Paese d'origine, e dalla possibilit\u00e0 di praticare spesso l'italiano in vari registri e in ambienti aperti a uno scambio linguistico aggiornato. In persone arrivate in Brasile in et\u00e0 adulta, le deviazioni dalla norma grammaticale italiana si presentano per lo pi\u00f9 come dei lapsus momentanei. In questa fascia di immigrati, una buona competenza linugistica si unisce frequentemente a un atteggiamento conservatore verso la lingua d'origine, attraverso il tentativo di separarne lessico e grammatica da quelli della lingua d'uso quotidiano; tale \u00abtendenza al controllo e ad una ideale lingua standard\u00bb si presenta particolarmente accentuata negli intervistati pi\u00f9 anziani. Maggiormente deviante dalla norma italiana, sia negli aspetti lessicali che in quelli grammaticali, si presenta la variet\u00e0 di lingua parlata da coloro che sono arrivati in Brasile nell'infanzia; il mantenimento della lingua d'origine necessita, in questi casi, del contatto con la lingua standard tramite un periodo di studio formale e tramite la pratica della lettura in italiano.\nSi pu\u00f2 stimare che alla fine del XX secolo la lingua italiana a San Paolo fosse padroneggiata in modo fluido da circa un migliaio di persone, in grado di produrre enunciati che avevano le loro principali limitazioni \u00abin termini di propriet\u00e0 e ricchezza lessicale\u00bb; a un livello inferiore di competenza, l'italiano contava alcune decine di migliaia di parlanti, che presentavano un maggior numero di interferenze di vario genere, pur essendo in grado di \u00abcomunicare in italiano con fluenza e vivacit\u00e0\u00bb. Negli ultimi decenni, la diffusione internazionale delle trasmissioni della Rai e l'aumento dei corsi di italiano, che costituiscono uno sbocco lavorativo per molti immigrati di ultima generazione, hanno favorito un progressivo aumento d'interesse per l'apprendimento dell'italiano come lingua straniera, in particolare tra gli italo-brasiliani che desiderano recuperare il contatto con la lingua d'origine. Complessivamente, l'italiano conserva a San Paolo una buona visibilit\u00e0, anche in ambito commerciale (in particolare nei settori dell'alimentazione, dell'arredamento, della moda, dei beni di lusso), favorita dal fatto che \u00abin Brasile il nome italiano d\u00e0 status e prestigio\u00bb.\nErosione linguistica.\nTra 1995 e 1998 \u00e8 stato costituito presso l'Universit\u00e0 statale di San Paolo un corpus linguistico relativo all'italiano parlato dagli immigrati italiani risiedenti a San Paolo da almeno trent'anni, per verificare il mantenimento della lingua d'origine in coloro che erano giunti in Brasile con la seconda ondata di immigrazione, tra il 1945 e il 1960. Gli intervistati sono stati scelti fra persone che avessero una buona competenza di partenza dell'italiano, assicurata dall'aver vissuto in Italia fino all'et\u00e0 adulta e dal possesso di un diploma di scuola secondaria (e spesso anche di un titolo di laurea). Sulla base di questo e di due successivi corpora raccolti presso l'Universidade Federal de Minas Geiras tra il 2004 e il 2006 e tra il 2008 e il 2009 sono stati studiati i tratti linguistici dell'italiano pi\u00f9 esposti a erosione linguistica nel contatto prolungato con il portoghese brasiliano (intendendo per erosione linguistica \u00abuna perdita non patologica nella prestazione nella propria lingua materna\u00bb).\nI principali fenomeni di erosione linguistica censiti sono i seguenti:\nCommutazione di codice.\nDa queste indagini si comprende che gli effetti dell'esposizione dei madrelingua italiani al contatto con il portoghese brasiliano non si limitano agli ambiti lessicale e morfosintattico, ma raggiungono anche l'area della sintassi e della pragmatica; in altre parole essi \u00abinvestono un livello pi\u00f9 profondo della lingua, [...] quello connesso con la struttura informativa\u00bb.\nI dialetti.\nL'esistenza di isole linguistiche italiane, prevalentemente dialettofone, all'interno del territorio brasiliano ha permesso la conservazione di variet\u00e0 linguistiche ormai scomparse dal contesto d'origine; la tendenziale conservativit\u00e0 delle aree periferiche, che costituisce una delle leggi della linguistica spaziale formulate da Matteo Bartoli, ha consentito ai dialettologi di \u00abstudiare, quasi 'in vitro', com'era parlato l'italiano dialettale del XIX\u00bb.\nLa lingua della \"Regi\u00e3o Colonial Italiana\", e in particolare le parlate italiane dell'altopiano di Caxias do Sul, furono oggetto nel 1968 di un'indagine da parte di Temistocle Franceschi e Antonio Cammelli; i due dialettologi sottoposero ad alcuni abitanti di Concei\u00e7\u00e3o, sobborgo di Caxias, il questionario precedentemente utilizzato da Matteo Bartoli e Ugo Pellis per l\"'Atlante linguistico italiano\". La lingua degli informatori risult\u00f2 essere un dialetto veneto di tipo \u00abvicentino\u00bb; alla comunit\u00e0 vicentina di Caxias se ne affiancava una \u00abfeltrina\u00bb (cio\u00e8 oriunda della media valle del Piave), pi\u00f9 numerosa ma di inferiore condizione sociale. Franceschi not\u00f2 anche la presenza a Caxias di numerose persone in grado di parlare correntemente l'italiano, \u00abche peraltro fu qui la lingua di cultura \u2013 in cui si stamparono libri e periodici \u2013 prima che il \"lusitano\" s'imponesse nella stessa funzione\u00bb. Il dialettologo rilev\u00f2 inoltre l'importante ruolo linguistico del clero locale, la cui formazione fu a lungo affidata a religiosi di provenienza italiana.\nTra il 1973 e il 1974, Vitalina Frosi e Ciro Mioranza recensirono i parlanti dialettofoni in 26 comuni della regione di Caxias; ne risult\u00f2 che il 98,5% di essi erano veneti (54%), lombardi (33%), trentini (7%) o friulani (4,5%); fra i veneti, 32% erano vicentini, contro il 30% di bellunesi, il 24% di trevisani e percentuali inferiori dale altre province.. Questa forte prevalenza di parlate di una ristretta area del veneto, corrispondente alla regione del monte Grappa (che si trova al confine tra le tre province) favor\u00ec la creazione della koin\u00e8 dialettale detta \"talian\".\nIn epoca pi\u00f9 recente, \u00e8 stato oggetto di studi linguistici dettagliati il dialetto neotrentino di Nova Trento, nello Stato di Santa Catarina, e di Piracicaba, nello Stato di San Paolo. La presenza di trentini in Brasile risale all'epoca in cui la provincia di Trento era parte dell'impero austro-ungarico; a partire dal 1870, coloni trentini di lingua italiana furono infatti inviati dall'impero asburgico a popolare le colonie tedesche in Brasile, in particolare a Blumenau, nello Stato di Santa Catarina.\nNelle aree rurali dello Stato del Rio Grande do Sul sono presenti anche alcune comunit\u00e0 di lingua friulana; il friulano (\"furlan\") \u00e8 peraltro percepito dai parlanti come nettamente distinto dalla koin\u00e8 veneta dominante (\"talian\"). Le variet\u00e0 friulane d'oltreoceano consentono di osservare processi di evoluzione fonologica differenti da quelli della madrepatria.\nUna commistione tra italiano e dialetti \u00e8 stata invece osservata negli abitanti della comunit\u00e0 italiana di Pedrinhas Paulista, ubicata nello Stato di San Paolo a circa 550\u00a0km dalla capitale. La citt\u00e0 accolse, a partire dal 1952, 236 famiglie di immigrati, dei quali 127 erano ancora presenti \"in loco\" nel 1974. Alla fine del XX secolo, essi continuavano per lo pi\u00f9 a parlare nei rispettivi dialetti d'origine in ambito domestico, ricorrendo invece a \u00abuna interlingua di italiano, dialetto, portoghese, con italiani del luogo ma provenienti da altre regioni e con italiani che visitano la loro citt\u00e0\u00bb e a \u00abun portoghese brasiliano semplificato e inadeguato con i brasiliani\u00bb. Si tratta, comunque, di un caso eccezionale, dato che nel restante territorio dello Stato, la perdita della lingua d'origine \u00e8 stata pressoch\u00e9 totale.\nIl \"talian\".\nCon il nome di \"talian\" si indica una variet\u00e0 della lingua veneta parlata da circa 500.000 persone come prima lingua in 113 citt\u00e0 degli Stati brasiliani di Rio Grande do Sul e Santa Catarina. Si tratta di un idioma a base veneta, con influssi di altri dialetti italiani e del portoghese; il \"talian\" non \u00e8 considerato una lingua creola, nonostante l'alta incidenza di prestiti lessicali dal portoghese, poich\u00e9 \u00abla grammatica e il lessico rimangono fondamentalmente veneti\u00bb.\nIl \"talian\" presenta \u00abi tratti tipici di un'enclave linguistica\u00bb; I tratti linguistici del \"talian\" dipendono infatti dalle diverse parlate da cui la koin\u00e8 ha avuto origine (dialetti veneti, dialetti lombardi, portoghese brasiliano). La nascita di una koin\u00e9 dialettale su base veneta tra gli italo-brasiliani ebbe luogo all'interno della cosiddetta \"Regione Coloniale Italiana\" nel Nordest riograndense;.\nIl veneto brasiliano fu sottoposto a misure persecutorie sotto il regime dell'Estado Novo, che ne ridussero fortemente l'uso, oggi sostanzialmente limitato all'ambito domestico e ai parlanti pi\u00f9 anziani. A partire dagli anni novanta, esso \u00e8 tuttavia al centro di una vasta ampia opera di divulgazione, allo scopo di garantirne il mantenimento. Il \"talian\" ha inoltre ottenuto numerosi riconoscimenti istituzionali, fino ad entrare a far parte del patrimonio culturale del Brasile (2014).\nL'italiano in Brasile come lingua straniera.\nDiffusione attraverso i \"media\".\nIl personaggio dell'italo-brasiliano, ben presente nella letteratura e nel teatro, \u00e8 approdato successivamente al cinema e quindi alla televisione; \u00e8 quindi frequente che nelle popolari \"novelas das oito\", le telenovele trasmesse in prima serata dalla Rede Globo, si dia spazio a dialoghi in lingua italiana. Numerose sono state le storie di conflitti familiari nell'Italia della fine dell'Ottocento o dei primi decenni del Novecento, spesso risolte nell'emigrazione di uno o pi\u00f9 personaggi verso il miraggio di felicit\u00e0 rappresentato da San Paolo, o sulle sanguinose faide tra gli immigrati italiani nelle \"fazendas\". Il pubblico brasiliano \u00e8 quindi frequentemente esposto a esempi di \u00abitaliano televisivo\u00bb, caratterizzato non soltanto dall'introduzione di parole ed espressioni idiomatiche, ma talora anche dal tentativo di \u00ab\u2018integrare' la grammatica e la sintassi delle due lingue\u00bb, Le battute italiane sono interpretate da attori brasiliani e subordinate all'esigenza di comprensione da parte degli spettatori. La necessit\u00e0 di seguire i gusti del pubblico, tuttavia, comporta spesso una certa stereotipizzazione nella rappresentazione linguistica, evidente in particolare nella predilezione per immigrati di origine napoletana ritratti in modo caricaturale.\nLo studio dell'italiano come lingua straniera.\nL'insegnamento dell'italiano come lingua straniera \u00e8 stato introdotto come materia obbligatoria in diversi comuni brasiliani, di seguito elencati per Stato di appartenenza:\nL'apprendimento della lingua italiana \u00e8 invece facoltativo nelle scuole pubbliche di San Paolo e di S\u00e3o Jos\u00e9 dos Campos Nello Stato paulista, l'insegnamento dell'italiano \u00e8 inoltre disponibile dal 1987 nei \"Centros de Estudo de L\u00ednguas\" annessi ad alcune scuole secondarie e dal 1995 in numerose scuole elementari.\nCorsi di laurea in lingua e letteratura italiana sono offerti dalle principali universit\u00e0 del Paese (fra cui l'Universidade de S\u00e3o Paulo e l'Universidade Estadual Paulista, l'Universidade de Bras\u00edlia, l'Universidade Federal do Rio de Janeiro, l'Universidade Federal do Rio Grande do Sul).\nNegli anni 2013 e 2014, il governo brasiliano ha offerto la possibilit\u00e0 di studiare l'italiano in Italia tramite il programma \"Ci\u00eancia sem Fronteiras \u2013 It\u00e1lia\";; partner italiano del progetto \u00e8 stato il consorzio ICoN.\nL'insegnamento dell'italiano da parte degli Istituti italiani di cultura all'estero (IIC) \u00e8 stato oggetto dell'indagine \"Italiano 2000\", promossa dal Ministero degli Affari Esteri allo scopo di valutare \u00abi pubblici e le motivazioni dell'italiano diffuso fra stranieri\u00bb. Per quanto riguarda il Brasile, rispose soltanto l'IIC di San Paolo, documentando un aumento del 63.1% degli studenti di italiano tra il 1995 e il 2000.\nL'indagine fu replicata a distanza di dieci anni; nell'a.a. 2009-2010 furono censiti 3.112 studenti dei lettori universitari del Ministero degli Affari Esteri in Brasile e pi\u00f9 di 3.000 studenti dei corsi di italiano organizzati dagli IIC. Tra le motivazioni per l'apprendimento, emersero con un posto di assoluto rilievo in tutta l'America Latina i \"motivi personali e familiari\" (37%, contro il 27% di \"studio\" e \"tempo libero e interessi vari\" e il 9% di \"lavoro\"), in particolare in virt\u00f9 della \"famiglia di origine italiana\". Questo dato \u00e8 conforme ai risultati dell'indagine condotta negli anni novanta a San Paolo, che ha visto i \u00abmotivi di origine\u00bb affiancare stabilmente i \u00abmotivi di studio\u00bb in \u00abquasi tutte le risposte\u00bb (minore rilevanza avevano invece lo \u00abstudio per piacere\u00bb e un peso ancora minore i \u00abmotivi di lavoro\u00bb).\nNell\"'Annuario statistico\" del Ministero degli affari esteri vengono resi noti i dati sugli studenti di italiano presso gli IIC e sugli iscritti ai corsi di lingua e cultura italiana organizzati dal Ministero. Entrambe le cifre hanno progressivamente subito una flessione, dovuta principalmente alla drastica diminuzione delle risorse finanziarie devolute dal Ministero e quindi del numero di corsi organizzati. I dati relativi agli anni 2008-2013 si possono riassumere nella seguente tabella:\nSul territorio brasiliano sono presenti due Scuole Italiane all'Estero, l'Istituto Italo-Brasiliano Biculturale \"Fondazione Torino\" di Belo Horizonte e la Scuola Italiana Eugenio Montale di San Paolo.\nIn Brasile sono presenti sette comitati della Societ\u00e0 Dante Alighieri, aventi sede nelle citt\u00e0 di Curitiba, Nova Friburgo, Jo\u00e3o Pessoa, Macei\u00f3, Nova Friburgo, Recife, Rio de Janeiro e Salvador de Bahia. Presso ciascuno di essi \u00e8 possibile seguire corsi di lingua italiana; le sedi di Curitiba, Macei\u00f3, Nova Friburgo e Recife offrono, inoltre, la possibilit\u00e0 di conseguire la certificazione PLIDA (insieme al Centro Linguistico de Franca).\nCorsi di italiano sono inoltre offerti dallo Spazio Italiano di San Paolo e dalla Associa\u00e7\u00e3o Dante Alighieri di Brasilia"}
{"id": "5306812", "revid": "247222", "url": "https://it.wikipedia.org/wiki?curid=5306812", "title": "Associazione Calcio Novara 1945-1946", "text": "Questa voce raccoglie le informazioni riguardanti l'Associazione Calcio Novara nelle competizioni ufficiali della stagione 1945-1946."}
{"id": "5306815", "revid": "13102", "url": "https://it.wikipedia.org/wiki?curid=5306815", "title": "Gallo (sacerdote)", "text": "Gallo \u00e8 il nome dato dagli antichi Romani ai sacerdoti eunuchi della Dea Cibele e del suo consorte Attis, il cui culto originario della Frigia \u00e8 stato in seguito incorporato nella religione romana.\nSui Galli.\nI primi galli giunsero a Roma quando il senato romano adott\u00f2 ufficialmente Cibele quale Dea statale, nel 204 a.C..\nAi cittadini romani era proibito diventare dei galli, in quanto era rigorosamente vietato sottoporre a castrazione degli uomini liberi, il che significava che erano tutti orientali o schiavi; sotto il principato di Claudio questo divieto venne revocato, ma pochi decenni dopo Domiziano ribad\u00ec che al cittadino era proibito praticare l'eviratio su di s\u00e9.\nI galli si auto-castravano durante una celebrazione estatica denominata Dies sanguinis, che aveva luogo il 24 di marzo; contemporaneamente indossavano abiti femminili, per lo pi\u00f9 di color giallo, ed una sorta di turbante, il tutto arricchito da pendenti ed orecchini. Portavano anche i capelli lunghi, che venivano solitamente sbiancati, ed una pesante cosmesi.\nGiravano per le strade assieme ai loro seguaci chiedendo l'elemosina, in cambio della quale predicevano il futuro ai passanti.\nNel giorno dedicato al lutto per la morte del giovane Attis, li si poteva vedere correre selvaggiamente per le strade spettinati ed urlanti; eseguivano in tal occasione danze con accompagnamento musicale di siringa e tamburello fino a quando, nello stato di estasi che ne seguiva, non cominciavano a fustigarsi reciprocamente fino a quando non sprizzava il sangue sul selciato.\nOrigini del nome.\nStefano di Bisanzio disse che il nome proveniva da un certo re Gallus, mentre Publio Ovidio Nasone ebbe invece ad affermare che la denominazione derivasse dal fiume Gallus che si trovava in terra di Frigia; ma il termine potrebbe esser collegato anche alle trib\u00f9 celtiche stanziate nella Galazia, in Anatolia, e conosciute dai romani come Galli o Galati. Il termine \"gallus\" \u00e8 infine anche la parola della lingua latina indicante il gallo.\nMa oltre a queste etimologie popolari che erano diffuse per lo pi\u00f9 in epoca classica, \u00e8 stato suggerito che la provenienza originale fosse quella data dai Gallu o demoni del mondo sotterraneo presso i Sumeri, col significato di \"grandi uomini\" (Gal: vasto e Lu: essere umano); erano gli esseri ultraterreni sessualmente ambivalenti che liberarono Inanna dalla sua prigionia nel mondo infero. Originariamente sembrano essere stati consacrati al dio Enki.\nNell'antica Mesopotamia esiste poi anche una specifica categoria di sacerdoti detta \"kalu\", in lingua sumera \"Gala\"; essi suonavano il timpano, una forma di tamburello a mano, e venivano coinvolti in un sacrificio del toro o taurobolium. Un'altra categoria sacerdotale mesopotamica era invece chiamata \"Galatur\" ed aveva una funzione preminentemente sacra.\nQuesti sacerdoti partecipavano attivamente ai riti liturgici durante i quali rimanevano in costume, mascherati o travestiti; oltre ad intonare pezzi musicali, cantavano e ballavano, il pi\u00f9 delle volte nelle cerimonie dedicate alla grande Dea dell'amore dei Babilonesi chiamata I\u0161tar.\nI Galli e Attis.\nFondamentale per comprendere il significato e la funzione del mito e dei riti relativi al culto di Attis a Roma \u00e8 propriamente il suo rapporto con i Galli; il ruolo del prototipo mitico del castrato assunto da Attis per l'istituzione del \"sacerdozio\" dei Galli \u00e8 quasi sempre stato sottolineato, anche se in misura diversa.\nGli studiosi hanno tentato di tracciare un collegamento tra l'episodio dell'evirazione di Attis e la mutilazione rituale a cui i Galli si sottoponevano, rispettivamente come un riflesso - nel mito - di un atto rituale secondario o, viceversa, come la mitica fondazione di un'azione rituale. Questo tipo di interpretazione sembra essere troppo semplicistico in quanto non sembrerebbe tener conto che questa connessione ha servito a scopi diversi in periodi differenti. L'evirazione di Attis nella versione arcaica della storia che lo concerne \u00e8 la base per una istituzione che \u00e8 sia politica che religiosa, ovverosia l'istituzione dei suoi sacerdoti a Pessinunte, i cosiddetti \"non-re\", che non coincidevano semplicemente con i Galli .\nI primi riferimenti al Galli si presentano nell'\"Antologia Palatina\", anche se non viene esplicitamente menzionata l'evirazione. Pi\u00f9 interessante \u00e8 il frammento attribuito a Callimaco, in cui il termine \"Gallai\" denota specificamente la castrazione che ha avuto luogo."}
{"id": "5306842", "revid": "767487", "url": "https://it.wikipedia.org/wiki?curid=5306842", "title": "Casale Foot Ball Club 1945-1946", "text": "Questa voce raccoglie le informazioni riguardanti il Casale Foot Ball Club nelle competizioni ufficiali della stagione 1945-1946."}
{"id": "5306846", "revid": "767487", "url": "https://it.wikipedia.org/wiki?curid=5306846", "title": "Ana Petrovi\u0107", "text": "Carriera.\nClub.\nDopo aver giocato nel campionato croato di calcio femminile all'inizio della carriera, nell'estate 2014 coglie l'occasione per affrontare la sua prima avventura all'estero sottoscrivendo un accordo con la Riviera di Romagna per giocare in Serie A, il massimo livello del campionato italiano di calcio femminile, dalla stagione 2014-2015. Con le giallorossoblu gioca una sola stagione congedandosi con 22 presenze in campionato.\nDal 2015 ritorna al suo precedente club, lo , con il quale a fine stagione 2015-16 riesce a raggiungere il secondo posto in Prva hrvatska nogometna liga za \u017eene, il livello di vertice del campionato croato di categoria, dietro all'.\nNazionale.\nAna Petrovi\u0107 veste la casacca a scacchi biancorossi della nazionale croata Under-19 in occasione delle qualificazioni alle edizioni 2006, 2007 e 2008 del campionato europeo di categoria, facendo il suo debutto il 27 settembre 2005 nella partita persa per 3-0 con le pari et\u00e0 della Scozia.\nSelezionata per la nazionale maggiore fa il suo debutto a soli 15 anni d'et\u00e0 il 22 ottobre 2006, nella partita amichevole vinta per 3-0 sulla nazionale macedone. In seguito viene inserita in rosa venendo impiegata durante le qualificazioni al campionato mondiale di calcio femminile 2011, nelle qualificazioni al campionato europeo di calcio femminile 2013 e le qualificazioni al mondiale 2015."}
{"id": "5306849", "revid": "838137", "url": "https://it.wikipedia.org/wiki?curid=5306849", "title": "Mahmoud Za'tara", "text": "Carriera.\nHa vestito la maglia dell'Al-Wehdat. Dal 2012 fa parte della nazionale giordana, con cui ha partecipato alla Coppa d'Asia 2015."}
{"id": "5306853", "revid": "1543377", "url": "https://it.wikipedia.org/wiki?curid=5306853", "title": "Hawker Siddeley Canada", "text": "Hawker Siddeley Canada era la filiale canadese del gruppo britannico British Hawker Siddeley Group; produceva convogli automotori per ferrovie e metropolitane, tram, motori per aerei e per navi.\nStoria.\nLa Hawker Siddeley Canada Ltd fu fondata nel 1962 come divisione canadese della britannica Hawker Siddeley rilevando il patrimonio della Avro Canada Company Ltd chiusa lo stesso anno. La sede principale della Hawker Siddeley era Mississauga, in Ontario. \nAll'atto della sua formazione la societ\u00e0 acquis\u00ec il controllo di alcune partecipate della Avro Canada, tra cui erano la Canadian Car and Foundry (CC &amp; F), la Dominion Steel and Coal Corporation (DOSCO), che comprendeva diverse acciaierie, miniere di carbone, impianti di produzione e la Cantieri Halifax. Di conseguenza, Hawker Siddeley si trov\u00f2 a disporre di due importanti impianti di produzione:\nNel 1980 la ragione sociale venne cambiata in Hawker Siddeley Canada Inc..\nHawker Siddeley obblig\u00f2 la controllata DOSCO di chiudere, perch\u00e9 in perdita, le miniere di carbone e le acciaierie che tuttavia vennero successivamente espropriate dal governo federale della Nuova Scozia. Anche CC &amp; F venne obbligata a chiudere varie attivit\u00e0. Halifax Cantieri fu venduta a Irving Shipbuilding Inc., una consociata della J.D. Irving Limited, negli anni novanta.\nAlcune tra le attivit\u00e0 di Hawker Siddeley Canada vennero in seguito acquistate dalla Urban Transportation Development Corporation di Kingston (e successivamente acquisite da Bombardier Transportation di Montr\u00e9al, Qu\u00e9bec).\nSNC-Lavalin acquist\u00f2 il comparto rotabili automotori ma mise fuori servizio lo stabilimento TrentonWorks acquisito poi dal governo della Nuova Scozia e venduto a The Greenbrier Companies. La SNC-Lavalin in seguito cedette l'impianto di Thunder Bay a Bombardier Transportation.\nHawker Siddeley Canada cess\u00f2 infine di esistere nel corso del 2001; acquisita da Glacier Media Inc. venne messa in liquidazione.\nLe attivit\u00e0 produttive della Hawker Siddeley.\nNel settore aviazione la Hawker Siddeley ha prodotto motori aeronautici per altri costruttori di aeromobili. Nel settore trasporti la produzione Hawker Siddeley ha riguardato, nel corso degli anni 1970 e 1980, vagoni merci principalmente per le ferrovie canadesi e societ\u00e0 di leasing negli impianti di Thunder Bay e Trenton.\nIn atto lo stabilimento Thunder Bay \u00e8 di propriet\u00e0 di Bombardier Transportation mentre l'impianto di Trenton \u00e8 di propriet\u00e0 delle aziende Greenbrier. L'impianto di Thunder Bay ha prodotto principalmente materiale ferroviario passeggeri, mentre l'impianto di Trenton ha costruito carri merci coperti per grano e altri prodotti sfusi secchi, serbatoio per liquidi e gas compressi, chiusi per uso generale, pianali per trasporto legname, acciaio, veicoli e merci ingombranti e gondola per merci alla rinfusa.\nI principali clienti della Hawker Siddeley furono:"}
{"id": "5306864", "revid": "1494169", "url": "https://it.wikipedia.org/wiki?curid=5306864", "title": "Chibsah", "text": ""}
{"id": "5306877", "revid": "287204", "url": "https://it.wikipedia.org/wiki?curid=5306877", "title": "Ivan Vasil'ev", "text": " Dal 2011 \u00e8 primo ballerino al Teatro Michajlovskij di San Pietroburgo.\nBiografia e carriera.\nVasil'ev inizia a ballare all'et\u00e0 di quattro anni. Studia al Collegio coreografico di Dnipropetrovs'k, in Ucraina, e nel 2006 si laurea alla Belarusian State Choreographic College di Minsk, nella classe di Aleksandr Koljadenko. In questi primi anni di formazione Vasil'ev ottiene i ruoli fortunati di Basilio nel \"Don Chisciotte\" e di Ali in \"Le Corsaire\". Le sue performance non passano inosservate al Teatro Bol'\u0161oj di Mosca, che lo invita ad unirsi alla compagnia offrendogli il ruolo di Basilio in una nuova produzione del \"Don Chisciotte\" curata da Marius Petipa.\nNegli anni successivi Vasil'ev viene allenato dalla stella del Bol'\u0161oj Jurij Vladimirov. Dal 2006 al 2010 ha ricoperto il ruolo di primo solista del Bol'\u0161oj prendendo parte a varie rappresentazioni fra le quali \"Le Corsaire\", \"La fille mal gard\u00e9e\", \"Flames of Paris\", \"La Esmeralda\", \"Spartacus\", \"La Bayad\u00e8re\" e il pas de deux moderno di Roland Petit \"Le jeune homme et la mort\". Gran parte delle sue rappresentazioni sono eseguite al fianco della prima ballerina Natal'ja Osipova con la quale Vasil'ev instaura una relazione. Nel maggio del 2010 viene promosso primo ballerino del Bol\u2019\u0161oj ottenendo il ruolo del Principe ne \"Lo schiaccianoci\". Un anno dopo lascia il Bol'\u0161oj, insieme a Natalia Osipova, e diventa primo ballerino del Teatro Michajlovskij di San Pietroburgo lavorando contemporaneamente nel corpo di ballo dell'American Ballet Theatre di New York.\nDal 2012 al 2013 Vasil'ev \u00e8 stato primo ballerino dell'American Ballet Theatre, per il quale ha ricoperto ruoli principali in numerose produzioni di danza classica e moderna quali \"Il limpido ruscello\", \"Copp\u00e9lia\", \"Le Corsaire\", \"Don Chisciotte\", \"La bella addormentata\", \"Il lago dei cigni\", \"Sylvia\" e \"Sinfonia in C\". Durante i tour mondiali dei suoi spettacoli, Vasil'ev ha lavorato insieme a varie compagnie di ballo estere riscuotendo molto successo specialmente in Inghilterra e in Italia. Nella stagione 2013\u20132014 ha collaborato con il Teatro alla Scala in \"Notre-Dame de Paris\", \"Jewels\" e \"Le Spectre de la rose\". Nel settore moderno \u00e8 noto soprattutto per lo spettacolo \"Solo for two\", duetto in tre atti eseguito di nuovo in coppia con Natalia Osipova, e il passo a due \"Serenata\" coreografato da Mauro Bigonzetti. Nel 2014 Vasil'ev e Natalija Osipova interrompono la loro relazione. Il 6 giugno 2015 Vasil'ev convola a nozze con la prima solista del Bol'\u0161oj, Marija Vinogradova.\nDopo avere subito un infortunio nel mese di dicembre 2014, Vasil'ev \u00e8 stato costretto a limitare le sue performance. Nel 2015 ha esordito come coreografo (e ballerino) in un passo a due di danza intitolato \"Underwood\", presentato in anteprima mondiale al Teatro d'arte di Mosca. Un mese pi\u00f9 tardi ha portato in scena al Barvikha Luxury Village di Mosca lo spettacolo \"Ballet N\u00b01\". Nel 2016 ha realizzato per il teatro Michajlovskij il balletto in tre atti \"Triple Bill\" e per il teatro Bol'\u0161oj lo spettacolo classico \"Love is all around\". In occasione del suo decimo anno di carriera, il teatro Michajlovskij nel 2017 ha realizzato una serata di gala nella quale Vasil'ev si \u00e8 esibito interpretando le sue performance di danza pi\u00f9 straordinarie e ha portato in scena alcune nuove coreografie."}
{"id": "5306878", "revid": "287204", "url": "https://it.wikipedia.org/wiki?curid=5306878", "title": "Sky Tower (Auckland)", "text": "La Sky Tower di Auckland, in Nuova Zelanda, \u00e8 la torre pi\u00f9 alta del'emisfero meridionale con un'altezza di 328 metri alla sommit\u00e0 dell'antenna.\nDi propriet\u00e0 della societ\u00e0 organizzatrice nel gioco d'azzardo SKYCITY Entertainment Group, \u00e8 stata inaugurata il 3 agosto 1997 e i lavori di costruzione sono iniziati nel 1994."}
{"id": "5306885", "revid": "1728", "url": "https://it.wikipedia.org/wiki?curid=5306885", "title": "Ivan Vasiliev", "text": ""}
{"id": "5306888", "revid": "283141", "url": "https://it.wikipedia.org/wiki?curid=5306888", "title": "Konzertmeister", "text": ""}
{"id": "5306894", "revid": "599013", "url": "https://it.wikipedia.org/wiki?curid=5306894", "title": "Aled de Malmanche", "text": "Biografia.\nLontano discendente dei primi coloni francesi che nella seconda met\u00e0 del XIX secolo giunsero ad Akaroa, sulla penisola di Banks, Aled de Malmanche vanta anche ascendenze gallesi per parte di madre, essendo i suoi nonni paterni provenienti dalla contea di Glamorgan, e m\u0101ori, il che lo rende idoneo anche per militare nella selezione dei nativi dell'isola, per la quale disput\u00f2 il suo primo incontro nel 2007.\nA livello provinciale debutt\u00f2 per nel National Provincial Championship nel 2005; bench\u00e9 il suo ruolo sia quello di tallonatore, \u00e8 stato talora impiegato anche come pilone, e nel 2007 entr\u00f2 a fare parte della \"franchise\" di Waikato degli in Super 14.\nNel 2009 debutt\u00f2 negli \"All Blacks\" a Christchurch in un \"test match\" contro l' (vittoria 27-6) e nell'anno successivo fu impiegato altre quattro volte, tuttavia mai da titolare.\nAlla fine del Super Rugby 2011, in cui gli Chiefs giunsero ultimi della propria \"conference\", il nuovo allenatore Dave Rennie gli prefer\u00ec altri nel ruolo e lo lasci\u00f2 libero di scegliersi un'altra squadra, cosa che de Malmanche fece impegnandosi con lo per due stagioni, poi prolungate a cinque nel corso del 2012.\nNel maggio 2012 fu anche invitato nei Barbarians in occasione degli incontri di fine stagione della rappresentativa britannica contro , e .\nDopo l'entrata del rugby a 7 nel programma olimpico, le norme del Comitato Olimpico Internazionale sull'idoneit\u00e0 dei giocatori di rugby a rappresentare il proprio Paese di cittadinanza hanno creato un'eccezione al regolamento di World Rugby, che prevede che un giocatore che possieda l'idoneit\u00e0 a militare a livello internazionale per pi\u00f9 Paesi debba sceglierne solo uno e una volta per tutte; il CIO infatti permette a chi detenga pi\u00f9 cittadinanze di rappresentare un Paese diverso da quello eventualmente rappresentato in precedenza, a condizione che dall'ultimo incontro ufficiale siano passati pi\u00f9 di 18 mesi; avendo de Malmanche la cittadinanza britannica per via dei suoi antenati, e avendo disputato nel 2010 il suo ultimo incontro con gli \"All Blacks\", egli \u00e8 idoneo a rappresentare anche il , anche se a tutto il 2014 la Federazione non ha ufficialmente mosso passi per valutarne la disponibilit\u00e0 al riguardo."}
{"id": "5306915", "revid": "767487", "url": "https://it.wikipedia.org/wiki?curid=5306915", "title": "Eduardo Gottardi", "text": ""}
{"id": "5306916", "revid": "327773", "url": "https://it.wikipedia.org/wiki?curid=5306916", "title": "Formazione Nemegt", "text": "La Formazione Nemegt \u00e8 una formazione geologica situata nel deserto del Gobi, in Mongolia, risalente alla fine del periodo Cretaceo. Si sovrappone con la formazione Barun Goyot. La formazione \u00e8 composta da sedimenti di canali di un antico fiume in cui sono stati ritrovati vari fossili di pesci, tartarughe, coccodrilli, uccelli ed una notevole biodiversit\u00e0 di dinosauri. Il clima, all'epoca, era umido e ci\u00f2 consentiva la crescita di piante che formavano un'ampia zona forestale. Tale ipotesi \u00e8 anche confermata dal ritrovamento di tronchi fossilizzati. Non c'\u00e8 una datazione precisa della Formazione Nemegt, tuttavia, l'ipotesi pi\u00f9 accreditata \u00e8 che questa risalga all'inizio del Maastrichtiano, circa 71-69 milioni di anni fa.\nDescrizione.\nLa Formazione Nemegt \u00e8 composta da scisti e arenarie depositati in antichi laghi, ruscelli e in pianure alluvionali. La frazione di Altan Ula fu descritta da Michael Novacek (1996) come \"un canyon scavato in una ricchissima serie di rocce sedimentarie\" con \"ripide scogliere e pareti strette\". La presenza di legno fossilizzato e i resti fossili di conifere del genere Araucariaceae, indicano che le foreste della Formazione Nemegt erano boscose, composte da alberi ad alto fusto e bassi cespugli erbosi. Dai segni presenti sulle facies della roccia si pu\u00f2 dedurre la presenza di flussi d'acqua, canali, distese fangose e laghi poco profondi. Tale ambiente ricco di vegetazione e acqua costituiva un habitat perfetto per una grande biodiversit\u00e0, consentendo la sopravvivenza nel luogo anche di grandi dinosauri del Cretaceo.\nFlora e Fauna della Formazione Nemegt.\nDinosauri.\nSauropodi.\nAttraverso una pista di impronte, descritte da Stettner, Persone e Currie (2018) e assegnate all'ichnogenere \"Brontopodus\", si \u00e8 accertata la presenza di un nuovo sauropode, pi\u00f9 grande di qualsiasi altro sauropode di cui si conoscano resti scheletrici in Mongolia."}
{"id": "5306918", "revid": "767487", "url": "https://it.wikipedia.org/wiki?curid=5306918", "title": "Eating Out", "text": "Eating out \u00e8 un film romantico-commedia a tematica gay prodotto dagli Stati Uniti nel 2004, diretto e scritto da Q. Allan Brocka.\nTrama.\nTiffani von der Sloot \u00e8 una donna che non si accontenta del proprio ragazzo, Caleb Peterson, uno studente dell'Universit\u00e0 dell'Arizona, per via delle sue scarse prestazioni sessuali e di conseguenza lo molla. Il ragazzo si confessa col suo migliore amico gay nonch\u00e9 suo compagno di stanza, Kyle. Quest'ultimo gli fa notare quanto sia facile per lui raggiungere qualsiasi donna, perch\u00e9, appunto, \u00e8 gay. Pi\u00f9 tardi, a una festa, Gwen Anderson, scarica il fidanzato/tromba-amico perch\u00e9 ammette di essere gay. Caleb si infatua della ragazza. Incontra poi Marc Everhard, un ragazzo amato segretamente da Kyle. Caleb dice di essere gay, attirando a s\u00e9 sia Marc che Gwen. Kyle appoggia il ragazzo, capendo che grazie all'amico \u00e8 in grado di arrivare a Marc.\nCaleb e Marc incominciano a uscire e comprano dei film per vederli tutti soli a casa. Durante la visione dei film, Marc cerca di provarci con l'ospite, ma quest'ultimo si dimostra particolarmente timido e impacciato. Gwen, che \u00e8 bloccata a casa di un'amica, telefona ai ragazzi. La ragazza seduce per telefono Caleb, arrivano addirittura a praticare sesso orale, che si fa fare un pompino da Marc. Una volta terminato il pompino ha inizio una rapida masturbazione da parte di Marc. Caleb torna a casa, ma viene fermato da Gwen e i due hanno un rapporto sessuale. \nIl mattino successivo Marc chiama Caleb e lascia un messaggio vocale. Kyle capisce quello che \u00e8 successo e incolpa l'amico. Caleb, non potendo pi\u00f9 mentire su proprio orientamento sessuale, decide di invitare Gwen e Marc a cena, in modo da chiarire la situazione. Tuttavia l'intrusione da parte della famiglia di Caleb rovina il piano. Kyle propone un piano: Caleb fa finta di stare con Gwen e Marc di stare on Kyle. Il piano viene accettato da tutto il gruppo, ma a peggiorare la situazione arriva Tiffani. Gwen rivela ai genitori e alla sorella di Caleb l'omosessualit\u00e0 del figlio, che viene subito accettata, causando un abbraccio collettivo.\nDopo l'uscita di scena della famiglia di Caleb e di Tiffani, Gwen attacca Kyle, pensando che lui stia cercando di posizionarti tra Marc e Caleb. Caleb rivela la verit\u00e0 sul suo orientamento sessuale, causando prima un'indignazione da parte di Gwen e successivamente la sua ammirazione. Gwen e Caleb si fidanzano. Marc capisce che non ha mai amato Caleb, bens\u00ec Marc. I due parlano e, infine, si baciano.\nSequel.\nNegli anni successivi sono stati realizzati diversi sequel:"}
{"id": "5306920", "revid": "478814", "url": "https://it.wikipedia.org/wiki?curid=5306920", "title": "At Newport", "text": "At Newport \u00e8 un album che contiene le esibizioni al Newport Jazz Festival del 1957 con tre brani del trio di Eddie Costa, tre del quartetto del fisarmonicista jazz Mat Mathews e tre del \"Don Elliot Quartet\"."}
{"id": "5306923", "revid": "287204", "url": "https://it.wikipedia.org/wiki?curid=5306923", "title": "Corno cutaneo", "text": "Il corno cutaneo, conosciuto anche con il nome latino cornu cutaneum, \u00e8 una proiezione conica costituita da cheratina compatta che pu\u00f2 insorgere su lesioni benigne, pre-neoplastiche o maligne. \nEpidemiologia.\nSi tratta di una patologia molto rara, pi\u00f9 comune negli anziani tra i 60 anni e i 70 anni. L'incidenza \u00e8 simile tra i due sessi, in alcuni studi vi \u00e8 una certa prevalenza femminile ma nei maschi insorgono pi\u00f9 frequentemente a partire da lesioni pre-neoplastiche o maligne. Sono pi\u00f9 comuni in soggetti dal fototipo chiaro (Fitzpatrick I e II).\nEziologia.\nIl fattore di rischio pi\u00f9 importante \u00e8 l'esposizione ai raggi UV, in particolare UVB, associata alla presenza di lesioni fotoindotte. HPV-2 potrebbe contribuire alla patogenesi del quadro.\nIstologia.\nLo strato granuloso dell'epidermide \u00e8 assente o assottigliato. L'epidermide presenta displasia diffusa.\nClinica.\nI cornei cutanei sono lesioni esofitiche singole (molto raramente multiple) costituite da cheratina compatta di altezza almeno doppia rispetto alla base, solitamente di pochi millimetri ma esistono casi eccezionali di diversi centimetri di lunghezza, di colore variabile dal giallo al nero, con creste circonferenziali. La base \u00e8 costituita da epidermide all'apparenza normale o eritematosa e indurita; in quest'ultimo caso \u00e8 pi\u00f9 probabile che alla base vi sia un carcinoma o flogosi. All'incirca nel 60% dei casi la lesione alla base \u00e8 benigna mentre la parte restante \u00e8 per il 30% pre-neoplastica, generalmente una cheratosi attinica e per il 10% maligna, solitamente un carcinoma spinocellulare. I corni cutanei con un basso rapporto tra altezza e base \u00e8 pi\u00f9 probabile che insorgano da lesioni maligne. Sono generalmente asintomatici. Le sedi pi\u00f9 frequenti sono la fronte, i padiglioni auricolari, il cuoio capelluto e il dorso delle mani. \u00c8 comune riscontrare altre lesioni fotoindotte nella cute circostante.\nDiagnosi.\nLa diagnosi di corno cutaneo \u00e8 clinica. L'esame istologico \u00e8 necessario per confermare una sospetta lesione pre-neoplastica o maligna.\nLe possibili diagnosi differenziali per lesioni di piccole dimensioni sono la cheratosi attiniche, il carcinoma spinocellulare, il cheratoacantoma, la cheratosi seborroiche e le verruche.\nTerapia.\nL'escissione chirurgica \u00e8 necessaria per rimuovere lesioni maligne o evitare la degenerazione maligna oltre che per motivi estetici."}
{"id": "5306924", "revid": "1870933", "url": "https://it.wikipedia.org/wiki?curid=5306924", "title": "Zainadine J\u00fanior", "text": "Caratteristiche tecniche.\nGioca come terzino destro, ma pu\u00f2 essere impiegato anche al centro della difesa."}
{"id": "5306925", "revid": "188323", "url": "https://it.wikipedia.org/wiki?curid=5306925", "title": "Massa cheratosica esofitica", "text": ""}
{"id": "5306926", "revid": "188323", "url": "https://it.wikipedia.org/wiki?curid=5306926", "title": "Cornu cutaneum", "text": ""}
{"id": "5306928", "revid": "132266", "url": "https://it.wikipedia.org/wiki?curid=5306928", "title": "Aleksandr Nevskij (sottomarino)", "text": ""}
{"id": "5306935", "revid": "132266", "url": "https://it.wikipedia.org/wiki?curid=5306935", "title": "Vladimir Monomach (sottomarino)", "text": ""}
{"id": "5306939", "revid": "124123", "url": "https://it.wikipedia.org/wiki?curid=5306939", "title": "Abu Ibrahim Ahmad", "text": "Biografia.\nSuccedette al trono allo zio Ab\u016b l-\u02bfAbb\u0101s Mu\u1e25ammad.&lt;br&gt;\nIl suo regno fu senza guerre, e ci\u00f2 permise all'Ifr\u012bqiya di prosperare grazie allo sviluppo del commercio e dell'agricoltura, che benefici\u00f2 di nuove opere di irrigazione. Ab\u016b Ibr\u0101h\u012bm A\u1e25mad commission\u00f2 molte opere pubbliche, tra cui la ricostruzione della moschea al-Zaytuna di Tunisi e l'allargamento della moschea di \u02bfUqba a Qayrawan.\nMor\u00ec il 28 dicembre 863 e gli succedette al trono il fratello Ziy\u0101dat All\u0101h II, che mor\u00ec pochi mesi pi\u00f9 tardi, permettendo cos\u00ec di salire al trono ad Ab\u016b l-Ghar\u0101n\u012bq Muhammad II, figlio Ab\u016b Ibr\u0101h\u012bm A\u1e25mad."}
{"id": "5306956", "revid": "599013", "url": "https://it.wikipedia.org/wiki?curid=5306956", "title": "Amer Shafi", "text": "\u00c8 il primatista di presenze (176) con la nazionale giordana.\nCarriera.\nClub.\nHa militato per undici anni nell'Al-Wehdat, squadra giordana, e ha vinto per otto volte il campionato giordano (tre con l'Al-Wehdat e cinque con l'Al Faysali).\nNazionale.\nDal 2002 fa parte della nazionale giordana, di cui \u00e8 il capitano e il primatista di presenze e con cui ha disputato tre fasi finali di Coppa d'Asia.\nCon la Nazionale della Giordania \u00e8 arrivato vicino a qualificarsi al Mondiale 2014 vincendo lo spareggio contro l'Uzbekistan nel doppio confronto andata e ritorno ai calci di rigore. Nella lotteria dei rigori si rivela decisivo parando il rigore di Anzur Ismailov. La sua nazionale perde poi il play-off Interzona con l'Uruguay, mancando cos\u00ec la prima storica qualificazione mondiale.\nIl 17 novembre 2018 segna un gol con la maglia della nazionale durante l'amichevole contro l'India (vinta per 2-1) rilanciando direttamente dalla sua porta."}
{"id": "5306957", "revid": "1573940", "url": "https://it.wikipedia.org/wiki?curid=5306957", "title": "Aegialomys", "text": "Aegialomys () \u00e8 un genere di roditori della famiglia dei Cricetidi.\nEtimologia.\nL'epiteto deriva dalla combinazione della parola greca \"\u03b1\u1f30\u03b3\u03b9\u03b1\u03bb\u03cc\u03c2-\", riva del mare, in riferimento alla diffusione principalmente costiera del genere e dal suffisso \"-mys\" riferito alle forme simili ai topi.\nDescrizione.\nDimensioni.\nAl genere Aegialomys appartengono roditori di piccole dimensioni, con lunghezza della testa e del corpo tra 105 e 152\u00a0mm, la lunghezza della coda tra 120 e 173\u00a0mm e un peso fino a 108\u00a0g.\nCaratteristiche craniche e dentarie.\nIl cranio presenta un rostro tozzo, una regione inter-orbitale con i margini convergenti e in rilievo, la scatola cranica allungata e una cresta temporale solitamente ben sviluppata. I fori palatali sono lunghi.\nSono caratterizzati dalla seguente formula dentaria:\nAspetto.\nLe parti dorsali sono giallo brizzolate o bruno-grigiastre, mentre le parti ventrali sono biancastre o giallo chiare con la base dei peli grigia. Il muso \u00e8 provvisto di vibrisse relativamente corte. Le orecchie sono relativamente piccole. Gli artigli sono parzialmente nascosti da ciuffi di peli. La pianta dei piedi possiede sei cuscinetti carnosi. La coda \u00e8 lunga quanto la testa ed il corpo oppure leggermente pi\u00f9 lunga ed \u00e8 indistintamente bicolore.\nDistribuzione.\nIl genere \u00e8 diffuso in Ecuador, Per\u00f9 e sulle Isole Galapagos.\nTassonomia.\nIl genere comprende 2 specie."}
{"id": "5306960", "revid": "2038497", "url": "https://it.wikipedia.org/wiki?curid=5306960", "title": "Battaglia di Tunisi (310 a.C.)", "text": "La battaglia di Tunisi fu combattuta tra l'esercito di Cartagine e quello del tiranno Agatocle di Siracusa, nel 310 a.C. Fu la prima grande battaglia della spedizione in Libia che Agatocle aveva intrapresa. Anche se in pesante inferiorit\u00e0 rispetto ai soldati dell'esercito cartaginese, i soldati di Agatocle, per\u00f2, avevano molta pi\u00f9 esperienza nell'arte bellica rispetto alle leve cartaginesi. Un altro importante fattore fu il terreno che imped\u00ec ai cartaginesi di utilizzare la loro manovra di aggiramento. I cartaginesi subirono una pesante sconfitta che indusse alcuni dei loro alleati a cambiare schieramento a favore di Agatocle.\nAntefatti.\nPrima durante la sua guerra contro Cartagine, Agatocle perse la battaglia del monte Ecnomo del 311 a.C. e il controllo della Sicilia, fuorch\u00e9 della sua citt\u00e0: Siracusa, che era stata assediata dai cartaginesi nello stesso anno. Piuttosto che affrontare l'esercito che assediava Siracusa egli decise di iniziare un inaspettato e rischioso attacco alla madrepatria dei suoi nemici, la Libia. Avrebbe cos\u00ec voluto sviare le intenzioni cartaginesi da Siracusa ed incitare gli alleati libici a rivoltarsi contro Cartagine, oltre a permettere loro di saccheggiare i ricchi territori di Cartagine. Calcol\u00f2 che il suo esperto esercito, anche se poco rimase di esso, avrebbe posto un confine alle forze cartaginesi l\u00e0, che non erano cos\u00ec esperte come quelle in Sicilia.\nCon sessanta triremi Agatocle ordin\u00f2 di fuggire dall'assedio di Siracusa nell'agosto del 310 a.C.. La sua flotta scapp\u00f2 da una battaglia navale con alle spalle la flotta cartaginese dato che erano sbarcati a Latomiae, vicino all'odierno Capo Bon. Agatocle bruci\u00f2 le sue navi, rimuovendo ogni mezzo di fuga ai suoi soldati. In pi\u00f9, non ebbe bisogno di lasciare una parte dei soldati a far la guardia contro i ladri cartaginesi.\nDopo il saccheggio dell'esercito greco nel prospero territorio della nazione, Agatocle permise al suo esercito di condurre un assedio a una citt\u00e0 cartaginese, Megalopoli. Anche se la citt\u00e0 possedeva mura, l'attacco giunse inaspettato agli abitanti che non aveva esperienza in guerra. Dopo una piccola resistenza i greci saccheggiarono e distrussero la citt\u00e0. Appena dopo Agatocle rase al suolo la citt\u00e0 di Tunisi e si appost\u00f2 col suo esercito all'infuori di essa. \u00c8 stato ipotizzato che la citt\u00e0 di Megalopoli possa ricondursi alla moderna citt\u00e0 di Soliman e Tunisi con l'odierna Tunisi, anche se non si hanno certezze.\nA Cartagine giunse il panico quando gli abitanti vennero a conoscenza dell'arrivo di Agatocle. Pensarono immediatamente che egli non avrebbe mai lasciato la citt\u00e0 se non avesse distrutto l'esercito e la flotta cartaginese. La disperazione giunse quando si venne a sapere dai messaggeri che Agatocle era riuscito a fuggire dall'assedio della citt\u00e0. Il consiglio nomin\u00f2 i rivali Annone e Bomilcare di un esercito per sconfiggere quello di Agatocle. Secondo Diodoro Siculo Bomilcare avrebbe approfittato del comando datogli per governare da solo Cartagine.\nLa battaglia.\nAnnone e Bomilcare non aspettarono soldati dagli alleati e non ne reclutarono altri, ma si diressero velocemente contro Agatocle. Si misero a capo di un esercito di 40000 uomini, 4000 cavalieri e 2000 carri prendendoli dalle guarnigioni cartaginesi. Il numero di carri \u00e8 probabilmente molto esagerato. Giustino invece conta 30000 uomini e scrive che solo Annone fu il generale. I cartaginesi si avvicinarono al campo nemico in formazione di guerra. Annone comandava il fianco destro dove c'era il battaglione sacro. Bomilcare comandava il fianco sinistro con una profonda falange, perch\u00e9 il terreno non permetteva di estendere la formazione. Posizion\u00f2 i carri e i cavalieri avanti, in modo da colpire per primi i greci.\nAgatocle piazz\u00f2 suo figlio Arcagato a destra con 2500 fanti. Schier\u00f2 anche 3500 siracusani, 3000 tra sanniti, etruschi e celti. Scelse 1000 opliti, e li mand\u00f2 a combattere contro il battaglione sacro. Divise 500 arcieri e frombolieri tra le ali. Per alzare il morale dei suoi preg\u00f2 la dea Atena tra le sue file.\nI carri e dopo la cavalleria caricarono inizialmente i greci, ma i loro assalti si dimostrarono vani. Subirono molte perdite e si rifugiarono nella retroguardia dell'esercito cartaginese. Dopo i fanti ingaggiarono battaglia. Annone e il battaglione sacro attaccarono ferocemente causando molte perdite tra i greci. Ciononostante, Annone sub\u00ec molti feriti e morti. I cartaginesi vicino a lui si spaventarono, mentre si incoraggiarono a vicende per spingere pi\u00f9 forte. Quando Bomilcare se ne accorse, diede ordine di ritirata verso un terreno pi\u00f9 in alto. Tuttavia questa mossa segn\u00f2 il destino dei cartaginesi. Il battaglione sacro continu\u00f2 a resistere, ma dovette darsi alla fuga appena fu circondato. Agatocle li insegu\u00ec fino a Cartagine per un po' di tempo, ma torn\u00f2 indietro e saccheggi\u00f2 il campo avversario.\nConseguenze.\nCon le sue ristrette forze, Agatocle non fu in grado di assediare Cartagine, perci\u00f2 si accamp\u00f2 e si diede al saccheggio dei territori circostanti. A Cartagine i cittadini pensarono di patire tutto ci\u00f2 a causa dell'ira degli d\u00e8i, che necessitavano di essere soddisfatti. Inviarono una grande somma e delle offerte alla citt\u00e0 madre di Tiro come sacrifici per Melqart. Per Baal sacrificarono duecento bambini e altre trecento persone che misero in una fossa e bruciarono.\nMolte citt\u00e0 intorno a Cartagine si schierarono con Agatocle, o pieni di paura nei suoi confronti o pieni di odio per Cartagine. Dopo aver fortificato il suo campo presso Tunisi e lasciati un'adeguata guarnigione, assoggettarono le citt\u00e0 lungo la costa. Assalirono Neapolis ma non la saccheggiarono. Posero un assedio a Susa per breve tempo; Elima, re dei libici, strinse un'alleanza con lui. I cartaginesi sfruttarono la sua assenza per attaccare Tunisi, distruggendo l'accampamento e assediando la citt\u00e0. Quando Agatocle lo venne a sapere, lasci\u00f2 l'assedio di Susa con poche truppe per viaggiare su una montagna dove fossero visibili le citt\u00e0 di Tunisi e Susa. Escogit\u00f2 uno stratagemma per entrambe le citt\u00e0 facendo accendere ai suoi soldati una grande quantit\u00e0 di luci nella notte. I cartaginesi abbandonarono l'assedio e si ritirarono pensando che stesse per avvicinarsi Agatocle con un grande esercito. Susa gli si arrese sempre per la paura che Agatocle stesse continuamente ricevendo rinforzi ed equipaggiamenti. Poi, Agatocle prese Thapsus assalendola; e continu\u00f2 a espandere il suo potere su pi\u00f9 citt\u00e0 grazie al suo esercito e alla persuasione. Dopo aver guadagnato il controllo di tutte le citt\u00e0 nei dintorni di Cartagine, il cui numero era duecento, pianific\u00f2 di condurre il suo esercito pi\u00f9 lontano nei meandri della Libia.\nAveva a che fare anche con una battaglia minore a Tunisi. I cartaginesi ricevettero 5000 uomini che si erano ritirati dall'assedio di Siracusa per rinforzare l'esercito in patria. Pochi giorni dopo Agatocle part\u00ec per l'entroterra della Libia, tuttavia i cartaginesi ritentarono l'assedio di Tunisi con i loro rinforzi. Essi si erano uniti con alcuni alleati libici, compreso il re Elima che aveva tradito l'alleanza con Agatocle. Quando questa notizia raggiunse Agatocle, egli torn\u00f2 indietro marciando di notte; arriv\u00f2 all'alba attaccando di sorpresa l'esercito assediante cartaginese. Uccise 2000 loro soldati oltre al re Elima e prese alcuni prigionieri. Dopo il successo riprese la sua campagna in Libia fino alla battaglia di Tunisi del 309 a.C."}
{"id": "5306964", "revid": "24823", "url": "https://it.wikipedia.org/wiki?curid=5306964", "title": "Eddie Costa Quintet", "text": "Eddie Costa Quintet \u00e8 il terzo album di Eddie Costa, pubblicato dalla Mode Records nel 1957. "}
{"id": "5306965", "revid": "599013", "url": "https://it.wikipedia.org/wiki?curid=5306965", "title": "D\u00e1rio Monteiro", "text": ""}
{"id": "5306966", "revid": "1543377", "url": "https://it.wikipedia.org/wiki?curid=5306966", "title": "Iosa (famiglia)", "text": "La famiglia Iosa (nota anche come Josa o Sosa) prende il nome dal paese spagnolo di origine, Josa, dove godeva di antica nobilt\u00e0. La sua presenza in Italia risale all'anno Mille ed \u00e8 dovuta al barone - di nomina normanna - Roderigo Sosa, il quale, per aver combattuto la guerra santa di liberazione a fianco di Ruggero I di Sicilia contro i Musulmani, ebbe nel 1098 in feudo Raululia (oggi Camastra, in provincia di Agrigento), feudo che la famiglia riusc\u00ec a conservare ininterrottamente per trecento anni, nel periodo normanno, nel periodo svevo, nel periodo angioino e in quello aragonese.\nTra i discendenti siciliani di Roderigo Sosa troviamo il dominus Eximenio (Scimene) Sosa, feudatario con i suoi eredi di Camastra, nonch\u00e9 di Bordonaro (1292-1345), in provincia di Palermo, di Rafaulica (1292-1345) e di Rambici (1335-1342), in provincia di Enna (antica Castrogiovanni). Altri discendenti del barone Roderigo e di Eximenio (Scimene) Sosa erano i Sosa di Messina e quelli di Catania. Tra gli eredi di Eximenio (Scimene) Sosa c'era anche Macalda Sosa, a cui era assegnato il feudo di Camastra, la quale si imparentava con i principi di Palagonia. Matteo Palagonia, figlio di Francesco Palagonia e di Macalda Sosa, e i suoi eredi continuarono a possedere il feudo di Camastra (1098-1398).\nA Messina si trovavano anche il barone Bernardo Josa, morto nel 1400, e sua figlia Filippa, che nel 1396 and\u00f2 in sposa a Pier Antonio de Filesio, giurato prima e in seguito ambasciatore della citt\u00e0 di Agrigento presso il Vicer\u00e9.\nTra i Sosa di Catania figuravano Siminello, Eleonora e Roderigo jr, figli del \"miles\" Roderigo e di Elisabetta Sosa.\nUn altro ramo molto importante della famiglia era quello dei fratelli Asnarus e Montaneiro Sosa. Asnarus Peris Sosa, milite, era nel 1309 Stratigoto di Messina. Montaneiro, barone, era dal 1292 feudatario di Gagliano Castelferrato (1292-1350), in provincia di Enna (antica Castrogiovanni), nonch\u00e9 padrone dell'antico Castello di Gagliano. I due fratelli Sosa ottenevano i privilegi feudali perch\u00e9 parteciparono alla guerra dei Vespri siciliani. Nel 1282 con re Pietro III d'Aragona, detto il Grande, marito di Costanza di Svevia, misero fine al dominio francese in Sicilia di Carlo I d'Angi\u00f2, alleato di Papa Clemente IV. Montaneiro Sosa pass\u00f2 inoltre alla storia per il cosiddetto \"Fatto di Gagliano\", in cui, con un gioco di astuzie, riusc\u00ec ad attirare in una trappola l'esercito francese che sub\u00ec una pesante sconfitta, ed \u00e8 pi\u00f9 volte indicato nelle fonti narrative come familiare dei reali di Aragona, essendo in effetti un familiare fedelissimo di re Federico III di Sicilia (o di Trinacria), celebrato da Dante Alighieri nella \"Divina Commedia\" come \"l'onor di Cicilia e d'Aragona\".\nNel 1345 il feudo di Gagliano passava nelle mani di Martino Sosa, figlio di Montaneiro. Il giovane barone Martino, morto in battaglia nel 1350, lasciando vedova la contessa Anna, figlia di Scaloro degli Uberti, parente di Farinata degli Uberti e conte di Assoro e barone di Gatta, Condr\u00f2 e Raffadali durante il Vespro siciliano, fu anche tutore di Siminello o Ximinello Sosa, figlio del \"miles\" Roderigo e di Elisabetta Sosa di Catania.\nI Sosa si trasferivano nel Regno di Napoli dopo che re Alfonso V d'Aragona nel 1443 unific\u00f2 il Regno di Sicilia e il Regno di Napoli. La famiglia Sosa passava a Solopaca, in provincia di Benevento, e successivamente a Campobasso in Contado di Molise. Nel 1580 Cola Josa (Sosa) nasceva a Celenza Valfortore, in provincia di Capitanata. Il medico Giuseppe Antonio Josa, nipote di Cola, nel 1670 si sposava in Carlantino, allora Casale di Celenza, e qui fissava la sua nuova dimora. Battezzato in Celenza Valfortore in data 1\u00ba agosto 1648 e deceduto in Carlantino in data 1\u00ba ottobre 1677, sposava il 6 ottobre 1670 Chiara Olivelli, figlia di Giambattista e di Angela Coscia, appartenente ad un'antica e nobile famiglia del Regno di Napoli, proprietaria di diversi terreni ex Feudo in zona di Capitanata.. Nel 1711 l'arcivescovo di Benevento, Cardinale Orsini, futuro Papa Benedetto XIII, restava a lungo ospite nella casa di Carlantino della famiglia Josa.\nIl magnifico Giuseppe Josa di Carlantino era avvocato fiscale, banchiere e vicario amministratore del Regio Demanio di Campobasso. Figlio di Giovanni (nato nel 1671 e morto nel 1714) e di Angela Orsi, nasceva a Carlantino il 23 Febbraio 1699, dove moriva il 29 Aprile 1776. Sposava il 18 Giugno 1720 Eleonora Pinto. Il Demanio Regio era, per la dottrina giuridica meridionale, il patrimonio della Corona che non era stato oggetto di alienazione o di concessione. In questo senso il termine demanium era riservato dalle fonti legislative ai beni non concessi in feudo. Giuseppe Josa svolse la prestigiosa ed influente funzione di reggente della Vicar\u00eca di Campobasso in un momento storico delicato per la vita di questa citt\u00e0. Infatti, Marcello Carafa , erede del duca Mario Carafa, da poco era entrato in possesso dei feudi di Jelsi e di Campobasso. Si trattava di un'eredit\u00e0 gravata da moltissimi debiti, che si aggiravano complessivamente intorno ai 70-80.000 ducati. L'apprezzo dei beni feudali, fatto dal Regio ingegnere Giuseppe Stendardo alla morte di Mario Carafa, risultava essere di 29.318 ducati per il feudo di Jelsi e di 102.841 ducati per il feudo di Campobasso. Per questi motivi, nel 1738, i cittadini di Campobasso si ribellarono e chiesero l'annessione della loro citt\u00e0 al Demanio Regio, dichiarandosi pronti a pagare il valore stabilito dall'apprezzo. In pratica, un buon numero di borghesi campobassani decise di sfidare il possidente Marcello Carafa, esercitando il diritto di prelazione e cio\u00e8 offrendo alla Regia Corte la stessa somma per far s\u00ec che la citt\u00e0 diventasse demaniale e, una volta dipendente direttamente dal potere Regio, potesse essere ricomprata \u2013 come consentiva la legislazione vigente \u2013 dagli stessi cittadini con il proprio denaro. La causa venne risolta nel 1740 in favore della citt\u00e0 molisana, nonostante la dura opposizione del duca Marcello Carafa, rimasto nel frattempo feudatario di Jelsi. Cos\u00ec il 04 Marzo 1742 la comunit\u00e0 di Campobasso riscattava la citt\u00e0 e si liberava definitivamente dal feudatario Carafa, eleggendo un semplice cittadino a tutela della vita della collettivit\u00e0: Salvatore Romano, contadino di umili origini, garante di una discendenza di ben dodici figli maschi. I cittadini demanisti di Campobasso, finanziati anche dal Banco Josa, anticiparono in questo modo sia la rivoluzione francese che la successiva abolizione della feudalit\u00e0 del 1806. Tra i successori di Giuseppe si distinguevano nel 1700 i figli Michele e Nicola Josa, entrambi banchieri. Il primo era dotto giureconsulto e avvocato napoletano, il secondo noto dottore in filosofia e medicina. Giuseppe Josa, primo figlio di Michele, era medico in Campobasso. Giambattista Josa, fratello di Giuseppe, era dottor fisico di Scuola Salernitana, protomedico di Campobasso, capitano della Guardia Civica e sindaco di Carlantino, in provincia di Foggia, nel 1813, nel 1827 e nel 1830. Nicola Josa di Michele, nato nel 1786, era medico e sindaco di Carlantino nel 1838 e nel 1848. Elisabetta Josa, figlia di Nicola e di Anna Maria Marsico, era la bisnonna paterna di Donato Menichella, direttore generale dell'IRI e governatore della Banca d'Italia dal 1948 al 1960.\nPasquale Josa, figlio di Giambattista e di Maria Giuseppa Marsico, era avvocato e sindaco per pi\u00f9 mandati di Gambatesa, in provincia di Campobasso.\nGuglielmo Josa, nipote di Pasquale Josa, nasceva a Gambatesa il 22 dicembre 1870 ed ivi moriva a 91 anni il 20 settembre 1961. Era figlio di Giambattista Josa, medico chirurgo, e di Erminia Rosaria Guglielmi. Aveva una sola sorella, Maria Elisa Josa, nata a Gambatesa il 24 agosto 1872. Quest'ultima sposava il 20 ottobre 1895 Francesco Giacinto Salvatore D'Alessandro, medico chirurgo, figlio del notaio Giovannantonio, proprietario del castello di Capua di Gambatesa , e di Adelaide Petruccelli. Guglielmo Josa nel 1896 si laureava in scienze agrarie presso la Scuola superiore di agricoltura di Portici e dal 1899 era chiamato a dirigere per 39 anni la cattedra di agricoltura a Campobasso, sede distaccata di quella dell'Universit\u00e0 di Napoli. Il 6 aprile 1924 veniva nominato deputato del Regno nella XXVII Legislatura, il 24 marzo 1929 veniva nominato deputato del Regno nella XXVIII Legislatura, il 1\u00ba marzo 1934 veniva nominato senatore del Regno nella XXIX Legislatura e il 23 marzo 1939 veniva di nuovo nominato senatore del Regno nella XXX Legislatura. Nel luglio 1928, nel governo Mussolini, era sottosegretario di Stato per l'Agricoltura al Ministero dell'economia nazionale, ministro Alessandro Martelli. Nel settembre 1929, nel governo Mussolini, era sottosegretario di Stato al Ministero delle corporazioni, ministro Giuseppe Bottai. Era membro del Consiglio Superiore dell'Economia e del Consiglio Nazionale delle Ricerche, nonch\u00e9 membro della Commissione per le petizioni nel 1936, della Commissione dell'economia corporativa e dell'autarchia nel 1939 e segretario della Commissione dell'agricoltura dal 1939 al 1943. Era Cavaliere dell'Ordine della Corona d'Italia, Ufficiale dell'Ordine della Corona d'Italia, Commendatore dell'Ordine della Corona d'Italia, Grande Ufficiale dell'Ordine della Corona d'Italia e Cavaliere dell'Ordine dei Santi Maurizio e Lazzaro. Era stato negli anni 1931-1934 presidente del Consiglio Provinciale del Molise. Era stato presidente del Consorzio agrario cooperativo molisano. Era stato, inoltre, membro del Consiglio superiore per l'istruzione agraria (1919-1920), della Commissione permanente per le risaie, della Commissione per le case operaie. Aveva fondato l'istituto agrario di Larino. Guglielmo Josa, Accademico dei Georgofili di Firenze, era amico personale di Giovanni Agnelli (1866-1945), patriarca delle famiglia Agnelli e fondatore della FIAT, di Dino Grandi, ministro degli Affari Esteri, Guardasigilli e ambasciatore a Londra, di Renato Angiolillo, fondatore, editore e direttore del quotidiano Il Tempo, di Giovanni Giuriati, presidente della Camera dei deputati e pi\u00f9 volte ministro durante il ventennio fascista, nonch\u00e9 di Giuseppe Bottai, governatore di Roma, governatore di Addis Abeba, ministro delle Corporazioni e ministro dell'Educazione Nazionale. Autore di numerose monografie di scienze agrarie e di molteplici interventi in Parlamento per l'agricoltura italiana. Innovatore delle pratiche agrarie, dal 1899 in poi, pubblicava pi\u00f9 di un centinaio di trattati di agricoltura ed agraria sperimentale. A partire dal 1937 collaborava a diverse riviste di agricoltura. I suoi sforzi scientifici si concentrarono verso l'allevamento del bestiame, l'ovicoltura e la frutticoltura. Il risultato migliore di questi saggi resta il \u201cfrutteto sperimentale\u201d da lui istituito in agro di Gambatesa. Personalit\u00e0 ancorata ai sani principi, era stato uno dei pochi a rifiutare la pensione di deputato elargita dalla Repubblica Italiana. In omaggio al suo grande valore tecnico ed alla sua integrit\u00e0 di uomo, il comune di Gambatesa intitolava la Scuola Media Statale in sua memoria.\nGaetano Josa, ultimo figlio di Giambattista e di Maria Giuseppa Marsico, era vice pretore del Regno e pi\u00f9 volte sindaco di Carlantino.\nGiambattista Josa, figlio di Gaetano e di Giovannina De Simone, era professore universitario, Cav. medico ufficiale dell'Aquila Reale, medico della Croce Rossa e capo reparto degli Ospedali Militari.\nAlfonso Josa, fratello pi\u00f9 piccolo di Giambattista, era avvocato, vice prefetto vicario di Foggia, di Pieve di Cadore e di Reggio Calabria, membro della deputazione provinciale di Foggia e presidente della Reale Commissione per la ricostruzione di Messina e Reggio Calabria, distrutte dal catastrofico terremoto del 1908.\nTra i rappresentanti dell'illustre ramo di Carlantino, ricco anche di uomini di Chiesa, figurano Gaetano, Cavaliere dell'Ordine al Merito della Repubblica Italiana e Ufficiale superiore delle Forze Armate, e Girolamo, nato nel 1944, figli di Gennaro Carlo Domenico Josa, ultimogenito di Gaetano Josa.\nTra gli esponenti pi\u00f9 importanti della famiglia si menzionano Massimo Iosa Ghini, architetto e designer di fama internazionale, figlio di Renzo Ghini e Lucia Iosa, ambasciatore del design italiano nel mondo ; Antonio Iosa, fondatore e presidente del Circolo culturale Carlo Perini, al quale il Comune di Milano nel 2002 conferiva l'Ambrogino d'oro; Marco Iosa, scienziato della Fondazione Santa Lucia di Roma , Ospedale di Neuroriabilitazione, docente di Biomeccanica e Analisi quantitativa all'Universit\u00e0 degli studi di Roma Tor Vergata, figlio di Aldo, gi\u00e0 consigliere della IX Circoscrizione di Roma, nipote di Nilo e Fausto Iosa, due icone del tifo calcistico dell'AS Roma.\nStemma nobiliare.\nL'antica arma della famiglia Iosa era rappresentata da uno scudo sannitico inquartato in decusse d'argento e d'azzurro."}
{"id": "5306971", "revid": "486946", "url": "https://it.wikipedia.org/wiki?curid=5306971", "title": "Gli Antenati", "text": ""}
{"id": "5306974", "revid": "785863", "url": "https://it.wikipedia.org/wiki?curid=5306974", "title": "I Pronipoti", "text": ""}
{"id": "5306986", "revid": "767487", "url": "https://it.wikipedia.org/wiki?curid=5306986", "title": "Big Lake (Missouri)", "text": "Big Lake \u00e8 un villaggio degli Stati Uniti d'America, nella Contea di Holt, nello Stato del Missouri.\nGeografia fisica.\nSecondo lo United States Census Bureau, il villaggio ha una superficie totale di 6,76\u00a0km\u00b2."}
{"id": "5306997", "revid": "1543377", "url": "https://it.wikipedia.org/wiki?curid=5306997", "title": "Nazionale di calcio femminile della Croazia", "text": "La nazionale di calcio femminile della Croazia \u00e8 la rappresentativa calcistica femminile internazionale della Croazia, gestita dalla Federazione calcistica della Croazia (\"Hrvatski nogometni savez\" - HNS) e, in base alla classifica emessa dalla FIFA il 29 marzo 2019, risulta occupare il 56\u00ba posto del FIFA/Coca-Cola Women's World Ranking.\nCome membro dell'UEFA partecipa a vari tornei di calcio internazionali, come al Campionato mondiale FIFA, Campionato europeo UEFA, ai Giochi olimpici estivi e ai tornei ad invito come l'Algarve Cup o la Cyprus Cup.\nRosa.\nRosa delle giocatrici convocate dal selezionatore Mate Prskala in occasione degli incontri con e del 17 e 21 settembre 2021 validi per le qualificazioni della zona UEFA, gruppo G, del Mondiale di Australia e Nuova Zelanda 2023. Numeri di maglia estratti dal sito UEFA, statistiche aggiornate al 17 settembre 2021.\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |"}
{"id": "5306998", "revid": "226458", "url": "https://it.wikipedia.org/wiki?curid=5306998", "title": "Phoenix II", "text": "La Phoenix II \u00e8 un veicolo prototipo elettrico a reintegro solare, sviluppato per le competizioni. Il debutto \u00e8 avvenuto nel 1988 al G.P. 4E organizzato a Milano dalla rivista \"Quattroruote\". La competizione, prima in Italia, era riservata esclusivamente a veicoli elettrici, suddivisi in varie categorie.\nLa vettura \u00e8 stata progettata e costruita dall'ingegnere Andrea Pesaresi di Osimo nel 1987. \u00c8 un esemplare unico, dal 1994 esposto al Museo dell'automobile di Torino \u201cGiovanni Agnelli\u201d.\nEvoluzione.\nLa vettura schierata alla prima gara del 1988 era diversa avendo una struttura del telaio a geometria variabile. Pur avendo ottenuto un risultato confortante (3\u00b0) venne subito modificata con lo scopo di aumentare la superficie del pannello solare. Le parti fondamentali del telaio, il sistema di sterzatura e la carrozzeria rimasero inalterati. La nuova configurazione debutt\u00f2 alla 2\u00aa edizione del G.P. 4E svoltasi a Torino nel 1989 e corse fino al 1991 senza ulteriori modifiche. \nPilota.\nLa vettura \u00e8 stata condotta in gara da Maurizio Scansani.\nCuriosit\u00e0.\nIl nome deriva da una circostanza curiosa: a pochi giorni dal debutto in gara, durante una fase di collaudo, la vettura ha subito un incidente con grave danneggiamento del telaio. Dopo un primo sconforto e la seguente volont\u00e0 di abbandonare l'impresa, la macchina \u00e8 stata riparata e modificata per renderne meno critica la guida. Questa entusiastica resurrezione ha ispirato il nome mitologico PHOENIX."}
{"id": "5307000", "revid": "1442080", "url": "https://it.wikipedia.org/wiki?curid=5307000", "title": "Continental Basketball Association 2008-2009", "text": "La stagione CBA 2008-2009 fu la 63\u00aa e ultima della Continental Basketball Association. Parteciparono 4 squadre in un unico girone.\nRispetto alla stagione precedente, gli \"Oklahoma Cavalry\" si ribattezzarono Lawton-Fort Sill Cavalry, mentre gli Atlanta Krunk e i Rio Grande Valley Silverados si spostarono rispettivamente nella ABA 2000 e nella PBL. I Butte Daredevils e gli Yakama Sun Kings scomparvero, mentre i Pittsburgh Xplosion si ritirarono dal campionato durante il \"training camp\".\nLa lega, rimasta con sole quattro squadre, programm\u00f2 anche delle partite con formazioni della ABA 2000, con l'intento di salvare la stagione. La stagione regolare tuttavia termin\u00f2 con sei settimane di anticipo rispetto al previsto . Vennero anticipati i play-off tra le prime due classificate, con una serie al meglio delle tre partite, tutte disputate ad Albany.\nLa lega non organizz\u00f2 alcun campionato per l'anno successivo, e questa rimase, di fatto, la sua ultima stagione."}
{"id": "5307002", "revid": "767487", "url": "https://it.wikipedia.org/wiki?curid=5307002", "title": "Bigelow (Missouri)", "text": "Bigelow \u00e8 un villaggio degli Stati Uniti d'America, nella Contea di Holt, nello Stato del Missouri.\nGeografia fisica.\nSecondo lo United States Census Bureau, il villaggio ha una superficie totale di 0,23\u00a0km\u00b2."}
{"id": "5307003", "revid": "1543377", "url": "https://it.wikipedia.org/wiki?curid=5307003", "title": "Corning (Missouri)", "text": "Corning \u00e8 un centro abitato (\"village\") degli Stati Uniti d'America della contea di Holt nello Stato del Missouri. La popolazione era di 15 persone al censimento del 2010.\nGeografia fisica.\nCorning \u00e8 situata a (40.249107, -95.454422).\nSecondo lo United States Census Bureau, ha un'area totale di 0,11 miglia quadrate (0,28\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 15 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100,0% di bianchi."}
{"id": "5307005", "revid": "599013", "url": "https://it.wikipedia.org/wiki?curid=5307005", "title": "Diamantino Silva", "text": "Carriera.\nNazionale.\nHa giocato la sua unica partita con la maglia della Nazionale nel 1953."}
{"id": "5307006", "revid": "767487", "url": "https://it.wikipedia.org/wiki?curid=5307006", "title": "Fortescue (Missouri)", "text": "Fortescue \u00e8 un villaggio degli Stati Uniti d'America, nella Contea di Holt, nello Stato del Missouri.\nGeografia fisica.\nSecondo lo United States Census Bureau, il villaggio ha una superficie totale di 0,21\u00a0km\u00b2."}
{"id": "5307007", "revid": "72396", "url": "https://it.wikipedia.org/wiki?curid=5307007", "title": "Sundance Film Festival 2015", "text": "Il Sundance Film Festival 2015 si \u00e8 svolto a Park City, Utah, dal 22 gennaio al 1 febbraio 2015.\nIl documentario biografico \"What Happened, Miss Simone?\", incentrato sulla figura della cantante Nina Simone, \u00e8 stato il film d'apertura, mentre la commedia drammatica di Paul Weitz \"Grandma\" \u00e8 stato il film di chiusura. La cerimonia di premiazione si \u00e8 tenuta il 30 gennaio 2015 al Basin Recreation Fieldhouse di Park City, presentata da Tig Notaro.\nIl festival \u00e8 stato vinto dal film \"Quel fantastico peggior anno della mia vita\", che si \u00e8 aggiudicato il premio del pubblico e il gran premio della giuria."}
{"id": "5307008", "revid": "767487", "url": "https://it.wikipedia.org/wiki?curid=5307008", "title": "John Morley, I visconte Morley di Blackburn", "text": " Dopo aver svolto la professione di giornalista fu eletto alla Camera dei comuni nel 1883; fu capo segretario per l'Irlanda nel 1886 e tra il 1892 e il 1895, segretario di Stato per l'India tra il 1905 e il 1910 e ancora nel 1911, e lord presidente del Consiglio tra il 1910 e il 1914. Morley fu un raffinato commentatore politico e un biografo di William Gladstone, che consider\u00f2 un suo modello; fu considerato inoltre uno dei maggiori intellettuali liberali del XIX secolo. Si oppose all'imperialismo e alla guerra anglo-boera; la sua contrariet\u00e0 ad entrare in guerra al fianco della Russia lo estromise dal governo britannico nell'agosto del 1914.\nBiografia.\nNascita ed educazione.\nMorley nacque a Blackburn, in Lancashire, figlio di Jonathan Morley, chirurgo, e di Priscilla Mary Donkin. Fu educato al Cheltenham College e frequent\u00f2 in seguito il Lincoln College ad Oxford; quando per\u00f2 manifest\u00f2 al padre il suo rifiuto ad abbracciare il sacerdozio, questi gli tolse ogni sovvenzionamento, costringendolo ad abbandonare gli studi. Anche in relazione a questa frattura familiare Morley raccolse qualche anno pi\u00f9 tardi, nel 1874, le sue riflessioni sulla natura del compromesso nell'opera \"On Compromise\".\nIl giornalismo e l'entrata in politica.\nDopo aver tentato per un breve periodo la carriera giuridica, che non pot\u00e9 continuare per la mancanza di risorse economiche, pens\u00f2 che quella del giornalismo fosse per lui l'unica professione praticabile. A Londra cominci\u00f2 a scrivere per alcune riviste e acquis\u00ec un primo accenno di notoriet\u00e0 a seguito di un articolo che urt\u00f2 la suscettibilit\u00e0 di alcuni ambienti religiosi. Si spos\u00f2 in seguito con Rose Ayling, una donna che aveva avuto due figli da una precedente relazione; si assunse l'onere di provvedere a loro, ma decise di non adottarli.\nMorley scrisse per alcune effimere riviste letterarie (\"Literary Gazette\", \"Leader\", \"Saturday Review\") e fece amicizia con George Henry Lewes, George Eliot e Leslie Stephen. Nel 1867 successe a Lewes nella direzione del periodico \"The Fortnightly Review\", guidando la rivista per 15 anni e diventando uno dei capi riconosciuti del radicalismo liberale; tra il 1880 e il 1883 diresse anche il \"Pall Mall Gazette\". Nel frattempo si era candidato senza successo alle elezioni del 1869 nel collegio di Blackburn, indette dopo che quelle dell'anno precedente erano state invalidate. Analogamente, nel 1880 non riusc\u00ec ad ottenere un seggio nel collegio elettorale della Citt\u00e0 di Westminster. Riusc\u00ec ad essere eletto alla Camera dei comuni nel 1883, ottenendo un seggio per il Partito Liberale nel collegio di Newcastle upon Tyne; rappresent\u00f2 la citt\u00e0 al Parlamento fino al 1895.\nCapo segretario per l'Irlanda.\nLe elezioni del novembre 1885 avevano indebolito il governo di Lord Salisbury e portato in Parlamento 86 nazionalisti irlandesi; il 26 gennaio 1886, cinque giorni dopo l'inaugurazione dell'Assemblea, questi ultimi e il Partito Liberale fecero cadere il governo conservatore.\nWilliam Ewart Gladstone, capo dei liberali, form\u00f2 un nuovo esecutivo in febbraio, nel quale John Morley entr\u00f2 come capo segretario per l'Irlanda in virt\u00f9 della sua decisa posizione a favore di una maggiore autonomia di Dublino da Londra. Il governo si impegn\u00f2 a promulgare una legge in tal senso, ma questa (chiamata \"Home Rule Bill\") trov\u00f2 subito difficolt\u00e0 e resistenze. Dal Partito Liberale si stacc\u00f2 un nutrito numero di Unionisti, e Morley si trov\u00f2 sempre pi\u00f9 isolato nel rifiutare compromessi al ribasso; le tensioni portarono in breve allo scioglimento della Camera dei comuni e alle dimissioni di Gladstone nel luglio dello stesso anno.\nDurante i successivi cinque anni, l'attivit\u00e0 politica di Morley fu incentrata sulla difesa dell\"Home Rule Bill\" e sulla denuncia della politica di coercizione attuata dal governo di Salisbury; intraprese inoltre una campagna per l'abolizione del diritto ereditario di appartenere alla Camera dei lord. Nel 1892 le elezioni portarono nuovamente al governo Gladstone, e Morley fu nominato ancora capo segretario per l'Irlanda. Un secondo \"Home Rule Bill\" fu portato in Parlamento, ma dopo essere stata approvata con una maggioranza risicata alla Camera dei comuni la legge fu affondata definitivamente alla camera alta. A seguito di questo nuovo fallimento e dei contrasti con il segretario agli Affari Esteri, Lord Rosebery, Gladstone rassegn\u00f2 le dimissioni nel marzo del 1894; lo stesso Rosebery, che gli successe, non riusc\u00ec ad ottenere significativi risultati e rinunci\u00f2 alla carica poco pi\u00f9 di un anno dopo.\nL'opposizione alle otto ore lavorative.\nA partire dal 1889, Morley non accolse le pressioni da parte dei capi sindacali di Newcastle volte a portare all'introduzione di un orario lavorativo giornaliero di otto ore per obbligo di legge; riteneva infatti che lo Stato non dovesse intervenire nei processi economici. Per Morley un atto di tal genere sarebbe equivalso a \u201cinserire un bastone nei delicati e complessi ingranaggi dell'industria britannica\u201d. Afferm\u00f2 inoltre che sarebbe stato sbagliato \u201cpermettere al legislatore, che non conosce queste cose, che \u00e8 di parte in queste cose \u2013 dare al legislatore il potere di dire quante ore al giorno deve o non deve lavorare un uomo\u201d.\nMorley disse ai sindacalisti che l'unica via giusta per limitare l'orario lavorativo avrebbe dovuto essere intrapresa attraverso azioni volontarie da parte dei lavoratori. La sua franchezza sul tema, rara per un politico, gli attir\u00f2 l'ostilit\u00e0 dei laburisti. Nel settembre del 1891 due riunioni generali videro leader come John Burns, Keir Hardie e Robert Blatchfors coalizzarsi contro di lui. Alle elezioni del 1892 Morley non affront\u00f2 un laburista, ma la \"Social Democrat Federation\" appoggi\u00f2 il candidato Unionista; quest'ultimo prese pi\u00f9 voti, ma entrambi ottennero il seggio. Quando fu nominato al governo, Morley dovette affrontare una seconda elezione, che vinse contro un candidato favorevole alle otto ore lavorative grazie al supporto degli immigrati irlandesi a Newcastle. Dopo il voto alla legge che stabiliva le otto ore lavorative, nello stesso anno, accus\u00f2 il Partito Liberale di essersi arreso ai pi\u00f9 superficiali e testardi rappresentanti del mondo del lavoro.\nSegretario di Stato per l'India.\nAlle elezioni generali del 1895 il Partito Liberale and\u00f2 incontro ad una dura sconfitta; Morley stesso perse il seggio di Newcastle, ma l'anno successivo riusc\u00ec a farsi eleggere nel collegio che faceva perno sulla cittadina di Montrose, in Scozia. In seguito si oppose fermamente alla guerra anglo-boera, guidando con David Lloyd George l'ala anti-imperialista del Partito Liberale.\nNel 1905, quando Henry Campbell-Bannerman form\u00f2 il suo gabinetto liberale, Morley fu nominato segretario di Stato per l'India, anche se avrebbe preferito ricoprire l'incarico di Cancelliere dello Scacchiere. Pur non avendo mai affrontato in precedenza i problemi della colonia indiana, Morley si immerse nella nuova esperienza, nella quale si trov\u00f2 a dover collaborare con il vicer\u00e9 Minto, nominato poco prima dal precedente governo conservatore. Su di lui si concentrarono le speranze dei moderati indiani di Gopal Krishna Gokhale, ma Morley si rese presto conto dell'enorme difficolt\u00e0 del suo compito: in un clima dove gli elementi autonomisti pi\u00f9 radicali provocavano violente rivolte, la dura repressione britannica rischiava di aumentare l'odio anticolonialista.\nLe riforme di Morley e Minto approdarono nel 1909 all'approvazione dell\"Indian Councils Act\". In esso si accordava una maggiore partecipazione indiana nei consigli: un rappresentante entr\u00f2 nel consiglio del vicer\u00e9, due entrarono in quello del segretario di Stato a Londra, mentre a livello locale il numero di membri indiani nei consigli aument\u00f2 considerevolmente. Tra di essi, per\u00f2, molti furono scelti dal governo britannico e non eletti. La separazione dell'elettorato tra musulmani e ind\u00f9, inoltre, fu un'ulteriore occasione per dividere la rappresentanza indigena, secondo la politica del \"divide et impera\".\nQuando Herbert Henry Asquith nel 1908 successe al dimissionario Campbell-Bannerman, Morley mantenne il suo incarico di segretario per l'India; nello stesso anno, inoltre, gli furono concessi il titolo nobiliare di visconte e un seggio alla Camera dei lords. Nel novembre del 1910 lasci\u00f2 tuttavia l'incarico di segretario di Stato.\nGli ultimi anni.\nCome membro della camera alta, Lord Morley aiut\u00f2 ad assicurare il passaggio del \"Parliament Act 1911\", che elimin\u00f2 il potere di veto di questa alle leggi di natura economica e finanziaria. Dal 1910 allo scoppio della prima guerra mondiale ricopr\u00ec la carica di lord presidente del Consiglio. Il 2 agosto 1914, in seguito alla decisione del governo liberale di muovere guerra alla Germania, Morley si dimise. A differenza di altri esponenti del suo partito, non fu allarmato dall'invasione tedesca del Belgio; riteneva tuttavia che il Regno Unito non potesse allearsi alla Russia.\nNel 1917 ricompose brani dei suoi diari e delle lettere da lui scritte nei due volumi di \"Recollections\". Il 23 settembre del 1923 mor\u00ec nella sua casa di Wimbledon, seguito due mesi dopo dalla moglie; non avendo avuto figli, il titolo nobiliare si estinse.\nLetteratura.\nLa carriera letteraria di John Morley si svilupp\u00f2 parallelamente a quella politica, portandogli anch'essa successi e riconoscimenti. Raffinato biografo, critico e saggista, scrisse una serie di saggi e biografie sui maggiori intellettuali francesi del XVIII secolo; i suoi lavori pi\u00f9 importanti riguardarono le figure di Voltaire (1872), Rousseau (1873) e Diderot e gli Enciclopedisti (1878). Nelle sue intenzioni, queste opere avrebbero dovuto far parte di un progetto pi\u00f9 ampio dedicato alla Rivoluzione francese, che per\u00f2 non vide mai la luce.\nUno dei suoi libri pi\u00f9 influenti fu l'opera \"On Compromise\" (1874), nella quale analizz\u00f2 il valore etico della politica e la natura del compromesso. Scrisse inoltre le biografie di Edmund Burke (1879), Richard Cobden (1881), Oliver Cromwell e del suo mentore, William Ewart Gladstone (1903)."}
{"id": "5307009", "revid": "599013", "url": "https://it.wikipedia.org/wiki?curid=5307009", "title": "Carlos Silva", "text": "Carriera.\nNazionale.\nHa giocato la sua unica partita con la maglia della Nazionale nel 1929."}
{"id": "5307011", "revid": "6923", "url": "https://it.wikipedia.org/wiki?curid=5307011", "title": "Gihren no Yabou", "text": " \u00e8 una serie di videogiochi di strategia a turni prodotti dalla Bandai, basati sulla metaserie di \"Gundam\" e ambientati durante gli eventi delle serie della Universal Century. Il gameplay comprende una gestione politica e militare dei vari conflitti della Universal Century. La serie \u00e8 pubblicata esclusivamente in Giappone.\n\"Gihren's Ambition\".\nIl primo gioco della serie, pubblicato nel 1998 per Sega Saturn. Il giocatore pu\u00f2 scegliere se seguire la Federazione Terrestre o il Principato di Zeon attraverso la \"Guerra di un anno\" e ha 150 turni per sconfiggere la fazione avversaria con una vittoria dello scenario o vittoria totale. Le scelte del giocatore possono generare degli eventi \"what if\" dove vengono evitati i disastri e le morti dei personaggi avvenuti negli anime.\nNel 2011 il gioco ebbe un remake per PSP intitolato \"Shin Gihren no Yabou\".\n\"Gihren's Ambition: Blood of Zeon\".\nIl seguito di \"Gihren's Ambition\", pubblicato nel 2000 per Sony PlayStation e il Sega Dreamcast. ha un sistema politico pi\u00f9 complesso rispetto al primo gioco. Il giocatore pu\u00f2 scegliere di creare dei trattati o dei segnali di tregua e alla gestione militare venne aggiunte le opzioni di aggiornare e personallizare i mobile suit.\nIl gioco ha anche introdotto i personaggi e i mobile suit delle varie miniserie OAV, insieme alle fazioni dei Titans, A.E.U.G. e Axis e si possono sbloccare delle fazioni speciali come il Neo Zeon di Char e Zeon comandato da Kycillia e Garma.\n\"Gihren's Ambition: War for Zeon Independence\".\nIn\" War for Zeon Independence\" per PlayStation 2, la mappa del gioco venne aggiornata insieme all'aggiunta di nuovi personaggi, mobile suit e di un sistema di spionaggio. Le battaglie si svolgono con una grafica in 3D mentre i capitoli precedenti usavano una grafica 2D. Nel gioco non sono presenti gli eventi di \"Mobile Suit Z Gundam\" e le fazioni dei Titans, AEUG, Axis e la Flotta di Delaz, limitandosi solo alla Federazione e il Principato di Zeon. \u00c8 possibile sbloccare una modalit\u00e0 \"If\" se si finisce il gioco con entrambe le fazioni.\n\"Gihren's Ambition: The Menace of Axis\".\n\"Menace of Axis\" \u00e8 il quarto gioco della serie, pubblicato nel 2008 per PSP. La grafica \u00e8 in 2.5D e la trama del gioco comprende gli eventi della Universal Century da\" Mobile Suit Gundam\" fino a ' e '. Ritornano le fazioni che erano presenti in \"Blood of Zeon\": AEUG, Titans, Axis, la Flotta di Delaz e le fazioni speciali di Char, Kycillia e Garma.\nSuccessivamente venne realizzata un'edizione speciale intitolata Gihren's Ambition: The Menace of Axis V, che include nuovi personaggi, mobile suit e una fazione bonus: l'esercito di Tem Ray. Venne pubblicato per PlayStation 2 e PSP."}
{"id": "5307012", "revid": "767487", "url": "https://it.wikipedia.org/wiki?curid=5307012", "title": "Mound City (Missouri)", "text": "Mound City \u00e8 una citt\u00e0 degli Stati Uniti d'America, nella Contea di Holt, nello Stato del Missouri.\nGeografia fisica.\nSecondo lo United States Census Bureau, la citt\u00e0 ha una superficie totale di 3,34\u00a0km\u00b2."}
{"id": "5307015", "revid": "443105", "url": "https://it.wikipedia.org/wiki?curid=5307015", "title": "John Morley", "text": ""}
{"id": "5307039", "revid": "767487", "url": "https://it.wikipedia.org/wiki?curid=5307039", "title": "Dario Khan", "text": "Caratteristiche tecniche.\n\u00c8 un difensore centrale che pu\u00f2 agire anche da terzino sinistro.\nCarriera.\nNazionale.\nCon la Nazionale mozambicana ha partecipato alla Coppa d'Africa 2010."}
{"id": "5307042", "revid": "767487", "url": "https://it.wikipedia.org/wiki?curid=5307042", "title": "Arnaldo Jos\u00e9 Da Silva", "text": "Carriera.\nClub.\nTrascorse l'intera carriera in Portogallo, militando nel campionato lusitano per 23 anni.\nNazionale.\nHa giocato la sua unica partita con la maglia della Nazionale nel 1974."}
{"id": "5307046", "revid": "1543377", "url": "https://it.wikipedia.org/wiki?curid=5307046", "title": "The Grey Man EP", "text": "The Grey Man EP \u00e8 un EP dei Copeland, pubblicato il 24 febbraio 2009 dalla Tooth &amp; Nail Records.\nIl disco contiene l'omonimo brano e le tracce bonus dell'edizione LP di \"You Are My Sunshine\", del 2008."}
{"id": "5307048", "revid": "1934238", "url": "https://it.wikipedia.org/wiki?curid=5307048", "title": "Jane Wilde Hawking", "text": "Biografia.\nNata da Beryl Eagleton e Georg Wild, \u00e8 nata e cresciuta a St Albans, cristiana osservante della Chiesa d'Inghilterra. Ha studiato lingue al Westfield College dell'University of London ed ha ottenuto un Ph.D. in filologia romanza ad aprile 1981, dottorato di ricerca che a sua detta, le assicurava \"un'identit\u00e0 accademica all'interno di Cambridge\". Nel 1965 ha sposato Stephen Hawking, che aveva incontrato a una festa all'universit\u00e0 e con il quale ha avuto tre figli: Robert (1967), Lucy (1970) e Tim (1979). Jane e Stephen si sono separati nel 1990 e hanno divorziato cinque anni dopo.\nDurante il suo matrimonio con Stephen Hawking, mentre la malattia del marito degenerava, Jane si \u00e8 ammalata di depressione. In un'intervista del 2004, ha citato la sua fede cristiana come fonte di speranza durante il matrimonio e la depressione, una nota quasi ironica della sua forza basata sulla fede alla luce del noto ateismo di Stephen Hawking. \nCinque anni dopo il divorzio, ha sposato il musicista Jonathan Jones, con il quale vive tuttora. Ha continuato tuttavia a sostenere il suo ex marito, che nonostante i suoi problemi di salute continuava a lavorare. Nel finale del suo diario del 2007, \"Travelling to Infinity\", dice del primo marito Stephen, dopo il suo secondo divorzio dall'infermiera Elaine Mason: \"Siamo in grado di ritrovarci di nuovo liberamente e goderci insieme molte occasioni in famiglia. \u00c8 stato un po' come ai vecchi tempi\u2026\".\nNel 1999 ha scritto un'autobiografia sul suo matrimonio con Stephen, \"Music to Move the Stars: A Life with Stephen\". Dal libro \u00e8 stato tratto il film \"La teoria del tutto\". Dopo che il fisico si \u00e8 separato dalla seconda moglie Elaine, Jane e Stephen hanno iniziato una collaborazione professionale. Nel 2008 \u00e8 stata pubblicata un'edizione aggiornata della precedente biografia, pubblicata col titolo \"Verso l'infinito\"."}
{"id": "5307049", "revid": "599013", "url": "https://it.wikipedia.org/wiki?curid=5307049", "title": "Francisco Silva (calciatore portoghese)", "text": "Carriera.\nNazionale.\nHa giocato la sua unica partita con la maglia della Nazionale nel 1930."}
{"id": "5307060", "revid": "1005847", "url": "https://it.wikipedia.org/wiki?curid=5307060", "title": "Giuseppe Alpino", "text": "Deputato nelle file del Partito Liberale Italiano, dalla seconda alla sesta legislatura, funzionario di banca di professione, ricopr\u00ec numerosi incarichi tra cui la Vicepresidenza della V commissione al Bilancio e alle partecipazioni statali nella III legislatura nonch\u00e9 il sottosegretariato alle finanze nel governo Andreotti II. Scrisse anche un contributo per la bibliografia del parlamento: \"Perplessit\u00e0 e riserve sulla riforma dei bilanci\". Mor\u00ec nel 1976 mentre era in carica come deputato. Viene sostituito da Enrico Michele Demarchi."}
{"id": "5307066", "revid": "767487", "url": "https://it.wikipedia.org/wiki?curid=5307066", "title": "Samuel Chapanga", "text": "Caratteristiche tecniche.\nGioca come difensore centrale."}
{"id": "5307093", "revid": "123396382", "url": "https://it.wikipedia.org/wiki?curid=5307093", "title": "Claudio Di Biagio", "text": "Biografia.\nEsordisce giovanissimo come attore nel film \"Il pranzo della domenica\", dove interpreta uno dei figli di Rocco Papaleo e Elena Sofia Ricci. Da ragazzo si pone all'attenzione mediatica pubblicando video di carattere parodistico e comico sul canale Youtube \"nonapritequestotubo\". Riesce attraverso questa piattaforma a creare, assieme a Matteo Bruno e in collaborazione con Guglielmo Scilla (anche loro youtuber), e a distribuire dal 2011 al 2013 la webserie \"Freaks!\" (dove interpreta anche uno dei personaggi principali). Nel 2011 \u00e8 guest star nella puntata 1 della webserie \"Lost in Google\".\nNel 2012 la prima stagione di \"Freaks!\" viene trasmessa anche su Deejay TV, mentre fra 2012 e 2013 la seconda viene trasmessa prima sul canale televisivo, e poi anche su Youtube. Sempre nel 2012 ha interpretato la parte di Marco nel film \"Paura\" dei Manetti Bros. Ha in seguito diretto \"Andarevia\", distribuito nel 2013 su TIMvision.\nNel 2014 ha presentato alla Festa del Cinema di Roma \"Vittima degli eventi\", un fan film su \"Dylan Dog\", finanziato con una campagna di crowdfunding. Fra gli attori anche Alessandro Haber, Milena Vukotic e Massimo Bonetti. \nNel 2014 e nel 2015 \u00e8 stato inviato speciale rispettivamente di Google Play e Best Movie alla Mostra del Cinema di Venezia.\nNel 2015 ha inoltre diretto la webserie \"Lontana da me\" trasmessa su Ray, portale online della Rai, con protagonisti Mirko Trovato e Clara Alonso.\nNel 2016 su Rai Radio2 conduce la trasmissione \"ME anziano, YOU tuber\" con Claudio Sabelli Fioretti, in seguito diventata \"Me Anziano YoutuberS\" con Federico Bernocchi.\nNel 2017 scrive il romanzo \"Si stava meglio\", in cui ripercorre, a partire da lunghe interviste, ricordi di vita personale della giornalista e scrittrice Anna Maria Mori, del pittore Giorgio Michetti, e della nuotatrice Anna Mazzola. \nDal 2018 \u00e8 regista del programma televisivo \"Bruno Barbieri - 4 hotel\".\nDal 2019 \u00e8 regista, insieme a Marta Savina, del programma televisivo \"Romanzo italiano\"."}
{"id": "5307095", "revid": "71433", "url": "https://it.wikipedia.org/wiki?curid=5307095", "title": "Girlhood", "text": ""}
{"id": "5307098", "revid": "124530811", "url": "https://it.wikipedia.org/wiki?curid=5307098", "title": "Il crepuscolo dei filosofi", "text": "Il crepuscolo dei filosofi \u00e8 un saggio filosofico di Giovanni Papini del 1906.\nStoria.\nL'opera, pubblicato presso la Societ\u00e0 Editrice Lombarda nel 1906, \u00e8 il primo libro pubblicato da Giovanni Papini. \nContenuti.\nSi apre con una prefazione dell\u2019autore e si articola in sei capitoli e una conclusione. Ciascun capitolo \u00e8 dedicato a un filosofo di spicco: Immanuel Kant (1724-1804), Georg Wilhelm Friedrich Hegel (1770-1831), Arthur Schopenhauer (1788- 1860), Auguste Comte (1798-1857), Herbert Spencer (1820-1903) e Friedrich Nietzsche (1844-1900). Papini fa un processo ai maggiori rappresentanti del pensiero dell'Ottocento, \u201cpresi come uomini vivi, concreti e determinati\u201d, per mettere alla \u201ctortura quelle tre o quattro loro idee\u201d, e dopo averle malmenate cerca di \u201cgettarle via come inutili carogne\u201d. \nL'opera si conclude con il capitolo dal titolo \u201cLicenzio la filosofia\u201d, in cui Papini, dopo avere stroncato uno dopo l'altro i filosofi presi in considerazione, liquida il pensiero filosofico nel suo complesso. Alla sua ansia di cambiare il mondo, di fondare il potere dell\u2019essere umano su di esso, la filosofia non pare uno strumento efficace: \u00ab\"essa rappresenta, in un certo modo, lo stadio assurdo della scienza. Essa proviene dalla scienza per forza d\u2019inerzia, per progressivo allargamento di concetti. [\u2026] Il filosofo vedendo come le leggi particolari dello scienziato fossero efficaci ha creduto che scoprendo l\u2019unica legge l\u2019uomo sarebbe diventato onnipotente ma non s\u2019\u00e8 accorto che quest\u2019unica legge, appunto perch\u00e9 unica, non dice nulla e perci\u00f2 non serve a nulla. [\u2026] La filosofia [\u2026] pu\u00f2 rimanere come genere letterario. Le metafisiche, colle loro larghe visioni e le loro suggestioni immaginose, potranno prendere degnamente il posto dei poemi epici\"\u00bb (p. 162)."}
{"id": "5307118", "revid": "767487", "url": "https://it.wikipedia.org/wiki?curid=5307118", "title": "Edith Wirtanen", "text": "Il Minor Planet Center le accredita la scoperta dell'asteroide 6029 Edithrand effettuata il 14 gennaio 1948 esaminando una lastra fotografica ottenuta dal marito Carl Alvar Wirtanen. L'asteroide \u00e8 stato denominato postumo nel 1996 con il nome della scopritrice da Arnold Richard Klemola."}
{"id": "5307121", "revid": "86599", "url": "https://it.wikipedia.org/wiki?curid=5307121", "title": "250526 Steinerzsuzsanna", "text": "250526 Steinerzsuzsanna \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 3,1231617\u00a0UA e da un'eccentricit\u00e0 di 0,0819710, inclinata di 11,98681\u00b0 rispetto all'eclittica.\nL'asteroide \u00e8 dedicato all'ungherese Zsuzsanna Steiner, docente di fisica e matematica all'Universit\u00e0 di Seghedino."}
{"id": "5307122", "revid": "481666", "url": "https://it.wikipedia.org/wiki?curid=5307122", "title": "Destinazione Luna (film 1950)", "text": ""}
{"id": "5307129", "revid": "1494169", "url": "https://it.wikipedia.org/wiki?curid=5307129", "title": "Assou-Ekotto", "text": ""}
{"id": "5307148", "revid": "585241", "url": "https://it.wikipedia.org/wiki?curid=5307148", "title": "George Anthony Frendo", "text": ""}
{"id": "5307166", "revid": "486946", "url": "https://it.wikipedia.org/wiki?curid=5307166", "title": "Partito Indipendente dei Piccoli Proprietari", "text": ""}
{"id": "5307167", "revid": "1442080", "url": "https://it.wikipedia.org/wiki?curid=5307167", "title": "Tselfatia formosa", "text": "La tselfatia (Tselfatia formosa) \u00e8 un pesce osseo estinto, appartenente ai teleostei. Visse nel Cretaceo superiore (Cenomaniano - Santoniano, circa 95 - 85 milioni di anni fa) e i suoi resti fossili sono stati ritrovati in Africa, Europa, Asia e Nordamerica.\nDescrizione.\nQuesto pesce poteva raggiungere dimensioni considerevoli (oltre un metro di lunghezza) e possedeva un aspetto caratteristico. Il corpo era appiattito lateralmente e piuttosto alto; le pinne impari erano eccezionalmente sviluppate, sia in altezza che in lunghezza, e conferivano all'animale un profilo ancor pi\u00f9 elevato. La pinna dorsale, in particolare, si estendeva per tutta la lunghezza del dorso dell'animale. La pinna caudale era fortemente biforcuta e ben separata dalle altre pinne impari tramite un peduncolo. Le pinne pettorali, relativamente ridotte, erano inserite a circa met\u00e0 dell'altezza del corpo, mentre quelle pelviche erano drasticamente ridotte (praticamente atrofizzate) e posizionate nei pressi dell'inserzione anteriore della pinna anale, a circa met\u00e0 del corpo. Tra le caratteristiche uniche di \"Tselfatia\", non riscontrabili nelle forme simili, vi sono gli archi emali e neurali parzialmente o totalmente fusi con i centri vertebrali corrispondenti, e le punte degli pterigiofori dorsali e anali sono espansi a formare grandi piastre semicircolari (Taverne e Gayet, 2005). \nNegli esemplari giovanili delle forme eurafricane le ultime vertebre caudali svilupparono processi laterali simili ad ali. Questi processi, nelle forme adulte, si fondevano in una sorta di lunga carena laterale prominente e continua (Taverne, 1983). Nelle popolazioni nordamericane pi\u00f9 recenti, vi erano invece proiezioni laterali arrotondate su gran parte delle vertebre caudali, tranne quelle precedenti la coda (Bardack e Teller-Marshall, 1980). \u00c8 quindi possibile che gli esemplari nordamericani appartenessero a un'altra specie e non a \"T. formosa\" (Maisch e Lehmann, 2000).\nClassificazione.\n\"Tselfatia formosa\" venne descritto per la prima volta nel 1943 da Arambourg, sulla base di resti fossili ritrovati nel Cenomaniano del Marocco. Altri fossili vennero in seguito scoperti in Italia, Croazia, Germania, Messico e Texas (questi ultimi in strati pi\u00f9 recenti). Altri fossili di esemplari molto piccoli (forse appartenente a un'altra specie) sono stati ritrovati in Libano.\n\"Tselfatia\" \u00e8 il genere eponimo degli Tselfatiiformes, un gruppo di pesci teleostei dal corpo appiattito lateralmente e dalle lunghe pinne dorsali e anali, vicini all'origine dei clupeomorfi e dei grandi gruppi di teleostei odierni. In particolare, \"Tselfatia\" \u00e8 un genere molto derivato (\u201cevoluto\u201d) rispetto ad altri tselfatiiformi come \"Protobrama\"; questi due generi sembrerebbero essere stati il sister group di tselfatiiformi di grandi dimensioni come \"Pentanogmius\"."}
{"id": "5307168", "revid": "22356", "url": "https://it.wikipedia.org/wiki?curid=5307168", "title": "Tselfatia", "text": ""}
{"id": "5307171", "revid": "110157", "url": "https://it.wikipedia.org/wiki?curid=5307171", "title": "Federazione Internazionale dei Resistenti", "text": "La Federazione internazionale dei Resistenti - Associazione Antifascista (nota con l'acronimo FIR, derivato dalle iniziali della sua denominazione in lingua francese \"F\u00e9d\u00e9ration Internationale des R\u00e9sistentes\") \u00e8 una federazione che raccoglie a livello internazionale le associazioni degli ex combattenti nelle forze partigiane, dei perseguitati dai regimi nazista e fascista durante la seconda guerra mondiale e dei giovani antifascisti. Obbiettivo dell'organizzazione \u00e8 la lotta contro ogni forma di fascismo e il sostegno di una politica di pace tra le nazioni.\nA essa aderiscono organizzazioni provenienti da 20 paesi europei e da Israele: per l'Italia sono membri l'Associazione Nazionale Partigiani d'Italia, l'Associazione nazionale ex deportati nei campi nazisti e l'Associazione Partigiani Matteotti del Piemonte.\nStoria.\nLa FIR \u00e8 stata fondata a Vienna nel giugno del 1951, derivando a sua volta dalla Federazione Internazionale degli ex Prigionieri Politici (FIAPP, acronimo per \"F\u00e9d\u00e9ration Internationale des Anciens Prisonniers Politiques\"), un'organizzazione fondata nel 1947 a Parigi. Al 2016 ha sede a Berlino.\nNei primi anni della sua esistenza la FIR ha organizzato varie conferenze internazionali su temi politici, storici e che riguardavano la salute dei prigionieri nei campi di concentramento. Lo scopo di queste attivit\u00e0 era anche di dimostrare che la sconfitta del nazifascismo non era solo dovuta all'intervento degli eserciti alleati, ma anche da quello dei resistenti e partigiani. Per preservare la memoria dei combattenti antifascisti, la FIR ha attivato una commissione storica che ha pubblicato dieci relazioni sui movimenti resistenziali nei vari Paesi europei, compreso un dettagliato lavoro di ricerca sulla liberazione di Parigi, Praga e il Nord Italia e sulla resistenza nei campi di concentramento e di sterminio, con una particolare attenzione ai gruppi di resistenza ebraici. Il fine era di fornire ad accademici e alle generazioni successive materiale di studio e di memoria. \nLe conferenze sulle condizioni mediche e di salute degli ex internati nei lager hanno messo in luce le conseguenze delle persecuzioni nazifasciste sui prigionieri e sulle loro famiglie, sottolineando la necessit\u00e0 di un equo indennizzo attraverso i pareri di medici di fama internazionale. \nUn punto importante delle lotte nei primi anni di attivit\u00e0 \u00e8 stato il contrasto al riapparire di organizzazioni filonaziste e ai tentativi di restaurazione nella Repubblica Federale Tedesca: la FIR \u00e8 intervenuta documentando a pi\u00f9 riprese le verit\u00e0 dei crimini nazifascisti e, a seguito dell'attentato alla sinagoga di Colonia nel dicembre del 1959, ha convocato una conferenza internazionale contro il risorgere del nazismo e dell'antisemitismo. 130 delegati provenienti da 13 Paesi hanno partecipato alla conferenza che si \u00e8 tenuta nel marzo 1960 a Firenze, organizzata dalla Lega Internazionale per i Diritti dell'uomo, l'Unione delle Comunit\u00e0 ebraiche in Italia, l'ANPPIA, l'ANED, l'ANPI e la FIR. \nUn altro esempio del lavoro della FIR pu\u00f2 essere trovato nella campagna contro la HIAG (\"Associazione di sostegno agli ex membri delle Waffen-SS\"), che la Federazione ha iniziato nell'ottobre del 1963 con il \"raduno internazionale contro il riemergere di nazismo e fascismo\" a Firenze. A seguito dell'incontro italiano e delle costanti pressioni della FIR e delle associazioni nazionali, la HIAG era stata costretta ad annullare il previsto congresso europeo delle ex SS. \nDurante gli anni '70, la FIR ha lavorato con varie istanze internazionali per la creazione di un sistema di sicurezza e cooperazione comune in Europa. Assieme ad altre organizzazioni di veterani, in particolare la Federazione Mondiale dei Veterani (FMAC) e l'ANPI, \u00e8 stato organizzato a Roma, nel 1979, il meeting mondiale dei combattenti per il disarmo. \nAnni 2000.\nNel 2004, in occasione del tredicesimo congresso statutario a Berlino, la FIR ha approvato un nuovo statuto che ha permesso l'integrazione dei giovani antifascisti anche negli organi direttivi della federazione, assumendo il nome di \"International Federation of Resistance Fighters \u2013 Association of Anti-fascists\" (FIR). \nPer le varie iniziative e attivit\u00e0 in favore del disarmo e la cooperazione internazionale, il 15 settembre 1987 la FIR \u00e8 stata nominata \"Messaggero di Pace\" dal Segretario Generale delle Nazioni Unite. \nLa FIR \u00e8 l'unica organizzazione antifascista ufficialmente accreditata all'Unione Europea\nOrganizzazione.\nStruttura.\nA seguito della decisione assunta nel Congresso tenutosi a Praga dal 18 al 20 novembre 2016, i membri della FIR si riuniscono una volta all'anno nel \"Consiglio Consultivo\", mentre l'amministrazione quotidiana e la gestione delle attivit\u00e0 della federazione sono affidate al comitato esecutivo, composto da 10 membri eletti dal congresso. \nIl ventisettesimo congresso statutario di Praga ha confermato Vilmos Hanti quale presidente, eleggendo Filippo Giuffrida R\u00e9paci, il generale Michail A. Moiseev e Christos Tzintsilonis quali vicepresidenti. Il congresso ha confermato il Ulrich Scheider nel ruolo di segretario generale e Heinz Siefritz quale tesoriere. Gli altri membri del comitato esecutivo sono Jean Cardoen, Alessandro Pollio Salimbeni, Nikolai Royanov e Gregori Touglidis.\nNel 2019 si \u00e8 tenuto a Reggio Emilia il XVIII Congresso della FIR e sono stati nominati: Presidente Vilmos Hanti (Ungheria) - Vice Presidenti Filippo Giuffrida (Italy) - Vladimir I.Romanenko (Russia) - Gregorius Touglidis (Greece) - Segretario Generale Ulrich Schneider (Germany) - Segretario Finanziario Heinz Siewfritz (Germany)-Comitato Esecutivo: Cardoen Jean (Belgium) - Franceschini Mari (Italy) - Girod Regina (Germany) - Lorenzetti Paolo (Italy) - Panagiota Nitsea (Greece) - Royanov Nikolai (Russia) - Salimbeni Alessandro Polliio (Italy) - Ignatov Simeon (Bulgaria) - Varin Jaques (France)"}
{"id": "5307174", "revid": "1005847", "url": "https://it.wikipedia.org/wiki?curid=5307174", "title": "Elezioni presidenziali in Zambia del 2015", "text": "Le elezioni presidenziali in Zambia del 2015 si tennero il 20 e il 21 gennaio; furono indette in seguito alla morte del Presidente Michael Sata, eletto nel 2011 con un mandato di cinque anni."}
{"id": "5307176", "revid": "1885244", "url": "https://it.wikipedia.org/wiki?curid=5307176", "title": "Monica Magnarini", "text": ""}
{"id": "5307179", "revid": "585241", "url": "https://it.wikipedia.org/wiki?curid=5307179", "title": "Gaetano Maria Giuseppe Benedetto Placido Vincenzo Trigona e Parisi", "text": ""}
{"id": "5307183", "revid": "399678", "url": "https://it.wikipedia.org/wiki?curid=5307183", "title": "Bodega Bay", "text": "Bodega Bay \u00e8 un census-designated place degli Stati Uniti d'America, nella Contea di Sonoma in California. Secondo il censimento del 2010 aveva una popolazione di 1.077 abitanti.\nSorge sulla State Route 1, sulla baia omonima, 100 km a nord di San Francisco.\n\u00c8 nota nella cultura di massa per essere stata la \"location\" del film di Alfred Hitchcock \"Gli uccelli\", del 1963."}
{"id": "5307197", "revid": "278406", "url": "https://it.wikipedia.org/wiki?curid=5307197", "title": "Edgar Lungu", "text": "Esponente del Fronte Patriottico, ha assunto la carica di Presidente dello Zambia il 25 gennaio 2015, dopo la vittoria alle elezioni presidenziali tenutesi il 20 gennaio. \u00c8 stato riconfermato in occasione delle presidenziali del 2016. Ha perso le elezioni presidenziali del 2021 contro l'avversario di lunga data Hakainde Hichilema."}
{"id": "5307200", "revid": "1318658", "url": "https://it.wikipedia.org/wiki?curid=5307200", "title": "Kepler-444", "text": "Kepler-444 (designata anche come BD+41\u00a03306 e KOI-3158) \u00e8 una nana arancione distante circa 119\u00a0anni luce (36,5\u00a0parsec) dal sistema solare, visibile come un oggetto di magnitudine 8,86 nella costellazione della Lira. Si tratta di una stella probabilmente binaria, o forse tripla, una compagna pi\u00f9 debole \u00e8 stata individuata a 1\"8 dalla principale, attorno alla quale orbita in un periodo di circa 430 anni, tuttavia esiste la possibilit\u00e0 che la secondaria stessa potrebbe essere a sua volta composta da due deboli nane rosse, nonostante non si siano riuscite a risolvere nemmeno spettroscopicamente.\nCaratteristiche.\nKepler-444 \u00e8 un sistema stellare molto antico, con un'et\u00e0 stimata di 11,23\u00a0\u00b1\u00a00,99 miliardi di anni, pari all'80% dell'et\u00e0 dell'universo. Kepler-444 A \u00e8 una nana arancione, pi\u00f9 piccola e pi\u00f9 fredda del Sole; la sua massa infatti \u00e8 pari a , mentre il suo raggio \u00e8 0,752 volte quello solare; la sua temperatura superficiale, infine, \u00e8 di . La stella presenta un elevato moto proprio.\nSistema planetario.\nNel 2013 sono stati scoperti 5 pianeti attorno a Kepler-444 con il metodo dei transiti utilizzando la sonda \"Kepler\" (da cui la denominazione del sistema) della NASA. La scoperta \u00e8 stata confermata poi nel gennaio del 2015.\nI cinque oggetti sono tutti di tipo roccioso ed orbitano attorno alla loro stella in meno di dieci giorni, entro un quinto della distanza dell'orbita di Mercurio dal Sole: Kepler-444 b \u00e8 poco pi\u00f9 grande di Mercurio; Kepler-444 c, d ed e hanno dimensioni molto simili tra loro e prossime a quelle di Marte; Kepler-444 f, il maggiore dei cinque, \u00e8 pi\u00f9 piccolo di Venere. La loro massa non \u00e8 stata determinata, sebbene gli studiosi ritengano che la loro composizione debba essere piuttosto simile. Le orbite, che presentano una moderata eccentricit\u00e0, sono quasi complanari e si ritiene possa sussistere una qualche forma di risonanza orbitale tra i pianeti. Deve essere ancora pienamente spiegato il meccanismo d'interazione tra i pianeti in formazione e il disco protoplanetario o di gas che avrebbe determinato la migrazione planetaria all'origine dell'attuale configurazione del sistema.\nNessuno dei cinque pianeti si trova nella zona abitabile del sistema.\nSegue un prospetto dei parametri dei vari pianeti noti."}
{"id": "5307203", "revid": "585241", "url": "https://it.wikipedia.org/wiki?curid=5307203", "title": "David Cohen Nassy", "text": ""}
{"id": "5307204", "revid": "1873126", "url": "https://it.wikipedia.org/wiki?curid=5307204", "title": "Alessia Cobelli", "text": ""}
{"id": "5307206", "revid": "547034", "url": "https://it.wikipedia.org/wiki?curid=5307206", "title": "Tavole di Vipasca", "text": "Le tavole di Vipasca, note anche come Lex metalli Vipascensis, sono due tavole di bronzo risalenti al II secolo d.C., scoperte nel sito archeologico di Vipasca, antico centro minerario romano che sorgeva nei pressi della citt\u00e0 di Aljustrel, Portogallo.\nLe tavole furono scoperte la prima (Vipasca I) nel 1876 in un cumulo, la seconda (Vipasca II) nel 1906.\nEsse riguardano la regolamentazione dello sfruttamento minerario nel distretto di Vipasca. Costituiscono quindi una testimonianza eccezionale sullo sfruttamento minerario sotto l'Impero romano e rappresentano una delle fonti pi\u00f9 importanti per la conoscenza del diritto romano nella penisola iberica.\nVipasca si colloca, infatti, nel settore sudoccidentale della penisola iberica, all'interno della parte occidentale della zona ricca in pirite (FeS2), che si estende da Siviglia fino all'oceano Atlantico.\nDescrizione.\nLe due tavole datano all'epoca di Adriano. Rientrano fra le \"leges datae\", cio\u00e8 leggi promulgate da un magistrato in base a un'autorizzazione dei comizi.\nLa prima espone in dettaglio l'insediamento delle diverse imprese estrattive nel territorio minerario (\"metallum Vipascense\"). In essa si fa riferimento ad una legge generale detta \"lex metallis\", dalla quale discende.\nLa seconda riguarda maggiormente il regolamento fiscale concernente lo sfruttamento delle miniere e le misure (principalmente tecniche) atte ad assicurare la sicurezza globale dello sfruttamento.\nL'attivit\u00e0 estrattiva e il territorio minerario in cui avveniva erano posti sotto l'autorit\u00e0 di un procuratore liberto. Il territorio non dipendeva pertanto da una citt\u00e0.\nLo sfruttamento era assicurato da impresari singoli che acquistavano dal fisco il diritto di sfruttamento e versavano ad esso la met\u00e0 del minerale estratto.\nQuesti impresari (\"conductores\"), che sembra fossero assai modesti, utilizzavano dei pozzi gemelli per scendere fino alla vena metallifera.\nLa vita quotidiana nel territorio minerario era estremamente regolamentata dal fisco: le attivit\u00e0 essenziali potevano essere praticate solamente all'interno del contesto di una struttura organizzata dal fisco e controllata dal procuratore.\nQueste diverse attivit\u00e0 (servizio di araldi, gestione delle terme, calzolerie, barbieri, tintorie, ecc.) erano dunque esercite in regime di monopolio pressoch\u00e9 assoluto.\nLa seconda tavola era suddivisa in nove capitoli e deriva da una missiva che un'autorit\u00e0 invi\u00f2 al procuratore delle miniere.\nIn essa si allude all'imperatore Adriano, cosa che fa datare la tavola agli anni 117 - 138 d.C..\nLa manodopera era composta sia da schiavi o rei condannati ai lavori forzati sia da uomini liberi."}
{"id": "5307208", "revid": "585241", "url": "https://it.wikipedia.org/wiki?curid=5307208", "title": "Yacouba Isaac Zida", "text": ""}
{"id": "5307210", "revid": "212348", "url": "https://it.wikipedia.org/wiki?curid=5307210", "title": "Monkeyshines, No. 1", "text": ""}
{"id": "5307218", "revid": "1543377", "url": "https://it.wikipedia.org/wiki?curid=5307218", "title": "Storia del matrimonio tra persone dello stesso sesso", "text": "La storia del matrimonio tra persone dello stesso sesso vuole descrivere le varie forme e tipologie di unione omosessuale che si sono realizzate nel corso della storia, dai rapporti pi\u00f9 informali e non autorizzati alle unioni temporanee ed altamente ritualizzate che potevano anche includere una qualche idea di \"contratto matrimoniale\" sino a giungere all'autentico matrimonio tra persone dello stesso sesso consentito nelle legislazioni di certi paesi contemporanei.\nAntichit\u00e0.\nMentre \u00e8 relativamente nuova la pratica che prevede alle coppie dello stesso sesso la concessione della stessa forma di riconoscimento giuridico coniugale cos\u00ec com'\u00e8 comunemente utilizzata dalle coppie eterosessuali, vi \u00e8 qualche notevole esempio storico di unioni registrate - soprattutto tra uomini ma non solo - in alcune parti del mondo antico.\nNe sono esistiti tipi diversi, a seconda del luogo e del tempo presi in esame. Una qual specie di connubio tra persone dello stesso sesso era conosciuto sia nell'antica Grecia sia nell'antica Roma, oltre che nell'antica Mesopotamia, in alcune regioni dell'antica Cina, come nella provincia di Fujian, ed in certi momenti nella storia antica europea.\nQueste unioni tra persone dello stesso sesso continuarono a prodursi in occidente fino a quando il cristianesimo non divenne la religione ufficiale dell'Impero Romano. Una legge appartenente al \"Codice Teodosiano\" (\"C. Th.\" 9.7.3) venne promulgata nel 342 d.C. dagli imperatori cristiani Costanzo II e Costante; essa vietava di fatto il matrimonio omosessuale nell'antica Roma ordinando che coloro che fossero stati cos\u00ec sposati dovessero immantinente venir annullati.\nPratiche e riti di unione civile erano riconosciute almeno tra i Babilonesi, dato che gli \"almanacchi degli incantesimi\" contenevano formule magiche per favorire l'amore sia eterosessuale sia omosessuale.\nNella provincia cinese meridionale del Fujian, durante il periodo della dinastia Ming, le donne avevano la possibilit\u00e0 di legarsi contrattualmente a giovani ragazze in elaborate cerimonie; agli uomini era concesso un sistema analogo. Questo tipo di accordo era del tutto simile a quello presente nella storia antica europea.\nUn esempio di convivenza egualitaria tra maschi \u00e8 quello dato dall'esempio di Pan Zhang e Wang Zhongxian, risalente agli inizi della dinastia Zhou: mentre il rapporto \u00e8 stato chiaramente approvato dalla comunit\u00e0 di cui facevano parte, ed \u00e8 stato confrontato con il matrimonio eterosessuale, non ha per\u00f2 comportato una cerimonia religiosa vincolante la coppia.\nAntica Grecia.\nAlcune tra le maggiori societ\u00e0 occidentali storiche si sono rivelate essere tra le prime ad integrare nel proprio sistema culturale le relazioni omosessuali. La pratica dell'amore tra persone dello stesso sesso in Grecia spesso ha preso la forma di pederastia, condizione istituzionalizzata ma limitata nel tempo ed in molti casi persino coesistente con il matrimonio eterosessuale.\nI casi documentati in questa regione hanno dimostrato che tali unioni erano temporanee relazioni tra un uomo adulto e un maschio adolescente, consuetudine universalmente conosciuta col nome di pederastia greca. Questi rapporti hanno creato col tempo un certo dilemma morale per i greci e non sono stati universalmente accettati.\nNei periodi indicati come Grecia arcaica e Grecia classica, le relazioni pederastiche tra uomini (erast\u00e8s) e giovani (eromenos) erano simili al matrimonio in quanto l'et\u00e0 del ragazzo era del tutto simile a quella in cui generalmente le figlie venivano fatte sposare dai padri (per lo pi\u00f9 a partire dalla pubert\u00e0 alla met\u00e0 dell'adolescenza), e la relazione poteva essere intrapresa solo con il preventivo consenso della famiglia a cui apparteneva il giovinetto prescelto (vedi il caso ad esempio riguardante la pederastia cretese).\nQuesto consenso, proprio come nel caso del matrimonio di una figlia, era subordinato innanzi tutto alla condizione sociale del pretendente. Il rapporto consisteva di ben precise responsabilit\u00e0 sociali e religiose e aveva anche una componente sessuale. A differenza del matrimonio, per\u00f2, un rapporto pederastico era temporaneo e si concludeva nella gran maggioranza dei casi quando il ragazzo aveva compiuto i diciassette anni o poco di pi\u00f9.\nAllo stesso tempo, molte di queste relazioni potevano assumere ed essere sempre pi\u00f9 chiaramente intese come rapporti di mentoring tra uomini adulti e ragazzi, piuttosto che rappresentare un analogo del matrimonio. Questo \u00e8 particolarmente vero nel caso di Sparta con la pederastia spartana, dove il rapporto era destinato a promuovere l'addestramento militare di un giovane ragazzo; mentre il rapporto era per lo pi\u00f9 duraturo, potendo anche prolungarsi per tutta la vita, e di profondo significato emotivo per i partecipanti - molto pi\u00f9 di quanto non venga considerato l'istituto matrimoniale dalla cultura contemporanea -; infine la relazione continuava anche dopo che i partecipanti avevano raggiunto i vent'anni anni e perfino dopo essersi sposati con delle donne, come ci si aspettava di regola.\nNumerosi esempi di unioni omosessuali si trovano negli scritti greci antichi. Famose coppie pederastiche greche che hanno intessuto anche rapporti sessuali sono quelle rappresentate da Armodio e Aristogitone, Pelopida ed Epaminonda e Alessandro Magno e Bagoas. Tuttavia, in nessuna di queste unioni omosessuali viene mai menzionata la parola greca per indicare il contratto ufficiale che lega in matrimonio\". Il mondo romano sembra essere stato il primo ad effettuare dei veri e propri matrimoni tra persone adulte dello stesso sesso.\nAntica Roma.\nTra i Romani vi sono stati casi di matrimoni omosessuali in corso di esecuzione, come \u00e8 ben evidenziato da quelli fatti celebrare dall'ultimo imperatore romano della dinastia giulio-claudia Nerone, che spos\u00f2 ufficialmente - proprio come fosse sua moglie - un ragazzo eunuco di nome Sporo e quello (anche se \u00e8 messa in dubbio da molti storici) dell'imperatore adolescente Eliogabalo.\nIl fatto stesso che vi sia stata necessit\u00e0 di mettere fuorilegge queste unioni nel 342, indica con chiarezza che la pratica era socialmente accettata e quantomai diffusa.\nAlmeno due degli imperatori romani quindi, come detto, si impegnarono in unioni con degli uomini; tra l'altro si ritiene che tredici dei primi quattordici imperatori possano abbastanza palesemente essere ritenuti, se non esclusivamente omosessuali almeno bisessuali.\nMa Nerone viene indicato anche per aver sposato un suo liberto, un certo Pitagora, in una cerimonia in cui l'imperatore avrebbe preso il ruolo della sposa; questo prima di proclamare Sporo propria regina in sostituzione di Poppea che aveva ucciso a calci; con tutte le solennit\u00e0 che richiedevano il matrimonio, il ragazzo convisse con lui come sua legittima sposa fino alla fine.\nNon solo, ma il matrimonio fu celebrato separatamente sia in Grecia che a Roma in cerimonie pubbliche quantomai stravaganti.\nPer quel che riguarda il giovane Eliogabalo, prese come proprio marito il suo auriga (conducente di carro), uno schiavo biondo proveniente dalla Caria di nome Ierocle (auriga). Inoltre spos\u00f2 un atleta di nome Zotico in una cerimonia pubblica sontuosa a Roma tra i festeggiamenti dei cittadini.\nPolitica della chiesa paleocristiana e medioevale.\nCome fecero le altre filosofie e religioni del tempo, anche il sempre pi\u00f9 influente cristianesimo promosse il matrimonio esclusivamente per fini procreativi. Gli insegnamenti del Talmud e la \"Torah\" ebraica, e la \"Bibbia\", indicavano espressamente il divieto per tutte quelle pratiche contrarie alla natura e alla volont\u00e0 del Creatore.\nAnche dopo la promulgazione del \"Codice Teodosiano\" gli imperatori bizantini hanno per\u00f2 continuato a riscuotere le tasse sui prostituti maschi, questo almeno fino al regno di Anastasio I Dicoro (491-518). Nell'anno 390, gli imperatori cristiani Valentiniano II, Teodosio I e Arcadio stabilirono che la sessualit\u00e0 omosessuale dovesse essere considerata illegale e che coloro che fossero trovati colpevoli di tali atti fossero condannati alla pubblica morte sul rogo.\nL'imperatore cristiano Giustiniano I (527-565) ha fatto degli omosessuali un capro espiatorio per innumerevoli problemi dell'epoca quali \"carestie, terremoti e pestilenze\", mentre l'omosessualit\u00e0 \u00e8 stata per lo pi\u00f9 tollerata in epoca pre-cristiana, seppur in maniera alquanto controversa; ad esempio, argomenti contro le relazioni omosessuali sono incluse nell'opera di Plutarco intitolata \"Moralia\".\nPirateria caraibica (XVI-XVIII secolo).\nTra i pirati nei Caraibi era diffusa una forma di unione omosessuale detta \"matelotage\". I compagni, detti \"matelot\" in francese e \"mate\" in inglese (da cui il termine odierno \"mate\"), stringevano un'unione che aveva risvolti sia sessuali che socio-economici (alla morte di uno l'altro ne ereditava gli averi). Essa poteva essere attuata mediante una cerimonia di scambio di anelli. L'unione non precludeva al rapporto con donne. Il \"matelotage\" era pratica pubblicamente accettata tra i pirati, mentre era illegale nella marina militare (come la pirateria, anche l'omosessualit\u00e0 era illegale nelle legislazioni dell'epoca). Il \"matelotage\" divenne cos\u00ec comune che nel 1645 il governatore francese richiese che centinaia di prostitute venissero inviate a Tortuga, cos\u00ec da \"regolarizzare\" la vita dei pirati.\nTempi moderni.\nDalla seconda met\u00e0 del XX secolo diversi tipi di unioni omosessuali sono state legalizzate in molte nazioni del pianeta (la prima a farlo \u00e8 stata la Danimarca nel 1989), mentre solo nel XXI secolo diversi stati hanno incominciato a legalzzare anche il matrimonio tra persone dello stesso sesso (il primo paese furono i Paesi Bassi nel 2001).\nIn Europa.\nNel 2017 il \"Matrimonio omosessuale\" \u00e8 attualmente legale in molti paesi europei: Belgio, Danimarca, Irlanda, Islanda, Paesi Bassi, Norvegia, Portogallo, Spagna, Francia, Regno Unito (Inghilterra, Galles e Scozia), Svezia, Lussemburgo, Finlandia, Germania, Malta, Isola di Man .\nAltri tipi di riconoscimento per le unioni tra persone dello stesso sesso (unioni civili o unioni registrate) sono a partire dal 2014 legali in altri dodici paesi europei: Andorra, Austria, Croazia, Repubblica Ceca, Grecia, Irlanda del Nord, Italia, (Jersey), il Liechtenstein, Slovenia, la Svizzera, l'Ungheria.\nNelle Americhe.\nIn Canada il matrimonio \u00e8 stato legalizzato nel 2005, nelle Bermuda nel 2017.\nNegli Stati Uniti il matrimonio egualitario, dopo una parziale legalizzazione in diversi stati, \u00e8 stato introdotto a livello federale nel 2015.\nNel Messico il matrimonio egualitario \u00e8 presente in maniera frammentata sul territorio.\nIn sud America \u00e8 legale in Brasile, Uruguay, Colombia, Argentina.\nAfrica.\nAttualmente il Sud Africa \u00e8 l'unico paese del continente a riconoscere il matrimonio per le coppie dello stesso sesso."}
{"id": "5307219", "revid": "212348", "url": "https://it.wikipedia.org/wiki?curid=5307219", "title": "Christina Orbakaite", "text": ""}
{"id": "5307221", "revid": "72431", "url": "https://it.wikipedia.org/wiki?curid=5307221", "title": "Effetto Tartini", "text": ""}
{"id": "5307222", "revid": "212348", "url": "https://it.wikipedia.org/wiki?curid=5307222", "title": "Kristina Orbakaite", "text": ""}
{"id": "5307223", "revid": "212348", "url": "https://it.wikipedia.org/wiki?curid=5307223", "title": "Kristina Orbakait\u0117", "text": ""}
{"id": "5307224", "revid": "767487", "url": "https://it.wikipedia.org/wiki?curid=5307224", "title": "Romance in Manhattan", "text": "Romance in Manhattan \u00e8 un film del 1935 diretto da Stephen Roberts.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche statunitensi l'11 gennaio 1935."}
{"id": "5307261", "revid": "451304", "url": "https://it.wikipedia.org/wiki?curid=5307261", "title": "Segno di Gordon", "text": "Per segno di Gordon s'intende in medicina, e in modo particolare in neurologia, un riflesso patologico, che indica una lesione del tratto piramidale.\nPrende il nome dal neurologo statunitense Alfred Gordon (Parigi, 1874 - 1953). In presenza delle sopracitate condizioni patologiche, alla compressione del polpaccio (muscolo gastrocnemio) con la mano e pizzicamento del tendine d'Achille si elicita un'estensione plantare/dorsiflessione dell'alluce, che pu\u00f2 essere accompagnata dal ventaglio di Dupr\u00e8 (inarcamento delle restanti 4 dita del piede).\nAltri segni piramidali sono quello di Babinski, di Oppenheim, di Chaddock e di Str\u00fcmpell.\nNei primi mesi di vita (nei neonati e nei lattanti) tutti i sopracitati segni/riflessi possono essere fisiologicamente positivi, senza alcun significato patologico."}
{"id": "5307268", "revid": "119815526", "url": "https://it.wikipedia.org/wiki?curid=5307268", "title": "Arena Metato", "text": "Arena Metato \u00e8 una frazione del comune italiano di San Giuliano Terme, nella provincia di Pisa, in Toscana.\nLa frazione deve la propria denominazione dalla fusione di due centri abitati, quello di Arena e quello di Metato.\nStoria.\nLa frazione di Arena Metato sorse in epoca alto-medievale e fu propriet\u00e0 della Corona d'Italia. La prima menzione del borgo di Arena si ha in una carta dell'archivio arcivescovile di Lucca del 724. Da questo documento si comprende che il territorio fu possesso di varie famiglie longobarde pisane, e che la corte di Arena stessa fu donata ad un nobile lucchese, il padre dell'arcivescovo Peredeo, dal re dei Longobardi. Arena si ritrova ricordata in un altro atto del 730. In un diploma di Enrico III del 1051 la corte di Arena e la chiesa di San Jacopo a Cafaggiareggi furono confermate all'abbazia di Sant'Antimo in Val d'Orcia. Metato \u00e8 invece ricordato per la presenza di campi agricoli nei diplomi del 1\u00ba luglio 933 e del 26 marzo 941. A Metato fu stipulato l'11 ottobre 1116 un atto per la vendita del castello e del distretto di Bientina da parte di Rabodo margravio di Toscana all'Opera della Primaziale di Pisa. In epoca medievale, la frazione era dotata di tre chiese parrocchiali: la pieve di Arena e le chiese di San Cassiano a Metato e di San Jacopo a Cafaggiareggi. La pieve di Arena comprendeva sette chiese, tra cui quella di Cafaggiareggi, oltre che San Martino in Albano, Santa Maria al Pero, Santo Stefano di Rilione, San Michele d'Arbavola e San Ponziano. Di questi nuclei non \u00e8 rimasta oggi traccia, mentre le chiese di Metato e Cafaggiareggi sono state demolite e sostituite da un unico edificio parrocchiale.\nNel 1551 i borghi risultavano spopolati e soltanto a partire dal XVIII secolo si inizi\u00f2 a registrare un incremento demografico. Nel 1833 il borgo di Metato contava 415 abitanti, mentre quello di Arena ne contava 575.\nDurante la seconda guerra mondiale, nel 1943 fu predisposto un rudimentale aeroporto militare dove vennero trasferiti alcuni gruppi di volo e riassegnati alla 3\u00aa Squadra aerea con 8 Re.2001 e 4 Dewotine D.520 e altri successivamente. Questo piccolo campo di volo serv\u00ec come difesa per gli attacchi Alleati delle vicine citt\u00e0 di Pisa e Livorno. \nSul volgere al termine della seconda guerra mondiale vi era qui allestito un campo di prigionia dell'esercito americano, dove fu rinchiuso nell'estate del 1945 anche il poeta Ezra Pound.\nNegli ultimi decenni la frazione ha aumentato la propria popolazione e i due nuclei storici sono uniti in un'unica area urbana.\nClima.\nLa stazione meteo del Centro Funzionale Regionale della Toscana \u00e8 sita in localit\u00e0 Metato.\nDati:https://www.sir.toscana.it/\nSociet\u00e0.\nLa \"Pubblica Assistenza Societ\u00e0 Riunite in Pisa\" \u00e8 presente con una Sezione della sua Associazione, fornendo numerosi servizi alla cittadinanza.\nGeografia antropica.\nLa frazione \u00e8 frutto dell'unione di due centri abitati attigui, quello di Arena (3\u00a0m s.l.m., 204 abitanti) e quello di Metato (4\u00a0m s.l.m., ab.).\nIntorno a questo paese vertono poi altre quattro localit\u00e0 maggiori: Cafaggiareggi (2\u00a0m s.l.m., 428 ab.), Casini (4\u00a0m s.l.m., 68 ab.), Il Lamo (4\u00a0m s.l.m., 224 ab.) e Piaggia (5\u00a0m s.l.m., 275 ab.)."}
{"id": "5307270", "revid": "404449", "url": "https://it.wikipedia.org/wiki?curid=5307270", "title": "Metato (San Giuliano Terme)", "text": ""}
{"id": "5307271", "revid": "404449", "url": "https://it.wikipedia.org/wiki?curid=5307271", "title": "Arena (San Giuliano Terme)", "text": ""}
{"id": "5307279", "revid": "933835", "url": "https://it.wikipedia.org/wiki?curid=5307279", "title": "Altes Rathaus", "text": ""}
{"id": "5307282", "revid": "812213", "url": "https://it.wikipedia.org/wiki?curid=5307282", "title": "Fernand Sardou", "text": "Biografia.\nFiglio dell'attore Valentin Sardou e della cantante F\u00e9lix Mayol, dopo aver svolto diversi mestieri e dopo la morte della madre decide di intraprendere la carriera artistica seguendo le orme dei suoi genitori.\nTrascorsa l'infanzia e la giovinezza in Marocco, dove si era trasferita la sua famiglia in cerca di fortuna, Fernard Sardou ritorna a Parigi dove, nel 1945, sposa l'attrice Jackie Rollins che dopo il matrimonio adotter\u00e0 il cognome del marito facendosi chiamare Jackie Sardou.\nNel 1946 Sardou esordisce come cantante al teatro Alhambra di Parigi e l'anno successivo nasce il suo primo figlio, Michel Sardou; dal quel momento la popolarit\u00e0 di Sardou in qualit\u00e0 di cantante incomincia a diffondersi in buona parte della Francia, soprattutto nella parte meridionale.\nNel 1955 Sardou riscuote un certo successo lavorando assieme al collega Tino Rossi, tale successo spinge l'attore a mettere in risalto le sue caratteristiche di intrattenitore aprendo un proprio cabaret il \"Chez Fernad Sardou\" nel settembre del 1960 su una rinomata strada di Parigi, la rue Lepic; \u00e8 il figlio Michel a inaugurare il locale del padre, dove si esibir\u00e0 in spettacoli comici, canori e recitativi insieme a entrambi i genitori.\nAl cinema Fernad Sardou aveva incominciato a recitare gi\u00e0 dalla seconda met\u00e0 degli anni trenta, ma la sua carriera di attore \u00e8 proseguita con una certa continuit\u00e0 solo in contemporaneit\u00e0 di quella canora avvenuta nel 1946; \u00e8 apparso anche in una co-produzione italo-francese, nel film \"I tartassati\" in cui interpreta il ruolo di Ernesto Topponi, recitando assieme a Tot\u00f2, Aldo Fabrizi e Louis de Fun\u00e8s, per quel film Fernad Sardou venne doppiato in italiano da Paolo Ferrara.\nFernard Sardou era anche il nonno dello scrittore Romain Sardou e dell'attore e comico Davy Sardou, entrambi figli di Michel Sardou; le sue spoglie furono tumulate al cimitero di Neuilly-sur-Seine, dove nel 1998 gli furono collocate anche quelle della moglie Jackie. Nel 2006 le salme di Fernard Sardou e quella di sua moglie Jackie sono state trasferite al cimitero di Cannes, il Grand Jas."}
{"id": "5307296", "revid": "1629429", "url": "https://it.wikipedia.org/wiki?curid=5307296", "title": "Sky Tower", "text": ""}
{"id": "5307299", "revid": "729019", "url": "https://it.wikipedia.org/wiki?curid=5307299", "title": "Simonszand", "text": "Simonszand \u00e8 un'isola dei Paesi Bassi situata nel Mare dei Wadden. Fa parte della municipalit\u00e0 di Het Hogeland nella provincia della Groninga. Geograficamente l'isola fa parte dell'Arcipelago delle Isole Frisone Occidentali situata nell'estremo nord-est del paese. L'isola \u00e8 situata tra le isole di Schiermonnikoog e Rottumerplaat. L'isola \u00e8 costituita da una striscia allungata di dune sabbiose di circa 1,5\u00a0km di lunghezza e 750 metri di larghezza. Sull'isola si possono trovare piccoli trampolieri (piovanello maggiore e diverse specie di charadrii), anatre e foche. Vista la peculiarit\u00e0 dell'ambiente \u00e8 vietata la navigazione nelle acque circostanti e l'approdo sull'isola."}
{"id": "5307300", "revid": "2208340", "url": "https://it.wikipedia.org/wiki?curid=5307300", "title": "Corte suprema del Giappone", "text": "La \u00e8 il pi\u00f9 alto organo giurisdizionale del Giappone, si tratta di un organo previsto dalla Costituzione del Giappone all'articolo 81. Ha sede a Tokyo, nel quartiere di Chiyoda.\nStoria.\nLe origini della corte suprema del Giappone risalgono al 1875, quando venne fondata la \u5927\u5be9\u9662 (\"Dai-shin'in\", ovvero \"Corte di giudizio supremo\") sul modello della Court of Cassation francese. Tale organo era organizzato e gestito dal ministero della giustizia ed era costituito da un totale di 120 giudici, divisi in pi\u00f9 sezioni. Con l'approvazione della Costituzione Meiji tale organo divenne a tutti gli effetti il massimo organo giudiziario del paese.\nDopo la seconda guerra mondiale la nuova costituzione abol\u00ec il precedente tribunale supremo per sostituirlo con l'attuale, inizialmente aveva sede negli uffici in cui precedentemente era collocato il consiglio privato dell'imperatore, venne quasi subito spostata nella sede della vecchia corte per poi spostarsi nel 1974 in un palazzo appositamente costruito disegnato dall'architetto Shinichi Okada e situato al 4-2 Hayabusa-cho del quartiere di Chyoda a Tokyo.\nPoteri.\nLa Corte suprema organizza il sistema giudiziario del Giappone, nominando e revocando i giudici delle corti inferiori. Inoltre la corte pu\u00f2 occuparsi di casi processuali ed agisce come ultimo giudice in un procedimento, tuttavia non tutti i casi possono essere portati dinanzi alla corte ma solo quelli che rispettano certe caratteristiche. Il compito sicuramente pi\u00f9 importante \u00e8 il controllo di legittimit\u00e0 costituzionale, ovvero la corte deve vigilare sull'integrit\u00e0 della Costituzione cassando ogni legge in contrasto con essa.\nComposizione.\nLa Corte \u00e8 composta da 15 giudici, di cui uno ne \u00e8 il presidente. I giudici vengono scelti dal Governo con l'approvazione dell'imperatore, anche il giudice capo viene scelto dal governo ma in questo caso il potere formale della nomina \u00e8 prerogativa dell'imperatore. Il mandato del giudice non ha una durata prestabilita, in quanto il termine della carica \u00e8 dato dall'obbligo di ritirarsi al compimento del settantesimo anno di et\u00e0 dell'interessato, pertanto la durata del mandato varia a seconda dell'et\u00e0 della nomina.\nOgni giudice, nella successiva elezione della Dieta nazionale dopo la nomina, deve necessariamente sottoporsi a quesito referendario in cui gli elettori hanno il potere di esprimere il loro parere, nel caso la maggioranza degli elettori votasse per la rimozione del giudice egli dovr\u00e0 obbligatoriamente dimettersi, tale procedura si ripete anche dopo dieci anni di mandato da Giudice della corte suprema; gli elettori hanno inoltre la possibilit\u00e0 di indire nuovamente un referendum anche durante il mandato del giudice per rimuoverlo dalla carica. Va segnalato per\u00f2 che fin dalla sua fondazione nessun giudice della Corte \u00e8 mai stato bocciato nella consultazione referendaria obbligatoria e nessun referendum di rimozione di un giudice \u00e8 mai stato proposto. Inoltre anche il referendum di riconferma dopo i dieci anni di mandato \u00e8 assai raro a causa della prassi invalsa di nominare persone gi\u00e0 con pi\u00f9 di sessanta anni.\nMembri.\nLa corte \u00e8 composta da 12 uomini e 3 donne, il giudice capo \u00e8 Itsur\u014d Terada dal 1\u00ba aprile 2014.\nI giudici sono: Itsur\u014d Terada (dal 2010, giudice capo dal 2014), Ryuko Sakurai (2008), Chiba Katsumi (2009), Kyoko Okabe (2010), Takehinko Otani (2010), Masaharu Ohashi (2012), Yoshiki Yamamura (2012), Yoshinobu Onuki (2012), Kaoru Onimaru (2013), Michiyoshi Kiuchi (2013), Tsuneyuki Yamamoto (2013), Toshimitsu Yamasaki (2014), Masayuki Ikegami (2014), Naoto Otani (2015), Hiroshi Koike (2015).\nLa prassi invalsa di nominare alla Corte giudici che hanno gi\u00e0 compiuto i sessanta anni, unita alla regola del ritiro obbligatorio a settanta, rende la composizione della corte molto variabile nel tempo, con giudici che rimangono in carica pochi anni. Attualmente infatti il giudice con la maggiore anzianit\u00e0 \u00e8 Ryuko Sakurai, che occupa il seggio dal 2008 e che si ritirer\u00e0 nel corso del 2017 per raggiunti limiti di et\u00e0. In questo la Corte giapponese si contrappone ad altre corti supreme (prima tra tutte quella statunitense) in cui i giudici rimangano in carica per decenni, penalizzando la capacit\u00e0 della corte di rispondere ai cambiamenti sociali del tempo."}
{"id": "5307324", "revid": "729019", "url": "https://it.wikipedia.org/wiki?curid=5307324", "title": "Unione Sportiva Crotone 1971-1972", "text": "Questa pagina raccoglie le informazioni riguardanti l'Unione Sportiva Crotone nelle competizioni ufficiali della stagione 1971-1972.\nRosa.\n "}
{"id": "5307325", "revid": "28592", "url": "https://it.wikipedia.org/wiki?curid=5307325", "title": "Chiesa del Santo Sepolcro (Gerusalemme)", "text": ""}
{"id": "5307328", "revid": "2197330", "url": "https://it.wikipedia.org/wiki?curid=5307328", "title": "Veronica Yoko Plebani", "text": "Biografia.\nNata a Gavardo, in provincia di Brescia, il 1\u00ba marzo 1996 e residente a Palazzolo sull'Oglio, fin dall'infanzia pratica numerose discipline sportive quali danza, ginnastica artistica, atletica e snowboard in modo amatoriale.\nIl 27 aprile 2011 Veronica contrae una meningite fulminante batterica a cui sopravvive riportando la perdita delle falangi delle mani e delle dita dei piedi. Nel novembre 2011, appena uscita dall'ospedale, partecipa alla 5k il giorno prima della Maratona di New York attraversando il traguardo con 28 corridori del Monza Marathon Team. Nel frattempo entra a far parte del team di art4sport, attraverso il quale comincia la pratica sportiva agonistica delle discipline di canoa e snowboard.\nRisultati sportivi.\nNel 2012 conquista il primo posto nei Campionati italiani Junior di paracanoa nella prova di K1 TA discesa classica fluviale 2000\u00a0m\nNel 2013, sempre ai Campionati italiani Junior di paracanoa, conquista il primo posto nelle discipline di K1 TA 3000\u00a0m\n, K1 TA maratona\n, K1 TA 200\u00a0mt, K1 TA 500\u00a0m e K1 TA 1000\u00a0m. Partecipa inoltre ai campionati mondiali assoluti dove conquista il quarto posto nel K1\u00a0200\u00a0m TA.\nNel 2014 partecipa ai XI Giochi paralimpici invernali di Sochi nella disciplina del cross-snowboard\n, vince la medaglia d'oro alla Coppa del Mondo assoluta di paracanoa nella stessa specialit\u00e0\n, si distingue in ambito europeo conquistando il primo posto nel K1\u00a0200\u00a0m TA ai Campionati Europei assoluti di paracanoa di Brandeburgo\ne partecipa ai Campionati assoluti italiani di paracanoa, dove vince nelle specialit\u00e0 K1 TA 3000\u00a0m, K1 TA 200\u00a0mt., K1 TA 500\u00a0m e K1 TA 1000\u00a0m\nNel 2015 vince l'oro ai campionati italiani nella specialit\u00e0 K1LTA femminile (5000\u00a0m), il bronzo ai campionati europei di canoa e paracanoa nei 200\u00a0m, l'argento alla coppa del mondo di canoa e paracanoa velocit\u00e0 (sempre nei 200\u00a0m)\ne ottiene il 5\u00ba posto nella finale del K1 KL3\u00a0200\u00a0m ai Mondiali di canoa e paracanoa di Milano (ottenendo cos\u00ec il pass per le Paralimpiadi di Rio 2016).\nIl 2016 \u00e8 un anno importante, interamente dedicato all'allenamento in preparazione alle Paralimpiadi di Rio 2016 in cui si classifica 6\u00ba nella gara del KL3 con il crono di 52.802 e alle gare in calendario. A marzo 2016 Veronica inaugura la stagione conquistando l'Oro ai Campionati nazionali italiani assoluti paracanoa categoria KL3\u00a05000\u00a0m.\nVeronica \u00e8 impegnata in eventi di raccolta fondi e in manifestazioni sportive che fanno capo all'associazione art4sport ed \u00e8 ospite degli eventi FIDAPA come testimonial sportiva.\nNel 2017 si classifica al 5\u00ba posto alla Coppa del mondo di paracanoa di Seghedino (HUN) nei 200m KL3. \nSempre nel 2017 Veronica Yoko si avvicina alla pratica sportiva del Paratriathlon, conseguendo da subito ottimi risultati nelle gare a livello nazionale e internazionale nella categoria sprint PTS2: oro al Campionato Italiano Paratriathlon, oro alla Coppa del Mondo Paratriathlon di Besancon (FRA), quinto posto ai Campionati Europei Paratriathlon di Kitzbuhel (AUS), bronzo alla Coppa del Mondo Paratriathlon di Iseo (ITA) e settimo posto ai Campionati del mondo a Rotterdam (NED).\nNel 2018 si classifica al 5\u00ba posto alla World Paratriathlon Series di Yokohama (JPN) nei 200m KL3 nella categoria sprint PTS2. Nel Campionato Italiano Paratriathlon vince la medaglia d'oro; ottimi risultati anche Coppa del Mondo di Paratriathlon: \u00e8 argento a Eton Dorney (GBR) e bronzo Iseo (ITA); ai Campionati Europei Paratriathlon di Tartu (EST) \u00e8 medaglia di bronzo.\nNell'agosto 2021 ai Giochi Paralimpici di Tokyo 2020, conquista una medaglia di bronzo nel triathlon, categoria PTS2, alle spalle delle americane Allysa Seely e Hailey Danz.\nCampionati nazionali.\n2018"}
{"id": "5307331", "revid": "80961886", "url": "https://it.wikipedia.org/wiki?curid=5307331", "title": "Sporting Club Frosinone 1971-1972", "text": "Questa voce raccoglie le informazioni riguardanti lo Sporting Club Frosinone nelle competizioni ufficiali della stagione 1971-1972."}
{"id": "5307332", "revid": "339392", "url": "https://it.wikipedia.org/wiki?curid=5307332", "title": "Famiglia Josa", "text": ""}
{"id": "5307333", "revid": "339392", "url": "https://it.wikipedia.org/wiki?curid=5307333", "title": "Famiglia Sosa", "text": ""}
{"id": "5307334", "revid": "3732", "url": "https://it.wikipedia.org/wiki?curid=5307334", "title": "Ignace Andr\u00e9 I Akhidjan", "text": ""}
{"id": "5307344", "revid": "3732", "url": "https://it.wikipedia.org/wiki?curid=5307344", "title": "Ignace Pierre VI Chaahbadine", "text": ""}
{"id": "5307347", "revid": "585241", "url": "https://it.wikipedia.org/wiki?curid=5307347", "title": "Anders \u00c5gnes Konradsen", "text": ""}
{"id": "5307348", "revid": "3732", "url": "https://it.wikipedia.org/wiki?curid=5307348", "title": "Kyrillos VI Tanas", "text": ""}
{"id": "5307352", "revid": "3732", "url": "https://it.wikipedia.org/wiki?curid=5307352", "title": "Maximos II Hakim", "text": ""}
{"id": "5307357", "revid": "339392", "url": "https://it.wikipedia.org/wiki?curid=5307357", "title": "Mutt Lange", "text": ""}
{"id": "5307358", "revid": "339392", "url": "https://it.wikipedia.org/wiki?curid=5307358", "title": "Robert John Lange", "text": ""}
{"id": "5307359", "revid": "1543377", "url": "https://it.wikipedia.org/wiki?curid=5307359", "title": "Associazione Vogherese Calcio 1945-1946", "text": "Questa voce raccoglie le informazioni riguardanti l'Associazione Vogherese Calcio nelle competizioni ufficiali della stagione 1945-1946."}
{"id": "5307360", "revid": "28592", "url": "https://it.wikipedia.org/wiki?curid=5307360", "title": "Parrocchiale di San Martino (Pont-\u00e0-Mousson)", "text": ""}
{"id": "5307363", "revid": "3732", "url": "https://it.wikipedia.org/wiki?curid=5307363", "title": "Theodosios V Dahan", "text": ""}
{"id": "5307371", "revid": "3732", "url": "https://it.wikipedia.org/wiki?curid=5307371", "title": "Ignace Michel III Jarweh", "text": ""}
{"id": "5307373", "revid": "761672", "url": "https://it.wikipedia.org/wiki?curid=5307373", "title": "Secondo governo Berlusconi", "text": ""}
{"id": "5307374", "revid": "761672", "url": "https://it.wikipedia.org/wiki?curid=5307374", "title": "Legge 23 agosto 2004, n. 226", "text": ""}
{"id": "5307375", "revid": "3732", "url": "https://it.wikipedia.org/wiki?curid=5307375", "title": "Athanasios IV Jawhar", "text": ""}
{"id": "5307387", "revid": "1318658", "url": "https://it.wikipedia.org/wiki?curid=5307387", "title": "Trans Canada Highway", "text": "Trans Canada Highway \u00e8 il sesto EP realizzato dal gruppo musicale scozzese Boards of Canada.\nIl disco.\nPubblicato nel 2006, l'EP contiene il primo videoclip nella storia del gruppo. Il video, formato da diversi clip di filmati in stile documentaristico, accompagna la prima traccia dell'EP, \"Davyan Cowboy\", gi\u00e0 presente nell'album \"The Campfire Headphase\".\nLa pubblicazione dell'album era prevista per il 6 giugno 2006, un chiaro riferimento al numero della bestia, spesso richiamato negli album del gruppo scozzese. In seguito, per\u00f2, la pubblicazione \u00e8 stata posticipata."}
{"id": "5307390", "revid": "3732", "url": "https://it.wikipedia.org/wiki?curid=5307390", "title": "Kyrillos VII Siage", "text": ""}
{"id": "5307393", "revid": "1573940", "url": "https://it.wikipedia.org/wiki?curid=5307393", "title": "Rhinoplax vigil", "text": "Il bucero dall'elmo (Rhinoplax vigil ()) \u00e8 un uccello della famiglia dei Bucerotidi originario della penisola malese e delle Grandi Isole della Sonda.\nDescrizione.\nDimensioni.\nMisura 110-120\u00a0cm di lunghezza, per un peso di 3060\u00a0g nel maschio e di 2610-2840\u00a0g nella femmina.\nAspetto.\nLa sagoma del bucero dall'elmo si differenzia alquanto da quella degli altri buceri, sia a causa del casco a forma di bernoccolo che si interrompe bruscamente a met\u00e0 del \"culmen\", che delle lunghe timoniere centrali lunghe quasi un metro, che conferiscono all'animale una lunghezza totale di circa 160 cm. Il nero, colore predominante del piumaggio, copre il dorso, le copritrici alari, il petto e la parte superiore del ventre e crea un forte contrasto con il bianco di addome, cosce e coda. Le piume di quest'ultima presentano una larga banda nera situata a breve distanza dall'estremit\u00e0. Il cappuccio \u00e8 scuro, le piume della faccia e del collo sono rosso-arancio. La gola \u00e8 ricoperta da una pelle nuda plissettata di colore rosso nei maschi e blu nelle femmine. Il casco e il becco sarebbero gialli, ma appaiono quasi sempre tinti di rosso sulla parte superiore e i lati del casco e alla base del becco in quanto sono rivestiti da una secrezione scarlatta proveniente da una ghiandola situata vicino alla coda con la quale la specie si liscia normalmente le piume. A differenza di quello degli altri buceri, il casco \u00e8 solido, non cavo; assieme al cranio al quale \u00e8 saldato, pu\u00f2 costituire quasi il 10% del peso totale dell'animale. Ad eccezione della diversa colorazione della pelle della gola, la femmina \u00e8 rigorosamente identica al maschio.\nBiologia.\nCome molti buceri frugivori, i buceri dall'elmo sono sedentari e difendono un territorio. I maschi in particolare sorvolano i loro possedimenti, sfidando gli intrusi con il loro casco. I loro richiami potenti e caratteristici vengono descritti come delle urla seguite da una specie di risata a cascata. Pi\u00f9 in particolare, in prossimit\u00e0 degli alberi da frutto, gli individui di entrambi i sessi danno vita a strani rituali, colpendosi reciprocamente la testa mentre sono in volo. Quando i caschi si scontrano, il rumore secco che ne risulta pu\u00f2 essere udito anche ad una distanza di 100 m.\nAlimentazione.\nI buceri dall'elmo sono quasi esclusivamente frugivori. In Malesia, a Sumatra e nel Borneo i fichi costituiscono il 98% della dieta. Vengono regolarmente consumati i frutti di 12 specie diverse. Tuttavia, questi uccelli utilizzano il loro casco come un utensile pesante per percuotere il legno marcio o la corteccia con lo scopo di rimuoverla e catturare gli insetti o i piccoli invertebrati che vi dimorano.\nRiproduzione.\nLe abitudini riproduttive del bucero dall'elmo sono poco note. Numerose segnalazioni affermano che non vi sia una stagione ben definita dedicata alla deposizione delle uova, che pu\u00f2 avere luogo in ogni periodo dell'anno. Tuttavia, nel sud di Sumatra, l'involo dei giovani si effettua piuttosto regolarmente nei mesi di maggio e giugno. La femmina depone 1 o 2 uova. Durante il periodo di nidificazione, che pu\u00f2 durare fino a 130 giorni, essa rimane rinchiusa all'interno della cavit\u00e0 naturale di un albero, sigillata da una parete che essa costruisce con escrementi e resti di cibo. L'unico contatto con l'esterno avviene attraverso una piccola fessura che le consente di ricevere il cibo che il maschio gli porta pi\u00f9 volte al giorno. Quando i giovani hanno raggiunto la maturit\u00e0, la femmina rompe la parete e li libera.\nDistribuzione e habitat.\nIl bucero dall'elmo \u00e8 originario delle regioni meridionali di Myanmar e Thailandia, della penisola malese e delle isole di Sumatra e Borneo. \u00c8 un uccello della foresta pluviale e primaria al di sotto dei 1500 metri di altitudine; \u00e8 tuttavia in grado di adattarsi alle zone boschive moderatamente perturbate e alle foreste che hanno subito un abbattimento selettivo.\nConservazione.\nQuesta specie gioca un ruolo importante nella cultura locale degli abitanti del Sud-est asiatico: \u00e8 divenuto il protagonista di leggende e il soggetto di cerimonie e credenze. Le sue piume sono ricercate per realizzare costumi tradizionali per i danzatori, la sua carne viene consumata e il casco \u00e8 divenuto l'oggetto principale della florida attivit\u00e0 nota come \u00abcommercio dell'avorio di bucero\u00bb. Oltre all'ingente pressione venatoria, il bucero dall'elmo deve anche fronteggiare il degrado ambientale e la riduzione delle foreste, che assestano un duro colpo al numero di esemplari, che gi\u00e0 di per s\u00e9 non \u00e8 troppo elevato. Nelle zone intatte la densit\u00e0 di esemplari \u00e8 rimasta consistente, ma dove l'abbattimento degli alberi \u00e8 la prassi le popolazioni sono in declino. Per questo motivo, il bucero dall'elmo \u00e8 stato classificato come \u00abspecie in pericolo critico\u00bb (\"Criticalli Endangered\")."}
{"id": "5307395", "revid": "21880", "url": "https://it.wikipedia.org/wiki?curid=5307395", "title": "Rhinoplax", "text": ""}
{"id": "5307398", "revid": "1305772", "url": "https://it.wikipedia.org/wiki?curid=5307398", "title": "Costituzione siciliana", "text": ""}
{"id": "5307403", "revid": "506294", "url": "https://it.wikipedia.org/wiki?curid=5307403", "title": "Le ombre delle idee", "text": ""}
{"id": "5307421", "revid": "287204", "url": "https://it.wikipedia.org/wiki?curid=5307421", "title": "Lampeter", "text": "Lampeter (in gallese: Llanbedr Pont Steffan) \u00e8 una cittadina di circa 3.000 abitanti del Galles centro-occidentale, facente parte della contea di Ceredigion e situata ai piedi dei Monti Cambrici e lungo il corso del fiume Teifi.\nGeografia fisica.\nCollocazione.\nLampeter si trova nella parte centrale della contea di Ceredigion e ad ovest dei Monti Cambrici: \u00e8 situata tra le localit\u00e0 di Aberaeron e Llandovery (rispettivamente a sud-est della prima e a nord-ovest della seconda) e tra Tregaron e Carmarthen (rispettivamente a sud/sud-ovest della prima e a nord/nord-est della seconda), a circa 20 a nord-est di Llandysul.\nSociet\u00e0.\nEvoluzione demografica.\nAl censimento del 2011, Lampeter contava una popolazione pari a 2.970 abitanti. La cittadina ha conosciuto un sensibile incremento demografico tra il 1991, quando contava 1.989 abitanti e il 2001, quando ne contava invece 2.894.\nArchitettura.\nNell'architettura cittadina sono presenti edifici in stile vittoriano e georgiano.\nEdifici d'interesse.\nTra gli edifici d'interesse di Lampeter, figurano il college universitario, situato nei pressi delle rovine del castello."}
{"id": "5307423", "revid": "122246", "url": "https://it.wikipedia.org/wiki?curid=5307423", "title": "Ritratto di Maria Luisa di Parma", "text": "Il Ritratto di Maria Luisa di Parma \u00e8 un dipinto olio su tela di Francisco Goya, realizzato alla fine del XVIII secolo e conservato all'interno del Museo nazionale di Capodimonte, a Napoli.\nStoria e descrizione.\nL'opera \u00e8 stata realizzata alla fine del XVIII secolo al fine di ritrarre la regina Maria Luisa di Borbone-Parma: a questa \u00e8 affiancato un dipinto del marito; i due ritratti arrivano a Napoli per volere della figlia dei sovrani, Maria Isabella di Borbone-Spagna, e conservate all'interno della quadreria privata della reggia di Capodimonte, dov'\u00e8 sono ancora esposte, all'interno della sala 33, in quella che poi \u00e8 divenuta la sezione dell'Appartamento Reale del Museo di Capodimonte. La tela, ritenuta per diverso tempo una copia autografa del Goya realizzata da Agust\u00edn Esteve, \u00e8 stato poi definitivamente attribuita al pittore spagnolo, il quale realizz\u00f2, in quanto artista di corte, numerose opere ritraenti la famiglia reale, esposte in larga parte al Museo del Prado di Madrid.\nNella tela, il pittore \u00e8 alla costante ricerca di ritrarre una somiglianza sia fisica che caratteriale: il risultato tuttavia \u00e8 impietoso. La regina \u00e8 ritratta sotto una luce quasi spettrale, tant'\u00e8 che sembra emergere dal fondo buio: il suo viso \u00e8 arcigno, lasciando trasparire quel suo atteggiamento dissoluto che spesso ha portato a contrasti con i suoi sudditi, con un finto sorriso, simbolo di una dinastia ormai in decadenza; le mani sono poggiate sul ventre e reggono un ventaglio chiuso, mentre le vesti sono eleganti e velate, in netto contrasto con il resto del dipinto."}
{"id": "5307424", "revid": "287204", "url": "https://it.wikipedia.org/wiki?curid=5307424", "title": "Federazione di baseball dell'Armenia", "text": "La Federazione armena di baseball (hye. \"Hayastani beysbol federac'ia\") \u00e8 un'organizzazione fondata per governare la pratica del baseball e del softball in Armenia.\nOrganizza il campionato maschile e di softball femminile, e pone sotto la propria egida la nazionale maschile e di softball femminile."}
{"id": "5307428", "revid": "47767", "url": "https://it.wikipedia.org/wiki?curid=5307428", "title": "Doina (nome)", "text": "Origine e diffusione.\nDeriva dal vocabolo rumeno \"doin\u0103\", che vuol dire \"canto tradizionale\" (la \"doina\" \u00e8 un genere di musica folk tipico della Romania); il significato \u00e8 quindi simile a quello dei nomi Daina, Mahala e Melody.\nOnomastico.\nIl nome \u00e8 adespota, cio\u00e8 non \u00e8 portato da alcuna santa. L'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "5307429", "revid": "287204", "url": "https://it.wikipedia.org/wiki?curid=5307429", "title": "2. Fu\u00dfball-Bundesliga 1985-1986", "text": "La 2. Fu\u00dfball-Bundesliga 1985-1986 \u00e8 stata la dodicesima edizione della 2. Fu\u00dfball-Bundesliga, la seconda serie del campionato tedesco di calcio; \u00e8 terminata con la promozione in Bundesliga dell'Homburg, che ha vinto il campionato, e del Blau-Wei\u00df Berlin. Non \u00e8 invece stato promosso il Fortuna Colonia, che ha perso il play-off contro il , terzultimo in Bundesliga.\nCapocannoniere del torneo \u00e8 stato Leo Bunk del Blau-Wei\u00df Berlin con 26 gol.\nPlay-off promozione.\nandata\nritorno\ngara devisiva"}
{"id": "5307442", "revid": "1185701", "url": "https://it.wikipedia.org/wiki?curid=5307442", "title": "Jenny Dossi", "text": "Carriera.\nClub.\nJenny Dossi si interessa fin da giovanissima al calcio e contattata dal decide di tesserarsi con la societ\u00e0 che la inserisce nelle formazioni giovanili, prima nelle Giovanissime per poi vestire la maglia biancoceleste nel Campionato Primavera di categoria.\nLe prestazioni offerte nei campionati giovanili convincono la societ\u00e0 a concedergli fiducia inserendola, dalla stagione 2008-2009, in rosa tra le riserve nella formazione titolare che gioca in Serie A2.\nPur contribuendo marginalmente pu\u00f2 fregiarsi della conquista della Serie A al termine della stagione 2009-2010, e venendo meno i suoi impegni nelle giovanili per la raggiunta massima et\u00e0 viene inserita stabilmente in rosa conquistando il posto da titolare nella retroguardia biancoceleste dalla stagione 2012-2013, anno in cui riesce anche ad andare a segno per la prima volta nel massimo livello del campionato italiano di calcio femminile.\nA seguito di un infortunio patito nel corso della stagione 2015-2016, non ha rinnovato il contratto con il Mozzanica di comune accordo con la societ\u00e0, dedicandosi nei due anni successivi a recuperare la forma fisica. Dopo due anni di inattivit\u00e0, nell'estate 2018 ha firmato un contratto con la , prossima a disputare il campionato di terza serie nazionale."}
{"id": "5307445", "revid": "287204", "url": "https://it.wikipedia.org/wiki?curid=5307445", "title": "Ritratto di Carlo IV, re di Spagna", "text": "Il Ritratto di Carlo IV, re di Spagna \u00e8 un dipinto olio su tela di Francisco Goya, realizzato alla fine del XVIII secolo e conservato all'interno del Museo nazionale di Capodimonte, a Napoli.\nStoria e descrizione.\nL'opera \u00e8 stata realizzata alla fine del XVIII secolo al fine di ritrarre il re Carlo IV di Spagna: a questa \u00e8 affiancato un dipinto della moglie; i due ritratti arrivano a Napoli per volere della figlia dei sovrani, Maria Isabella di Borbone-Spagna, e conservate all'interno della quadreria privata della reggia di Capodimonte, dov'\u00e8 sono ancora esposte, all'interno della sala 33, in quella che poi \u00e8 divenuta la sezione dell'Appartamento Reale del Museo di Capodimonte. La tela, ritenuta per diverso tempo una copia autografa del Goya realizzata da Agust\u00edn Esteve, \u00e8 stato poi definitivamente attribuita al pittore spagnolo, il quale realizz\u00f2, in quanto artista di corte, numerose opere ritraenti la famiglia reale, esposte in larga parte al Museo del Prado di Madrid.\nNella tela, il pittore \u00e8 alla costante ricerca di ritrarre una somiglianza sia fisica che caratteriale: il risultato tuttavia \u00e8 impietoso. Il re \u00e8 raffigurato con occhi inespressivi e un finto sorriso, simbolo di una dinastia ormai in decadenza: \u00e8 vestito in abiti da cacciatori, adornato con la fascia dell'Ordine di Carlo III e San Gennaro, da cui traspare il fisico grasso e apatico e si poggia al suo fucile; in primo piano il cane da caccia, mentre sullo sfondo, appena sfumato, un albero ed un paesaggio collinare."}
{"id": "5307463", "revid": "300067", "url": "https://it.wikipedia.org/wiki?curid=5307463", "title": "Emmanuel Schmitt", "text": ""}
{"id": "5307464", "revid": "438678", "url": "https://it.wikipedia.org/wiki?curid=5307464", "title": "In montagna sar\u00f2 tua", "text": "In montagna sar\u00f2 tua (\"Springtime in the Rockies\") \u00e8 un film del 1942 diretto da Irving Cummings.\nTrama.\nDan e Vicky, cantanti-ballerini, sono in coppia sul palcoscenico e nella vita, ma lei sospetta di essere stata tradita e abbandona il partner per Victor, artista anche lui, con il quale va a mietere successi in Canada. Interviene l'impresario di Dan."}
{"id": "5307481", "revid": "122246", "url": "https://it.wikipedia.org/wiki?curid=5307481", "title": "Coppa della Siberia e dell'Estremo Oriente (pallavolo maschile)", "text": "La Coppa della Siberia e dell'Estremo Oriente \u00e8 una competizione pallavolistica russa, riservata ai club maschili e dedicata alla memoria di Jurija Petrovi\u010da Furaeva.\nStoria.\nLa prima edizione della coppa fu disputata nel 1976. Dal 1992, anno in cui l'organizzazione dell'evento \u00e8 passata sotto l'egida della Federazione pallavolistica della Russia, la squadra che vanta il maggior numero di successi \u00e8 il Volejbol'nyj klub Lokomotiv Novosibirsk, vincitore di sette edizioni di cui cinque consecutive fra il 2009 e il 2014; seguono il Volejbol'nyj klub Samotlor con cinque affermazioni e il Volejbol'nyj klub Gazprom-Jugra con quattro.\nFormula.\nIl torneo, nella sua forma attuale, si disputa in agosto, con 8 squadre divise in 2 gironi. Al termine di tutte le partite si qualificano alla fase successiva 4 squadre, che disputano le semifinali e la finale."}
{"id": "5307486", "revid": "38120", "url": "https://it.wikipedia.org/wiki?curid=5307486", "title": "Order of the Companions of Honour", "text": ""}
{"id": "5307493", "revid": "599013", "url": "https://it.wikipedia.org/wiki?curid=5307493", "title": "Damien Leyrolles", "text": ""}
{"id": "5307497", "revid": "287204", "url": "https://it.wikipedia.org/wiki?curid=5307497", "title": "Francesco Orlando", "text": ""}
{"id": "5307499", "revid": "767487", "url": "https://it.wikipedia.org/wiki?curid=5307499", "title": "Ivan Rude\u017e", "text": "\u00c9 il fratello di Damjan, cestista croato che ha giocato anche in NBA."}
{"id": "5307500", "revid": "599013", "url": "https://it.wikipedia.org/wiki?curid=5307500", "title": "The Silver Horde", "text": ""}
{"id": "5307506", "revid": "380453", "url": "https://it.wikipedia.org/wiki?curid=5307506", "title": "Superliga Femenina de Voleibol", "text": "La Superliga Femenina de Voleibol \u00e8 la massima serie del campionato spagnolo di pallavolo femminile: al torneo partecipano dodici squadre di club spagnole e la squadra vincitrice si fregia del titolo di campione di Spagna."}
{"id": "5307509", "revid": "61051", "url": "https://it.wikipedia.org/wiki?curid=5307509", "title": "Giorgia Spinelli", "text": "Caratteristiche tecniche.\nGiocatrice duttile, dopo aver ricoperto tutti i ruoli nei primi anni delle giovanili, predilige il reparto difensivo, un difensore centrale che, mancino, pu\u00f2 essere schierata nel ruolo di terzino sinistro.\nCarriera.\nClub.\nGiorgia Spinelli si interessa fin da giovanissima al calcio grazie alla passione trasmessa dal padre, ex giocatore di Serie C, che la incoraggia pur con l'iniziale contrariet\u00e0 della moglie ad iscriversi alla scuola calcio di Osio Sotto, suo paese di residenza. Imparati i fondamentali si tessera con il Voluntas Osio, dove viene inserita nelle formazioni giovanili miste giocando con i maschietti fino al raggiungimento dell'et\u00e0 massima stabilita dalla federazione.\nNotata dai suoi osservatori, nel 2006 viene quindi contattata dall'Atalanta, societ\u00e0 che le propone di vestire la propria maglia in una squadra di calcio interamente femminile. Veste quindi la maglia nerazzurra nelle formazioni giovanili, per tre stagioni nelle Giovanissime per poi partecipare alla stagione 2009-2010 del Campionato Primavera di categoria con le Under-19. Le prestazioni offerte nei campionati giovanili convincono la societ\u00e0 a concedergli fiducia inserendola in rosa nella formazione titolare, facendo il suo esordio in Serie A2 nel corso della stagione 2009-2010. Con l'Atalanta rimane anche la stagione successiva, al termine della quale la societ\u00e0 decide di lasciare la societ\u00e0.\nNell'estate 2011 decide di sottoscrivere un accordo con il Mozzanica, societ\u00e0 la inserisce nella formazione titolare ma che, data la giovane et\u00e0, in un'occasione la presta anche alla Primavera durante il torneo regionale nella stagione 2012-2013. Fa il suo esordio in Serie A durante la stagione 2011-2012 ma le sue presenze in maglia biancazzurra sono condizionate da infortuni che la costringono a rimanere lontana dai terreni di gioco per lunghi periodi.\nAl termine della stagione 2014-2015, dopo quattro passati nelle file del Mozzanica, si \u00e8 trasferita all'Inter Milano, inizialmente con la formula del prestito per poi essere tesserata definitivamente con la squadra nerazzurra. Rimane con la squadra nerazzurra fino al termine della stagione 2016-2017 congedandosi con un tabellino di 36 presenze in campionato e 10 reti.\nDurante il calciomercato estivo 2017 decide di affrontare il suo primo campionato estero firmando un accordo con il per giocare in Division 2 F\u00e9minine, secondo livello del campionato francese, indossando fin dalla prima stagione la fascia di capitano, giocando 17 incontri di campionato dove sigla 3 reti, la prima delle quali gi\u00e0 alla 2\u00aa giornata, quella che all'88' consolida il vantaggio casalingo sul Lorient, partita poi terminata 3-0. Alla sua seconda stagione con la maglia de \"Les rouges et blancs\" conquista il primo posto nel gruppo A del campionato 2018-2019 acquisendo cos\u00ec l'accesso alla Division 1 dopo oltre vent'anni di assenza della societ\u00e0 francese, in questo campionato matura 19 presenze e marca 4 reti. Gioca la sua ultima stagione con la squadra di Reims nel campionato 2019-2020, interrotto in anticipo a causa della pandemia di COVID-19, dove scende in campo da titolare in tutti i 16 incontri disputati, contribuendo a far raggiungere alla sua squadra l'ottavo posto e festeggiando cos\u00ec la salvezza. Nel campionato sigla anche la sua prima rete in un campionato estero di massima divisione, gol fondamentale per la conquista della salvezza segnato al all'89', nell'incontro della alla 12\u00aa giornata, e che porta il risultato sull'1-1.\nNazionale.\nSpinelli viene convocata alle selezioni per le giovanili della nazionale di calcio femminile italiana, prima nell'Under-17 e poi nell'Under-19, non venendo per\u00f2 impiegata in tornei UEFA. Con la maglia delle Azzurrine fa il suo esordio nel 2013, in occasione del Torneo di La Manga, competizione amichevole che si disputa in Spagna tra Nazionali femminili U-19 e U-23.\nNel novembre 2016 riceve per la prima volta la convocazione dal commissario tecnico Antonio Cabrini per la nazionale maggiore in occasione del Torneio Internacional de Manaus 2016, in programma dal 7 al 18 dicembre 2016."}
{"id": "5307511", "revid": "124797904", "url": "https://it.wikipedia.org/wiki?curid=5307511", "title": "Biocida", "text": "Per biocida si intende una sostanza (chimica o biologica), singola o miscelata con altre, utilizzata come disinfettante per l'igiene umana, animale, alimentare e ambientale, per preservare il deterioramento di materiali vari (legno, fibre, tessuti, materiali da costruzioni, materie plastiche, carta, oggetti d'arte, ecc.), per il controllo degli animali nocivi (roditori, uccelli, insetti, acari, molluschi, crostacei, ecc.), per la disinfezione dell'aria, dell'acqua, la conservazione di liquidi o fluidi vari (sistemi di raffreddamento, impianti industriali, pitture, leganti, acquari, ecc.) e come sostanza contro le incrostazioni o la formazione di alghe.\nI biocidi sono prodotti che contengono sostanze o microrganismi attivi (principi attivi) efficaci contro organismi (compresi i microrganismi) nocivi allo scopo di:\nMolti biocidi sono pesticidi ma non sono utilizzabili per le coltivazioni o le piante in genere, per le quali si impiegano invece i prodotti fitosanitari. \nAlcuni biocidi presentano caratteristiche tali da essere considerati sostanze o preparati pericolosi, oppure inquinanti organici persistenti. \nDefinizione.\nLa definizione di biocida \u00e8 stata data chiaramente dall'Unione Europea con un regolamento relativo alla loro messa a disposizione sul mercato e all'uso.\nPer \u00abprincipio attivo\u00bb, va intesa una sostanza o un microrganismo che agisce su o contro gli organismi nocivi.\nSono considerati biocidi anche gli articoli (prodotti o dispositivi) trattati con, oppure contenenti intenzionalmente, uno o pi\u00f9 biocidi, che abbiano una funzione primaria biocida. \nClassificazione.\nI biocidi si possono classificare in 4 gruppi:\nDisinfettanti.\nDisinfettanti e alghicidi non destinati all\u2019applicazione diretta sull\u2019uomo o animali.\nI settori di impiego comprendono, tra l\u2019altro, piscine, acquari, acque di balneazione e altre; sistemi di condizionamento e muri e pavimenti in aree private, pubbliche e industriali e in altre aree per attivit\u00e0 professionali. \nAcqua potabile.\nDa tali tipi di prodotti sono esclusi i detergenti non destinati ad avere effetti biocidi, compresi i detersivi liquidi e in polvere e prodotti analoghi.\nAltri biocidi.\nFluidi usati nell\u2019imbalsamazione e nella tassidermia.\nNon sono considerati biocidi: \nI biocidi devono essere prodotti ben distinti dai:\nAlcune sostanze sono cosiddette \"borderline\" perch\u00e9 possono presentare sia caratteristiche biocide che altre. Per esempio, alcune creme solari proteggono la pelle (effetto cosmetico) e respingono gli insetti (effetto biocida). \nI topicidi, essendo pesticidi, possono classificarsi sia biocidi che prodotti fitosanitari. Quando l'impiego \u00e8 fuori dalle aree di coltivazioni oppure all'interno di esse ma non per proteggere i vegetali o i prodotti vegetali, essi sono da considerarsi biocidi. Viceversa quando sono impiegati nelle aree di coltivazioni per proteggere i vegetali o i prodotti vegetali, essi sono da considerarsi prodotti fitosanitari.\nI biocidi e i presidi medico chirurgici.\nL'Italia, al pari di molti stati europei, classificava molti biocidi come presidi medico chirurgici (PMC) secondo la normativa nazionale precedente a quella sui biocidi. Essendo presenti in commercio ancora molti prodotti classificati come PMC, la Commissione europea ha pubblicato un documento di indirizzo, allo scopo di regolamentare il periodo di transizione dalla normativa nazionale (PMC) a quella europea (biocida).\nLa classificazione CLP e il REACH.\nI biocidi, come tutte le sostanze chimiche, sottostanno al regolamento CLP, che garantisce che i rischi di tali prodotti siano chiaramente comunicati ai lavoratori e ai consumatori attraverso una corretta classificazione ed etichettatura contenente pittogrammi di pericolo, inseriti in una cornice rossa a forma quadrata posta di punta (di spigolo).\nIl regolamento CLP si applica a tutti i biocidi, non solo a quelli direttamente coinvolti nelle procedure del REACH, il regolamento dell'UE adottato per migliorare la protezione della salute dell'uomo e dell'ambiente dai rischi delle sostanze chimiche e per promuovere metodi alternativi per la valutazione dei pericoli delle sostanze, allo scopo di ridurre il numero di test effettuati sugli animali.\nSecondo il CLP, i biocidi, una volta correttamente classificati, presentano etichette che recano delle indicazioni di pericolo (frasi H). \nI pericoli possono essere:\nPer i biocidi con pericoli per la salute di categoria 1A e 1B (cancerogeno, mutageno o tossico per la riproduzione) \u00e8 vietata la vendita al pubblico; l'uso \u00e8 solo professionale.\nEtichettatura.\nUn biocida deve recare in etichetta una serie di informazioni:\nComposizione e formulazione.\nI biocidi, quando sono disponibili per l'utilizzatore, sono in genere costituiti dal principio attivo (sostanza attiva), pi\u00f9 altre sostanze non attive, componenti o dispositivi, che ne potenziano l'azione, oppure ne agevolano o rendono possibile ed efficace l'uso. \nLe sostanze non attive (talvolta denominate eccipienti), sono le seguenti: \nI coadiuvanti sono sostanze (non dichiarate in etichetta) che servono a stabilizzare, conservare, migliorare l'efficacia del principio attivo, tipo:\nI coformulanti sono sostanze inerti (non dichiarate nell'etichetta) che fungono da solventi, diluenti o propellenti (facilitano la fuoruscita del prodotto e la sua dispersione in minutissime gocce).\nI sinergizzanti sono sostanze che aumentano l'efficacia dei principi attivi, riducendone nel contempo la quantit\u00e0 impiegata.\nPer formulazione si intende invece come si presenta materialmente il prodotto. Essa viene sempre indicata con sigle come le seguenti qui di esempio:\nUsi e consumi.\nI biocidi sono usati in diversi settori e per risolvere numerosi problemi che attengono alla salute umana, animale e alla sanit\u00e0 e corretta conservazione degli ambienti e dei materiali. \nI pi\u00f9 Importanti comparto sono l'agroalimentare (industrie di trasformazione, operatori commerciali, ecc.) e l'agroindustriale (es. industria tessile e del legno), nonch\u00e9 quelli che utilizzano materiali o processi produttivi sensibili al deterioramento. \nI biocidi possono essere impiegati in agricoltura ma non per la protezione o lo sviluppo delle colture per i quali si utilizzano i pesticidi classificati come prodotti fitosanitari.\nA livello di uso domestico (privato) ovvero di prodotti usati comunemente in casa, le principali categorie sono:\nNel 2011, la domanda mondiale di biocidi per uso industriale o prodotti finiti \u00e8 stata stimata circa al valore di 6 miliardi di \u20ac, approssimativamente il 4,2% in pi\u00f9 dell'anno precedente. Con la ripresa del settore industriale, soprattutto chimico, ci si aspetta una crescita del 4,3% al 2015, con prospettive di crescita del 5-6,3% nei 2 anni successivi.\nUno studio sull'andamento globale dei mercato dei biocidi attesta un valore di 8,5 miliardi di \u20ac nel 2018.\nNote.\nBioplastics Market, Size, Share, Global Forecast 2022-2027"}
{"id": "5307521", "revid": "1632387", "url": "https://it.wikipedia.org/wiki?curid=5307521", "title": "Carr\u00e9 (taglio)", "text": "Carr\u00e9 (\"spare ribs\" in lingua inglese, \"Sch\u00e4lrippchen\" in lingua tedesca, \"carr\u00e9\" in lingua francese) \u00e8 un nome culinario che indica un insieme di costole e relativa carne loro attaccata, di animali quali maiali, montoni e vitelli o manzi. Esso costituisce una delle parti meno pregiate dei tagli dei rispettivi animali da carne e si tratta in particolare delle costole che coprono polmoni ed intestino. Intorno a queste ossa e nel loro framezzo sono presenti strati non molto spessi di carne, che ne costituiscono la parte edule. \nIl carr\u00e9 viene cucinato prevalentemente sulla griglia, in particolare quello di suino, ma pu\u00f2 essere anche cotto al forno o in padella."}
{"id": "5307530", "revid": "132266", "url": "https://it.wikipedia.org/wiki?curid=5307530", "title": "Sveti Stefan", "text": ""}
{"id": "5307544", "revid": "132266", "url": "https://it.wikipedia.org/wiki?curid=5307544", "title": "Classe Charlie I/II", "text": ""}
{"id": "5307550", "revid": "66296", "url": "https://it.wikipedia.org/wiki?curid=5307550", "title": "Ruggero Guarini", "text": "Biografia.\nEntrato a sedici anni nel Pci, ne usc\u00ec dopo i fatti di Ungheria. Negli anni Settanta ha collaborato assiduamente al settimanale l'Espresso. Ha scritto per le riviste \"Tempo Presente, \"Mondoperaio\" e \"Nuovi Argomenti\".\n\u00c8 stato per diversi anni capo dei servizi culturali de \"Il Messaggero\" e direttore dell'inserto \"Cultura\" dell'Agenzia di stampa il Velino. Ha tradotto il \"Cunto de li cunti\" di Giovan Battista Basile e \"Cahiers\" di Paul Val\u00e9ry. Tra i suoi libri i romanzi \"Parodia\" (1973), \"Yao\" (1995), il pamphlet \"Compagni ancora uno sforzo, dimenticare Togliatti\" (1989), il poemetto \"Quando bisbiglio la parola Dio\" (1991), il saggio \"Il pensiero quotidiano\" (1993), il librettino di versi \"Un pizzico sulla mano\" (\"Il Notes Magico\", 2006), da ultimo \"Fisimario napoletano\" (Spirali 2007).\nInsieme a Costanzo Ioni ha realizzato una pubblicazione su Tot\u00f2 (\"Tutto Tot\u00f2\", Gremese Editore, 1999, ISBN 88-7742-327-7).\nHa scritto per \"Il Tempo\", \"Il Giornale\", \"Il Foglio\", \"L'Informazione\", \"Corriere del Mezzogiorno\" \"e \"L'Indipendente\".\"\nNel 1988, \u00e8 stato finalista al Premio Bergamo, con il libro \"Breve corso di morale laica\".\n\u00c8 morto a Roma, in casa, per una crisi respiratoria."}
{"id": "5307551", "revid": "132266", "url": "https://it.wikipedia.org/wiki?curid=5307551", "title": "Classe Golf I/V", "text": ""}
{"id": "5307554", "revid": "110151710", "url": "https://it.wikipedia.org/wiki?curid=5307554", "title": "Bni Khloug", "text": "Bni Khloug \u00e8 un comune rurale del Marocco situato nella provincia di Settat collocato tra Ghisser e El Brouj."}
{"id": "5307556", "revid": "132266", "url": "https://it.wikipedia.org/wiki?curid=5307556", "title": "Classe Hotel I/III", "text": ""}
{"id": "5307559", "revid": "1005847", "url": "https://it.wikipedia.org/wiki?curid=5307559", "title": "Hironobu Takesaki", "text": "Biografia.\nDopo la laurea in legge all'Universit\u00e0 di Tokyo ha frequentato anche la Columbia Law School. Rientrato in patria ha iniziato la carriera nella magistratura, arrivando a diventare giudice della Corte suprema del Giappone. In seguito al ritiro di Niro Shimada nel novembre del 2008 \u00e8 stato nominato dall'imperatore Akihito Giudice Capo.\nNel marzo del 2014 ha annunciato il ritiro in ossequio della legge che impone il ritiro dalla Suprema Corte al compimento del settantesimo compleanno. Takesaki \u00e8 stato sostituito alla presidenza della corte da Itsur\u014d Terada il primo aprile."}
{"id": "5307565", "revid": "729019", "url": "https://it.wikipedia.org/wiki?curid=5307565", "title": "Incidente del Piaggio-Douglas PD-808 Aeronautica Militare del 1993", "text": "L'incidente del Piaggio-Douglas PD-808 Aeronautica Militare \u00e8 stato un disastro aereo avvenuto all'aeroporto di Venezia-Tessera il 15 settembre 1993, quando un velivolo dell'Aeronautica Militare si schiant\u00f2 al suolo nel perimetro dell'aeroporto causando la morte delle tre persone a bordo.\nDinamica.\nIl 15 settembre 1993 il Piaggio-Douglas PD-808, in forza al 14\u00ba stormo dell'Aeronautica Militare decoll\u00f2 dall'aeroporto di Treviso-Istrana poco dopo le ore 12:30, con destinazione l'aeroporto militare di Pratica di Mare, trasportando militari precedentemente arrivati alla base di Istrana per una riunione di addestramento dall'Aeroporto militare Mario de Bernardi di Pratica di Mare; dal medesimo aeroporto, in quel periodo, decollavano altri aerei dello stesso tipo impegnati in missioni militari legate al controllo dei cieli bosniaci nello svolgimento dell'Operazione Deny Flight.\nPochi minuti dopo il decollo, in una zona compresa fra Padova e Ferrara, il pilota Alessandro Russo contatt\u00f2 il controllo radio dicendo di trovarsi in una situazione di emergenza chiedendo l'atterraggio all'aeroporto di Venezia.\nRicevuta l'autorizzazione, il Piaggio si present\u00f2 in testa alla pista passando a bassa quota sulla mensa e sulla sala di attesa dei passeggeri dell'aerostazione e, dopo aver fatto mezzo giro sulla pista, cercando di atterrare, ma a circa tre metri da terra si rialz\u00f2 in volo.\nVir\u00f2 quindi verso sinistra, passando vicino a un Douglas DC-9 appena rifornito di carburante per toccare poi terra con l'ala sinistra, rotolando su se stesso, incendiandosi ed esplodendo di fronte alla palazzina dei mezzi dei vigili del fuoco; il corpo del pilota fu ritrovato nella carcassa dell'aereo legato al posto di pilotaggio, mentre i corpi dei due altri membri furono ritrovati sulla pista, separati di 300 metri o sbalzati fuori dal velivolo durante l'impatto al suolo o gettatisi al di fuori nel tentativo di sfuggire alla morte, mentre le ricostruzioni concordano nel ritenere che il pilota abbia volutamente deciso di rimanere fino all'ultimo ai comandi dell'aereo per controllare al meglio la corsa finale del velivolo impedendone lo schianto contro l'edificio dell'aeroporto, evitando quindi una strage.\nDue interrogazioni parlamentari a riguardo di questo incidente vennero presentate dai deputati Isaia Gasparotto (PDS) e Mauro Polli (Lega Nord) per conoscere le cause del disastro e una valutazione delle condizioni di sicurezza.\nQuesto fu l'unico incidente grave che interess\u00f2 i Piaggio Douglas PD-808 in servizio nell'aeronautica militare italiana.\nVittime.\nNell'incidente persero la vita il pilota tenente colonnello Alessandro Russo (44 anni) e i due passeggeri: il maresciallo maggiore Luigi Pellis (47 anni) e il sergente Marco Baldetti (20 anni).\nIn memoria dei caduti, vent'anni dopo l'incidente \u00e8 stata posta una lapide all'aeroporto."}
{"id": "5307574", "revid": "599013", "url": "https://it.wikipedia.org/wiki?curid=5307574", "title": "Martina Fusini", "text": "Carriera.\nClub.\nMartina Fusini cresce calcisticamente nelle giovanili del Firenze, societ\u00e0 che la inserisce nella formazione che disputa il Campionato Primavera dalla stagione 2009-2010, indossando la maglia viola della Primavera per tre stagioni e conquistando il titolo di campione d'Italia al termine della stagione 2012-2013 battendo in finale le pari et\u00e0 del Torino. Le prestazioni offerte nelle giovanili convincono la societ\u00e0 ad inserirla in rosa con la squadra titolare.\nPartita come riserva del reparto offensivo, Fusini fa il suo debutto in Serie A nel corso della stagione 2012-2013 conclusa con 18 presenze, siglando anche il suo primo gol nella massima serie.\nNell'estate 2015, a seguito della fondazione della Women's come sezione femminile affiliata all'omonimo club maschile e da accordi con il Firenze, viene inserita in rosa sia nella formazione Primavera che alla squadra titolare che ha partecipato alla stagione di Serie A 2015-2016.\nNella prima stagione della nuova societ\u00e0 la squadra si rivela una delle pi\u00f9 competitive, militando stabilmente ai vertici della classifica; Orlandi contribuisce a terminare il campionato al terzo posto mentre in Coppa Italia la Fiorentina viene eliminata dal ai sedicesimi di finale. La stagione successiva \u00e8 quella pi\u00f9 significativa della sua carriera, festeggiando con le compagne il primo posto in Serie A, con la conquista del primo Scudetto femminile per la societ\u00e0, conservato in tutto l'arco del campionato, frutto di 21 vittorie e una sola sconfitta, e della Coppa Italia, battendo in finale le detentrici del trofeo del per 1-0.\nIn agosto 2017 viene confermato il suo trasferimento all'\nA fine stagione ritorna alla .\nVa di nuovo in prestito nella seconda met\u00e0 della stagione 2020-2021, al .\nNazionale.\nNel gennaio 2015 il selezionatore delle nazionali giovanili dell'Italia Corrado Corradini la convoca a Coverciano presso il Centro Tecnico Sportivo Federale della FIGC pee uno stage in vista di un possibile inserimento in rosa nella Nazionale italiana Under-19 in vista della Fase \u00c9lite del carpionato europeo di categoria 2015."}
{"id": "5307583", "revid": "1005847", "url": "https://it.wikipedia.org/wiki?curid=5307583", "title": "Itsur\u014d Terada", "text": "Biografia.\nItsur\u014d Terada \u00e8 nato a Kyoto, appartenente ad una famiglia di illustri giuristi, al punto che suo padre Osamu Terada detto \"Jir\u014d\", fu il decimo Giudice Capo della Corte suprema. Terminato il liceo si iscrive alla prestigiosa Universit\u00e0 di Tokyo e si laurea nel 1972 in legge.\nDopo la laurea entra in magistratura arrivando a ricoprire la carica di Giudice nel tribunale di Tokyo nel 1974. Nel 1977 si sposta nella Corte di Sapporo e nel 1980 in quella di Osaka. Negli anni seguenti ricopre diverse cariche tra cui segretario dell'ambasciata del Giappone nel Regno dei Paesi Bassi e nel Ministero della Giustizia come direttore di dipartimento.\nDopo l'esperienza nel ministero Terada rientra in magistratura come giudice a Tokyo, poi Saitama e infine come presidente della Corte di Hiroshima prima di essere nominato Giudice della Corte suprema del Giappone nel 2010. Nel 2014 in seguito alle dimissioni di Hironobu Takesaki viene nominato Giudice Capo della Corte suprema, la pi\u00f9 alta carica giudiziaria del paese, come lo era stato suo padre oltre venti anni prima."}
{"id": "5307589", "revid": "253269", "url": "https://it.wikipedia.org/wiki?curid=5307589", "title": "Springtime in the Rockies", "text": ""}
{"id": "5307591", "revid": "1652635", "url": "https://it.wikipedia.org/wiki?curid=5307591", "title": "Abdelmalek Sellal", "text": "Biografia.\nTra il 2014 e il 2017 ha ricoperto la carica di Primo ministro dell'Algeria per due mandati."}
{"id": "5307595", "revid": "768068", "url": "https://it.wikipedia.org/wiki?curid=5307595", "title": "Philibert Jambe de Fer", "text": "Biografia.\nPochi documenti sono stati finora ritrovati su Jambe de Fer; la maggior parte delle informazioni sull'ambiente in cui si \u00e8 formato \u00e8 desunta dalla sua produzione musicale.\nNacque a Champlitte, in Franca Contea, probabilmente attorno al 1515 e si trasfer\u00ec a Lione verosimilmente durante gli anni '40 del Cinquecento (la sua prima opera conosciuta fu pubblicata a Lione nel 1547). Nella stessa citt\u00e0 firma un atto davanti al notaio Chaliard nel 1553. Nel settembre del 1555 \u00e8 banditore di una lotteria (\"blancque\") il cui premio era un granaio, forse un'aggiudicazione giudiziaria.\nNel 1561 abbiamo informazioni pi\u00f9 precise sul suo mestiere: \u00e8 \"corratier jur\u00e9\", ossia mediatore, probabilmente autorizzato dalla giurisdizione consolare. Questo mestiere, che consiste nel mettere in contatto venditori e acquirenti, doveva rivestire un interesse particolare in una citt\u00e0 che, quattro volte l'anno, ospitava importanti fiere che richiamavano commercianti dall'Italia, dalla Germania, dalla Svizzera e dalla stessa Francia. \u00c8 degno di nota a questo proposito che i dedicatari delle opere di Jambe de Fer siano spesso dei commercianti lionesi, ginevrini o strasburghesi. Il suo destino fu dunque lo stesso di altri musicisti stabilitisi a Lione, i quali dovevano esercitare un doppio mestiere per mantenersi in una citt\u00e0 in cui gli incarichi erano rari. Mor\u00ec a Lione verso il 1566, dopo essersi sposato due volte con delle lionesi (una si chiamava Marie Paintendre), ma non ebbe figli.\nJambe de Fer ha lasciato due testimonianze legate alla propria attivit\u00e0 musicale. Nel 1554 figura in un pamphlet che Andr\u00e9 Pirro aveva trovato citato in un documento conservato nella biblioteca del pastore Nathana\u00ebl Weiss e che non \u00e8 mai stato ritrovato. Jambe de Fer \u00e8 descritto come un musicista gi\u00e0 di una certa notoriet\u00e0, accanto ad Alemanno Layolle e Fran\u00e7ois Roussel. Infine, nel giugno del 1564, \u00e8 incaricato dalla citt\u00e0 di comporre la musica per l'entrata a Lione di Carlo IX. La relazione che fu stampata all'epoca cita l'incipit del canto di una sua composizione: \"Chante du siecle d'or les divines douceurs\". Per questo compito ricevette ventisei scudi d'oro del sole, da dividere con i suoi colleghi musicisti. La citt\u00e0 era allora sotto dominio protestante, e il grande sostegno di Jambe de Fer alla causa protestante spiega perch\u00e9 il consolato gli abbia affidato un tale incarico senza troppa esitazione.\nOpere.\nNell'orbita del \"Salterio lionese\".\nJambe de Fer lavora in seguito lasciandosi ispirare dal \"Salterio lionese\", quel corpus poetico composto da cinquanta salmi tradotti da Cl\u00e9ment Marot e dagli altri cento salmi tradotti a partire dal 1550 da Jean Poitevin. Questa raccolta \u00e8 stata per qualche anno la base di un tentativo di comporre una silloge di canti liturgici per le comunit\u00e0 riformate.\nNell'orbita del \"Salterio riformato italiano\".\n\"Salmi cinquanta di David tradotti in rime volgari italiane secondo la verita del testo hebreo col Cantico di Symeone e i dieci comandamenti della legge\u2026 novamente posti in musica per Filiberto Gamba di ferro\u2026\", Ginevra, Antoine Rebul, 1560, in quattro parti in quarto oblungo, 40 pp.\nNell'orbita del \"Salterio ginevrino\".\nJambe de Fer lavora infine al Salterio ginevrino, raccolta di cinquanta salmi tradotti da Cl\u00e9ment Marot e dai restanti cento tradotti da Teodoro di Beza. \u00c8 questa silloge, dotata di melodie, che nel 1562 diventer\u00e0 il salterio ufficiale della chiesa riformata.\nL'opera di Jambe de Fer \u00e8 dunque degna di nota, con otto edizioni pubblicate a suo nome e un numero di pezzi polifonici editi che sfiora i trecento. Fu uno dei musicisti francesi pi\u00f9 attivi nella sfera protestante, con la particolarit\u00e0 di aver lavorato all'interno di tre ambienti liturgici diversi."}
{"id": "5307596", "revid": "22475", "url": "https://it.wikipedia.org/wiki?curid=5307596", "title": "Modibo Ke\u00efta (1942-2021)", "text": "Per due volte \u00e8 stato primo ministro del Mali: dal marzo al giugno 2002 e dal gennaio 2015 all'aprile 2017.\nLa sua carriera governativa comincia nel 1982, quando ricopre la carica di ministro del Lavoro e della Funzione pubblica; dal 1986 al 1989 \u00e8 ministro degli Affari esteri e della Cooperazione internazionale."}
{"id": "5307608", "revid": "287204", "url": "https://it.wikipedia.org/wiki?curid=5307608", "title": "Modibo Keita", "text": ""}
{"id": "5307615", "revid": "73843", "url": "https://it.wikipedia.org/wiki?curid=5307615", "title": "Brigi Rafini", "text": "\u00c8 stato il primo ministro del Niger dall'aprile 2011 all'aprile 2021."}
{"id": "5307619", "revid": "729019", "url": "https://it.wikipedia.org/wiki?curid=5307619", "title": "Franco Baraldi", "text": "Carriera.\nTra il 1970 e il 1980 gioca e vince con il Petrarca sei campionati italiani. Tra il 1973 e il 1977 milita per 15 volte nella Nazionale italiana.\n\u00c8 stato il fondatore \u00e8 presidente di \"I Petrarchi Old Rugby Club\" associazione no profit che riunisce tutti gli ex giocatori del Petrarca Rugby."}
{"id": "5307620", "revid": "144796", "url": "https://it.wikipedia.org/wiki?curid=5307620", "title": "Operazione Rabat", "text": "L'operazione Rabat (anche nota in tedesco come \"Aktion Papst\") era un piano nazista per invadere il Vaticano e catturare il Santo Padre Pio XII, per poi costringerlo a firmare un'enciclica contro il giudaismo e d'intonazione filonazista.\nIpotesi.\nDiversi autori hanno sostenuto che vi era un complotto per rapire Papa Pio XII dai nazisti quando occuparono Roma durante la seconda guerra mondiale. Tra questi si citano Karl Wolff, Erwin von Lahousen e Wessel Freytag von Loringhoven, Rudolf Rahn, John Cornwell e Dan Kurzman.\nAltri autori hanno invece negato l'esistenza di tale piano: Owen Chadwick, David Alvarez e Robert A. Graham.\nKarl Wolff.\nIl piano originale.\nL\u00e9on Degrelle, capo dei fascisti belgi, aveva fondato il movimento rexista conservatore e antisemita; esso si ispirava inoltre al nazionalsocialismo cercando di avvicinarsi per\u00f2 ai princ\u00ecpi cattolici. A inizio del 1944 Degrelle mise a punto un progetto che prevedeva di rapire papa Pio XII per deportarlo in Germania (in Slesia o in Liechtenstein) e costringerlo a firmare un'enciclica la quale doveva condannare il giudaismo e allo stesso tempo approvare il nazionalsocialismo.\nDegrelle present\u00f2 il piano ad Adolf Hitler. Agenti delle SS erano incaricati di travestirsi da sionisti che dimostrassero di essere in combutta con i partigiani italiani. Questi si dovevano introdurre in Citt\u00e0 del Vaticano armati e dovevano sequestrare papa Pacelli. Dopo di che, la Wehrmacht avrebbe messo in scena il (finto) salvataggio del pontefice per poter proteggerlo e quindi portarlo in un luogo maggiormente sicuro, ovvero in Germania. Trasportato l\u00ec, la Gestapo, mediante torture doveva riuscire a fargli firmare l'enciclica scritta appositamente.\nHitler decise che il piano per rapire papa Pio XII doveva essere eseguito e lo approv\u00f2 dandogli il nome in codice operazione Rabat.\nIl piano modificato.\nA Karl Wolff, generale delle SS, e al generale Wilhelm Burgdorf il F\u00fchrer aveva affidato tale piano. Il generale Wolff, mentre testimoniava al processo di Norimberga, dichiar\u00f2 di aver disobbedito a un ordine di Hitler per rapire il Papa; egli infatti lo aveva informato di persona la notte del 10 maggio 1944. La maggior parte delle altre accuse riguardanti un complotto per rapire Pio XII si basano su 1.972 documenti e su interviste personali di Wolff, prima della sua morte nel 1984, pubblicati sul quotidiano \"Avvenire\".\nNonostante ci\u00f2, il generale Burgdorf, uomo fedele al F\u00fchrer, elabor\u00f2 una variazione al piano originale. \"In primis\" i sequestratori dovevano essere pi\u00f9 che credibili nel loro ruolo. I nazisti dovevano sembrare come degli ebrei che provenivano da Odessa e quindi dovevano provenire dai reparti delle SS ucraine. Per quanto riguarda invece i partigiani italiani, si decise di avvalersi dell'aiuto dato dal generale Enea Navarini, il comandante del Centro addestramento dei reparti speciali della Repubblica Sociale Italiana, un reparto specializzato nella controguerriglia. Le prime esercitazioni del reparto si svolsero nel castello di Bracciano. Ma la loro presenza non sfugg\u00ec alla famiglia Orsini, proprietaria del castello, che si insospett\u00ec, contattando monsignor Montini (poi papa Paolo VI).\nDichiarazioni post belliche.\nIl generale delle SS, Karl Wolff, dichiar\u00f2 il 9 aprile 1974 presso il tribunale arcivescovile di Monaco di Baviera, durante il processo di beatificazione di Pio XII, di aver ricevuto il 13 settembre 1943, ovvero pochi giorni dopo l'armistizio, l'ordine da parte di Hitler di rapire e deportare papa Pio XII."}
{"id": "5307623", "revid": "2186066", "url": "https://it.wikipedia.org/wiki?curid=5307623", "title": "Monster Hunter (serie)", "text": " \u00e8 un media franchise \"fantasy\" giapponese creato nel 2005 ed iniziato con la serie di videogiochi sviluppati e pubblicati dalla software house Capcom. La serie \u00e8 incentrata su videogiochi \"action RPG\", ed include anime, manga, un film \"live action\", un gioco di carte collezionabili, merchandising, e diversi \"spin-off\" per \"mobile\" e personal computer (quest'ultimi in esclusivi per l'Asia dell'Est).\nIl franchise \u00e8 iniziato con \"Monster Hunter\", videogioco del 2005 per PlayStation 2; da allora la serie ha ricevuto adattamenti e pubblicazioni per una moltitudine di console, sia da tavolo che portatili, nonch\u00e9 per Microsoft Windows.\nIl successo ottenuto, sia in patria che oltremare, ha dato il via ad una moltitudine di sequel, versioni espanse e \"spin-off\", sotto elencati e divisi per gruppo; \"Monster Hunter\" \u00e8 la seconda serie di maggior successo della Capcom, con 66 milioni di unit\u00e0 vendute al dicembre 2020.\nVideogiochi.\nOgni generazione \u00e8 formata da un capitolo, generalmente numerato, e dalle diverse versioni espanse derivate da esso; ogni nuovo capitolo della serie introduce diverse innovazioni al \"format\" preesistente, oltrech\u00e9 nuovi mostri, \"location\", armi ed armature inediti.\nMostri.\nNell'universo di Monster Hunter si trovano molti animali comuni anche sulla Terra, alcuni con diverse caratteristiche, ed altri inventati o ispirati a mostri leggendari (come le viverne, chiamate Wyvern). I mostri sono molto diversi tra loro per aspetto, dimensioni, temperamento e punti di forza, e a seconda di questi possono essere pi\u00f9 o meno facilmente catturati, uccisi o respinti. Nel giochi viene effettuata una classificazione di tali creature in base a tratti comuni oppure a legami genetici.\nAltri media.\nCrossover.\nIl successo della serie videoludica, ha portato a diverse collaborazioni tra \"Monster Hunter\" ed altri popolari \"franchise\" come \"Metal Gear\", \"Neon Genesis Evangelion\", \"Street Fighters\", \"\", \"Okami\" e molti altri."}
{"id": "5307625", "revid": "110157", "url": "https://it.wikipedia.org/wiki?curid=5307625", "title": "Guys and Dolls Like Vibes", "text": "Guys and Dolls Like Vibes \u00e8 il quarto album a nome della \"The Eddie Costa Quartet\", pubblicato dalla Coral Records nel 1958.\nTracce.\nBrani composti da Frank Loesser"}
{"id": "5307626", "revid": "767487", "url": "https://it.wikipedia.org/wiki?curid=5307626", "title": "Centrale idroelettrica di F\u00e9lou", "text": "La centrale idroelettrica di F\u00e9lou \u00e8 un'installazione idroelettrica presso le Cascate F\u00e9lou sul fiume Senegal in Mali. \u00c8 dotata di tre turbine, capaci di generare 62,3 MW.\nStoria.\nLa centrale attuale ha sostituito la vecchia costruita negli anni '20 del XX secolo. La costruzione della nuova centrale elettrica \u00e8 iniziata nell'ottobre 2009 ed \u00e8 stata finanziata dalla Banca Mondiale. \u00c8 il terzo progetto dell'Autorit\u00e0 per lo sviluppo del bacino del fiume Senegal ed \u00e8 stato completato nel 2014. La diga esistente \u00e8 stata ristrutturata mantenendo i 2 metri di altezza precedenti. La precedente centrale idroelettrica fu commissionata nel 1927. Fu ristrutturata nel 1992 e aveva una potenza di 600kW.\nCapacit\u00e0.\nA pieno regime le tre turbine da circa 21 MW ciascuna passano un totale di 500 metri cubi d'acqua al secondo. Tra agosto e novembre l'acqua che scorre nel fiume generalmente supera questo valore, permettendo il pieno funzionamento dell'impianto e all'acqua in eccesso di passare sopra la diga. Durante la stagione secca (da dicembre a luglio) l'elettricit\u00e0 generata viene ridotta a circa un terzo della potenza massima, il flusso d'acqua \u00e8 limitato a 150-200 metri cubi al secondo.\nIl costo totale dell'impianto \u00e8 stimato in 242 milioni di dollari."}
{"id": "5307628", "revid": "729019", "url": "https://it.wikipedia.org/wiki?curid=5307628", "title": "Luigi Guandalini", "text": "Carriera.\nTra il 1950 e il 1964 gioca e vince con il Rugby Rovigo sette campionati italiani."}
{"id": "5307629", "revid": "344503", "url": "https://it.wikipedia.org/wiki?curid=5307629", "title": "Larry Fong", "text": "Biografia.\nHa iniziato la propria carriera dirigendo video musicali, per poi affermarsi come direttore della fotografia della serie televisiva Lost. Successivamente ha partecipato alla realizzazione di film come 300, Watchmen e Super 8. Dal 2011 \u00e8 membro della American Society of Cinematographers, mentre nel 2012 fu introdotto nella Academy of Motion Pictures Arts and Sciences."}
{"id": "5307630", "revid": "21880", "url": "https://it.wikipedia.org/wiki?curid=5307630", "title": "Lomandroideae", "text": "Lomandroideae \u00e8 una sottofamiglia di piante angiosperme monocotiledoni della famiglia Asparagaceae.\nIl genere pi\u00f9 noto della sottofamiglia \u00e8 \"Cordyline\".\nDistribuzione e habitat.\nLe circa 180 specie di piante della sottofamiglia Lomandroideae sono presenti in Australasia, in Asia Sud-Orientale, nelle Americhe e nelle isole del Pacifico.\nTassonomia.\nIn passato il gruppo era trattato come famiglia separata con il nome di Laxmanniaceae.\nNel sistema Kubitzki, il gruppo \u00e8 trattato come Lomandraceae .\nLa sottofamiglia comprende i seguenti generi:"}
{"id": "5307632", "revid": "729019", "url": "https://it.wikipedia.org/wiki?curid=5307632", "title": "Torre dell'Antoglietta", "text": "La torre dell'Antoglietta, \u00e8 una torre di et\u00e0 medievale di Antoglia, frazione di Villa Castelli.\nFu costruita dalla famiglia Nantolio, \nLa precedente masseria \u00e8 stata ristrutturata e adibita a fortificazione costruendo una torre merlata nel 1450 dal principe Giovanni Antonio Orsini Del Balzo. Pass\u00f2 quindi al marchese di Oria Giovanni Bernardino Bonifacio, nel XV secolo. \nLa famiglia Imperiali nel XVII secolo acquista la torre dell'Antoglia insieme alla fortezza medievale di Monte Castelli.\nLa Torre passa successivamente al duca di Monteiasi, Gioacchino Ungaro, nell'anno 1793.\nLa torre medievale del XIV secolo \u00e8 nella frazione dell'Antoglia estesa sino alle sorgenti del Canale Reale, nel territorio meridionale del comune di Villa Castelli, protetta da alte mura di corte dette \"Paralupi\" e dotata di merlature e feritoie.\nIl castello venne poi affidato al castellano Antonio d'Arco.\nNel 1797 il feudo pass\u00f2 per successione ai marchesi Carducci Agostini, che lo tennero fino all'emanazione della legge del Regno di Napoli 2 agosto 1806 n. 130, con la quale fu abolita definitivamente la feudalit\u00e0.\nAlla fine del XVIII secolo le merlature ed i cannoni furono rimossi. \nNel 1822 parte delle scuderie fu utilizzata per la realizzazione di una cappella, dedicata al Santissimo Crocifisso. \nNel 1830 la chiesa venne elevata a parrocchia e consacrata dal vescovo di Oria.\nNel 1900 il Castello venne donato come caserma e scuola."}
{"id": "5307636", "revid": "767487", "url": "https://it.wikipedia.org/wiki?curid=5307636", "title": "Rhein II", "text": "Rhein II \u00e8 una fotografia scattata dall'artista tedesco Andreas Gursky nel 1999. Nel 2011 una stampa \u00e8 stata venduta all'asta per $4,3 milioni (\u20ac3,1 milioni) diventando la fotografia pi\u00f9 costosa mai venduta.\nDescrizione.\nL'opera \u00e8 la seconda fotografia di un set di sei che ritraggono il fiume Reno. Nell'immage il Reno scorre orizzontale, tra due campi verdi, sotto ad un cielo coperto. L'immagine \u00e8 stata modificata digitalmente: sono stati eliminati dei dettagli come fabbriche e persone con dei cani. Gursky ha prodotto una stampa cromogenica molto grande, l'ha posta su un vetro acrilico e poi l'ha incorniciata. L'immagine misura 190\u00a0cm x 360\u00a0cm, mentre la cornice misura 210\u00a0cm x 380\u00a0cm. La stampa era stata inizialmente acquisita dalla Galleria d'arte Spr\u00fcth Magers di Colonia e successivamente comprata da un anonimo collezionista tedesco che l'ha rivenduta all'asta al Christie's di New York l'8 novembre 2011 per $4.338.500. L'identit\u00e0 del compratore non \u00e8 stata rivelata."}
{"id": "5307646", "revid": "1573940", "url": "https://it.wikipedia.org/wiki?curid=5307646", "title": "Lattanzio (nome)", "text": "Origine e diffusione.\nContinua il soprannome latino \"Lactantius\", che pu\u00f2 essere derivato sia da \"lactans\" (participio presente di \"lactare\", \"succhiare il latte\", quindi \"che succhia il latte\") o comunque da \"lac\" (\"latte\"), sia dal nome di Lactans, un'oscura divinit\u00e0 romana legata al nutrimento delle piante.\nDi scarsissima diffusione, \u00e8 ricordato principalmente per essere stato portato da Lattanzio, un apologeta cristiano del III secolo.\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi santi con questo nome che \u00e8 quindi adespota."}
{"id": "5307652", "revid": "1061635", "url": "https://it.wikipedia.org/wiki?curid=5307652", "title": "\u00d6rjans vall", "text": ""}
{"id": "5307657", "revid": "117228196", "url": "https://it.wikipedia.org/wiki?curid=5307657", "title": "Universit\u00e0 di Bamako", "text": "L'Universit\u00e0 di Bamako (in francese: \"Universit\u00e9 de Bamako\") \u00e8 un'universit\u00e0 pubblica a Bamako, capitale del Mali. \u00c8 nota anche come Universit\u00e0 del Mali.\nInaugurata nel 1996, l'universit\u00e0 ha riunito nove campus in tutta la citt\u00e0. L'istituzione \u00e8 stata creata con la legge 93-060 del settembre 1993 ma dovette aspettare il novembre 1996 per la realizzazione. Il professore Ginette B. Siby \u00e8 il Rettore e l'Amministratore delegato dell'universit\u00e0. Nel 2000 ci sono stati 19.714 studenti e 538 docenti nei nove campus. Nel 2007 l'Universit\u00e0 di Bamako aveva pi\u00f9 di 60.000 studenti e circa 600 docenti.\nFacolt\u00e0 principali.\nA partire dal 2007, l'universit\u00e0 \u00e8 divisa in cinque facolt\u00e0 e due istituti: la Facolt\u00e0 di Scienze e Tecnologie (\"Facult\u00e9 des sciences et techniques\" o FAST), la Facolt\u00e0 di Medicina (\"Facult\u00e9 de M\u00e9decine, de Pharmacie et d'Odento-Stamologie\" o FMPOS), la Facolt\u00e0 di Lettere, Arti e Scienze Sociali (\"Facult\u00e9 des Lettres, Langues, Arts et Sciences Humaines\" o FLASH), la Facolt\u00e0 di Legge e Scienze Politiche (\"Facult\u00e9 des Sciences Juridiques et Politiques\" o FSJP), la Facolt\u00e0 di Scienze economiche e Management (\"Facult\u00e9 des Scinces Economiques et de Gestion\" o FSEG), l'Istituto di Management (\"Istitut Universitaire de Management\" o IUG) e l'Istituto di formazione superiore e ricerca applicata (\"Istitut Sup\u00e9rieur de Formation et de Recherche Appliqu\u00e9e\" o ISFRA).\nScambi internazionali.\nL'universit\u00e0 ha sviluppato una rete educativa con universit\u00e0 straniere, in particolare con quelle dei paesi francofoni. Un esempio \u00e8 la collaborazione l'Universit\u00e0 di Parigi VIII per il \"Five Continents Open University project\" del 2005.\nComputer network.\nL'Universit\u00e0 di Bamako ha una rete informatica moderna, utilizza il dominio um.edu.m"}
{"id": "5307660", "revid": "729019", "url": "https://it.wikipedia.org/wiki?curid=5307660", "title": "Elio Michelon", "text": "Carriera.\nGiocatore particolarmente potente e preciso nel gioco al piede, tra il 1969 e il 1980 gioca e vince con il Petrarca sei campionati italiani. Il Petrarca vince nel campionato 1969-70 il primo scudetto della sua storia, e Michelon si laurea miglior marcatore del torneo con 145 punti sul totale di 280 siglati dall'intera squadra.\nTra il 1969 e il 1971 gioca sette volte nella Nazionale italiana segnando 34 punti. Il 10 maggio 1969, segna 3 mete nella sua partita di esordio contro il Belgio, vinta dall'Italia per 30-12. Fa parte degli azzurri impegnati nel marzo 1970 nella prima tourn\u00e9e extra-europea della Nazionale, che batte per due volte il Madagascar. Sigla su calcio piazzato gli unici punti dell'Italia nella sua ultima partita con gli azzurri, persa l'11 aprile 1971 contro la Romania e valida per la Coppa delle Nazioni, nella quale la Nazionale finisce ultima in classifica e retrocede in 2\u00aa divisione.\nNella stagione 1980-1981 in Serie C2 \u00e8 stato giocatore, capitano e allenatore del Tre Pini, a quel tempo seconda squadra del Petrarca, ottenendo all'esordio la promozione in Serie C2, e l'anno successivo conduce la squadra alla promozione in Serie B. Per la stagione 1982-1983 viene sostituito da Pasquale Presutti. Prima di terminare la carriera gioca con il Vicenza, contribuendo a promuovere il rugby nel capoluogo berico."}
{"id": "5307667", "revid": "287204", "url": "https://it.wikipedia.org/wiki?curid=5307667", "title": "The House of Blue Lights", "text": "The House of Blue Lights \u00e8 l'ultimo album di Eddie Costa, pubblicato dalla Dot Records nel 1959."}
{"id": "5307668", "revid": "729019", "url": "https://it.wikipedia.org/wiki?curid=5307668", "title": "Giancarlo Navarrini", "text": "Biografia.\nNato a La Spezia, comp\u00ec studi artistici a Venezia entrando in contatto con vari artisti tra i quali Antonio Zancanaro.\nRugbista al dal 1952, con cui vinse cinque campionati nazionali, comp\u00ec il servizio di leva in Polizia entrando quindi, in tale periodo, nella formazione delle con cui vinse un ulteriore titolo di campione d'Italia. Tra il 1957 e il 1958 disput\u00f2 anche due incontri internazionali con l', contro e .\nTerminata l'attivit\u00e0 agonistica si dedic\u00f2 a tempo pieno alla carriera artistica, sia producendo opere di valore intimista aventi a tema l'emarginazione sociale sia, per la Mondadori, collaborando alle tavole dei fumetti del personaggio di Paperinik."}
{"id": "5307679", "revid": "28592", "url": "https://it.wikipedia.org/wiki?curid=5307679", "title": "Grande Moschea di Tangeri", "text": ""}
{"id": "5307682", "revid": "1929898", "url": "https://it.wikipedia.org/wiki?curid=5307682", "title": "Bibbia di Marco Polo", "text": "La Bibbia di Marco Polo \u00e8 una vulgata di 16,5 cm per 11 in pergamena di vitello del XIII secolo. \nStoria.\nFu miniata in Francia e fatta partire con una missione francese alla volta della Cina dei Khan.\nPer quattro secoli, l\u2019opera rimase in Cina, probabilmente conservata da una famiglia nobiliare, per essere poi riconosciuta da Matteo Ricci durante la sua missione, e ricondotta alla figura di Marco Polo.\nLa Bibbia torn\u00f2 in Europa nel XVII secolo, grazie ai sacerdoti Michele Shen e Philippe Couplet. Durante il viaggio dei due, la Bibbia venne regalata a Cosimo III de' Medici insieme ad altre opere di filosofia e scienza.\nPer pi\u00f9 di due secoli l\u2019opera venne conservata alla Biblioteca Laurenziana di Firenze.\nNel 2008 \u00e8 stata esposta a Firenze in una mostra di Bibbie, ed in seguito \u00e8 entrata a far parte di un progetto di studio e di restauro che ha coinvolto varie istituzioni nazionali ed internazionali."}
{"id": "5307688", "revid": "300067", "url": "https://it.wikipedia.org/wiki?curid=5307688", "title": "David Ramseyer", "text": "Carriera.\nDopo una rissa con Jules Aw avvenuta il 21 ottobre 2017 al termine di una gara interna di campionato contro Massagno, il Neuch\u00e2tel decide di porre fine al contratto."}
{"id": "5307702", "revid": "125778151", "url": "https://it.wikipedia.org/wiki?curid=5307702", "title": "Ferrari 488 GTB", "text": "La Ferrari 488 GTB (sigla di progetto \"F142M\") \u00e8 un'autovettura sportiva prodotta dalla casa automobilistica italiana Ferrari a partire dal 2015 come erede della Ferrari 458. Viene sostituita nel 2019 dalla sua evoluzione: la Ferrari F8 Tributo.\nPresentazione al pubblico.\nLa vettura \u00e8 stata presentata il 3 febbraio 2015, attraverso il sito web ufficiale della casa, a quarant'anni esatti dal debutto della 308 GTB, prima Ferrari stradale della storia dotata di V8 posteriore-centrale. Per la presentazione al pubblico, invece, \u00e8 stato scelto il Salone dell'automobile di Ginevra del 2015.\nIl nome \"488\" rappresenta il valore della cilindrata di ogni singolo cilindro, infatti dividendo la cilindrata totale di 3.902 cm\u00b3 per gli 8 cilindri si ottiene, arrotondando, la cilindrata unitaria di 488 cm\u00b3.\nCaratteristiche.\nMotore e trasmissione.\nSi tratta di una vettura a due posti, con motore 8 cilindri disposti a V di 90\u00b0 bi-turbo IHI con cilindrata di 3.902 cm\u00b3, denominato Ferrari F154 CB.\nIl motore \u00e8 montato in posizione centrale con trazione posteriore ed \u00e8 in grado di erogare una potenza massima di 670 CV a 8000 giri/minuto e con una coppia massima di 760 N\u00b7m a 3000 giri/minuto in VII marcia.\nDesign.\nIl corpo vettura \u00e8 molto simile a quello della Ferrari 458, ma con diverse migliorie tecniche ed aerodinamiche come il musetto con alettone a cassetto e profili sovrapposti per migliorare l'efficienza termica dei radiatori, un convogliatore centrale anteriore per portare l'aria sul fondo dell'auto, nuove portiere \"scavate\" per incanalare l'aria verso le prese d'aria posteriori per motore e turbocompressori, nuovi scarichi in stile Ferrari 458 Speciale, un nuovo faro retronebbia in stile Ferrari F12berlinetta e uno spoiler soffiato. Il profilo estetico \u00e8 stato curato da Flavio Manzoni, direttore Design del centro stile Ferrari.\nGrazie al design innovativo e di elevata qualit\u00e0 la 488 GTB il 30 marzo 2016 si aggiudica il prestigioso Red Dot Best of the Best.\nElettronica.\nLa vettura gode di numerosi controlli elettronici tra cui il controllo elettronico dell'angolo di assetto, il controllo di trazione F1-trac, il differenziale elettronico E-diff ed ammortizzatori a controllo elettronico.\nPrestazioni e consumi.\nLa casa italiana ha dichiarato che la Ferrari 488 GTB \u00e8 in grado di accelerare da 0-100 km/h in 3,0 secondi e da 0\u2013200\u00a0km/h in 8,3 secondi, con una velocit\u00e0 massima di 330\u00a0km/h. I consumi e le emissioni con sistema HELE (ciclo combinato ECE + EUDC) sono di 11,4 l/100 km pari a 260 g/km di CO2.\nLa Ferrari 488 GTB ha girato sul Circuito di Fiorano segnando un tempo ufficiale di 1'23\", battendo la 458 Italia e girando mezzo secondo pi\u00f9 veloce rispetto alla 458 speciale.\nFerrari 488 Spider.\nDurante il mese di luglio 2015 Ferrari ha rilasciato le prime immagini della nuova 488 Spider, ma la vettura ha debuttato ufficialmente al pubblico al Salone di Francoforte nel settembre 2015. Invece che un tradizionale tetto in tela come molte concorrenti e auto simili, la 488 Spider mantiene il tetto rigido in metallo removibile che caratterizzava gi\u00e0 la precedente 458 Spider; questo si ripiega in un vano ricavato sopra motore in 14 secondi.\nLa 488 Spider \u00e8 alimentata dallo stesso motore 8 cilindri disposti a V di 90\u00b0 bi-turbo IHI con cilindrata di 3902 cm\u00b3 montato sulla 488 GTB. La 488 Spider pesa 1420 kg, 50\u00a0kg pi\u00f9 pesante della 488 GTB, ma 10\u00a0kg pi\u00f9 leggera della 458 Spider che va a sostituire grazie a un telaio che utilizza 11 differenti leghe e all'uso del magnesio, che oltre a ridurre il peso garantisce una maggiore rigidit\u00e0 torsionale dell'ordine del 23% rispetto alla 458 Spider. Le prestazioni sullo 0-100\u00a0km/h sono sempre di 3 secondi, mentre sullo 0-200\u00a0km/h sono leggermente pi\u00f9 alte arrivando a 9 secondi. La velocit\u00e0 massima \u00e8 di 325\u00a0km/h.\nFerrari 488 Pista.\nDurante il Salone dell'automobile di Ginevra del 2018 debutta la Ferrari 488 Pista. La potenza del motore viene aumentata fino a 720 CV a 8000 giri e 770 Nm di coppia. Il peso totale scende a 1280 kg. Per risparmiare peso viene utilizzata fibra di carbonio per cofano, per il paraurti, per l'alettone posteriore e per la prima volta anche per i cerchi da 20\" optional. La velocit\u00e0 massima dichiarata \u00e8 di 330 km/h. Per toccare i 100 km/h da fermo occorrono 2,9 secondi mentre i 200 km/h sono raggiunti in 7,6 secondi. Al Concorso d'eleganza di Peable Beach nell'agosto seguente esordisce anche la versione spider, che in seguito viene presentata in Europa al Salone dell'automobile di Parigi del 2018.\nModelli derivati.\nOltre a modelli speciali in edizione limitata, come la Ferrari J50, anche la 488 ha fatto da base ad una serie di vetture \"one off\" creati su espressa richiesta dei clienti.\nFerrari SP38.\nNel 2018 nasce la Ferrari SP38, una coup\u00e9 inedita basata sul telaio e la meccanica della 488 GTB rispetto alla quale la linea presenta un'evoluzione del tutto radicale. La vettura \u00e8 stata esposta al pubblico al Concorso d'eleganza Villa d'Este.\nFerrari P80/C.\nA marzo del 2019 viene svelata la one-off Ferrari P80/C, un pezzo unico ed estremo sviluppata su richiesta di un cliente. Il Centro Stile Ferrari e il team Direzione Tecnica hanno lavorato in totale sinergia per rielaborare il concetto di \"Ferrari Sport Prototipi\". Basata sulla Ferrari 488 GT3, il modello ha richiesto quattro anni di sviluppo, diventando il progetto pi\u00f9 importante della storia delle one-off Ferrari. Una vettura pensata e omologata per l'uso in pista: questo ha permesso di non inserire componenti come i fanali e i proiettori.\nAttivit\u00e0 sportiva.\nIn occasione delle Finali Mondiali 2016 del Ferrari Challenge vengono presentate le Ferrari 488 GTE e 488 GT3 che competeranno nei campionati ufficiali a partire dal 2017. Le vetture sono prodotte dalla Michelotto Automobili e montano il 4.0 V8 biturbo in versione da gara, capace di erogare 500 cavalli nella versione GTE e 550 nella versione GT3. La vettura GTE, erede della Ferrari 458 Italia GT2, viene utilizzata nei vari campionati di Endurance, in particolare nel Campionato del Mondo Endurance nella categoria GTE Pro dal team AF Corse che vincer\u00e0 i titoli costruttori nel 2016 e 2017 e il mondiale piloti con James Calado e Alessandro Pier Guidi nel 2017. Nel 2018 viene sviluppata una versione evoluta denominata \"Ferrari 488 GTE Evo\", che nel 2019 ha trionfato alla 24 ore di Le Mans nella categoria GTE Pro schierata dal team ufficiale AF Corse e guidata da James Calado, Alessandro Pier Guidi e Daniel Serra. Nelle mani del Risi Competizione la vettura ha trionfato 2 volte alla Petit Le Mans (2016 con Calado, Toni Vilander e Giancarlo Fisichella, 2019 con Calado, Pier Guidi e Serra) e raccolto diversi podi alle 24 ore di Daytona, 24 ore di Le Mans e 12 ore di Sebring. \nLa vettura GT3 viene impiegata da vari team privati nei campionati dove \u00e8 permesso il regolamento GT3, in particolare Intercontinental GT Challenge, Blancpain GT Series e IMSA. La 488 GT3 nelle mani di Scuderia Corsa ha vinto la 12 ore di Sebring 2016 con Alessandro Balzan, Christina Nielsen e Jeff Segal, i titoli IMSA 2016 e 2017 con Balzan e Nielsen, la Petit Le Mans 2018 con Daniel Serra, Cooper MacNeil e Gunnar Jeanette. Nel 2017 ha vinto la classifica assoluta alla 12 ore di Bathurst con il team Maranello Motorsport condotta dal pilota ufficiale Ferrari Toni Vilander e dai campioni Supercars Jamie Whincup e Craig Lowndes. Nel 2021 ha vinto la 24 Ore di Spa con il team Iron Lynx ed equipaggio Alessandro Pier Guidi, Nicklas Nielsen e Come Ledogar. Durante le Finali Mondiali 2019 sono stati tolti i veli alla \"Ferrari 488 GT3 Evo\", gli sviluppi apportati all\u2019auto riguardano l\u2019aereodinamica, l\u2019elettronica, la riduzione di peso, e l\u2019introduzione di un nuovo pacchetto pensato per le gare di durata, che riprende molte componentistiche dalla GTE.\nDurante le Finali Mondiali 2017 viene svelata la \"Ferrari 488 Challenge\" da 670 cavalli, per competere nel Ferrari Challenge a partire dal 2018, come erede della Ferrari 458 Challenge. Alle Finali Mondiali 2019 debutta una versione evoluta dell\u2019auto, denominata \"Ferrari 488 Challenge Evo\". L\u2019auto presenta numerosi aggiornamenti, in primo luogo l\u2019estetica, disegnata dal Centro Stile Ferrari. La vettura poi presenta migliorie aerodinamiche che consentono di migliorare il carico verticale del 50%, e ottimizzare il bilanciamento del 30%, nuovi pneumatici sviluppati in sinergia con Pirelli, nuovi sistemi di controllo elettronici, e un nuovo impianto frenante di maggiore durabilit\u00e0."}
{"id": "5307712", "revid": "599013", "url": "https://it.wikipedia.org/wiki?curid=5307712", "title": "Jorge Soares da Silva", "text": "Carriera.\nClub.\nHa sempre giocato nel campionato portoghese.\nNazionale.\nHa disputato la sua unica partita con la maglia della Nazionale nel 2000."}
{"id": "5307714", "revid": "1149807", "url": "https://it.wikipedia.org/wiki?curid=5307714", "title": "Overlord (light novel)", "text": " \u00e8 una serie di light novel scritta da Kugane Maruyama e illustrata da so-bin. Quattordici volumi sono stati pubblicati da Enterbrain a partire da luglio 2012. Un adattamento manga di Hugin Miyama ha iniziato la serializzazione sul \"Monthly Comp Ace\" di Kadokawa Shoten il 26 novembre 2014. Un adattamento anime, prodotto da Madhouse, \u00e8 stato trasmesso in Giappone in tre stagioni tra il 7 luglio 2015 e il 2 ottobre 2018. In Italia la light novel e il manga sono editi da J-Pop, mentre l'anime \u00e8 stato acquistato da Yamato Video.\nTrama.\nAnno 2126. Yggdrasil \u00e8 una realt\u00e0 virtuale MMORPG che, un tempo molto popolare, \u00e8 ora sull'orlo della chiusura. Momonga, uno dei suoi giocatori pi\u00f9 forti e famosi, esegue il login per l'ultima volta per assistere alla fine del servizio, ma durante il conto alla rovescia chiude gli occhi e ripensa a tutti i bei momenti passati con i suoi compagni. Quando li riapre, Momonga scopre che il logout non \u00e8 avvenuto e che, anzi, egli stesso \u00e8 stato catapultato nel gioco, divenuto ora un mondo reale a tutti gli effetti, sotto forma del suo personaggio, un lich con grandiose capacit\u00e0 da mago. Tutt'altro che sconvolto, da questo momento in poi il suo unico obiettivo sar\u00e0 cercare di trovare altri giocatori umani rimasti connessi al gioco dopo la fine del conto alla rovescia, cercando di diffondere il pi\u00f9 possibile la fama del suo nome nel nuovo mondo, anche se poi trasportato dagli eventi diventer\u00e0 la conquista del nuovo mondo in cui \u00e8 rinato.\nPersonaggi.\nIl protagonista della serie \u00e8 Momonga, che dopo essersi risvegliato nel mondo di Yggdrasil assume il nome della sua gilda, Ainz Ooal Gown, nella speranza di trovare cos\u00ec pi\u00f9 facilmente altri giocatori che hanno subito la sua stessa sorte. \u00c8 il sovrano della Grande Catacomba di Nazarick, i cui guardiani principali con cui condivider\u00e0 le sue avventure sono Albedo, una succube innamorata di lui a capo dei custodi, Shalltear Bloodfallen, una vampira che si contende le attenzioni di Ainz con Albedo, Cocytus, il responsabile della sicurezza di Nazarick in grado di controllare il ghiaccio, Aura Bella Fiora e Mare Bello Fiore, elfi oscuri gemelli di carattere opposto, Demiourgos, un demone che eccelle in intelligenza e conduce esperimenti in un laboratorio, e Sebas Tian, abile combattente corpo a corpo e capo delle Pleiadi, le cameriere della Catacomba.\nMedia.\nLight novel.\nLa serie di light novel \u00e8 stata scritta da Kugane Maruyama con le illustrazioni di so-bin. Il primo volume \u00e8 stato pubblicato da Enterbrain il 30 luglio 2012 e al 24 marzo 2020 ne sono stati messi in vendita in tutto quattordici. La serie presenter\u00e0 un totale di diciassette volumi.\nIn America del Nord i diritti sono stati acquistati da Yen Press.\nIn Italia la serie viene pubblicata da Edizioni BD sotto l'etichetta J-Pop dal 7 novembre 2018.\nManga.\nUn adattamento manga di Hugin Miyama ha iniziato la serializzazione sulla rivista \"Comp Ace\" di Kadokawa Shoten il 26 novembre 2014. Il primo volume \"tank\u014dbon\" \u00e8 stato pubblicato il 26 giugno 2015 e al 26 gennaio 2022 ne sono stati messi in vendita in tutto sedici.\nIn America del Nord, invece, i diritti sono stati acquistati da Yen Press.\nIn Italia la serie \u00e8 stata annunciata al Lucca Comics &amp; Games 2015 da J-Pop e pubblicata dal 18 maggio 2016.\nSpin-off.\nUn manga \"yonkoma\" spin-off di genere comico, intitolato e disegnato da J\u016bami, ha iniziato la serializzazione sempre sul \"Comp Ace\" il 26 gennaio 2017. Nove volumi \"tank\u014dbon\" sono stati pubblicati rispettivamente il 10 gennaio 2018 e il 26 gennaio 2022.\nAnime.\nAnnunciato il 30 agosto 2014 sul settimo volume delle light novel, un adattamento anime, prodotto da Madhouse e diretto da Naoyuki It\u014d, \u00e8 andato in onda dal 7 luglio al 29 settembre 2015. Le sigle di apertura e chiusura sono rispettivamente \"Clattanoia\" degli OxT e \"L.L.L.\" dei MYTH &amp; ROID. In Italia la serie \u00e8 stata caricata da Yamato Video sulla piattaforma web PlayYamato, mentre in Australia e Nuova Zelanda gli episodi sono stati trasmessi in streaming in simulcast da Madman Entertainment su AnimeLab. In America del Nord, invece, i diritti sono stati acquistati da Funimation. L'anime \u00e8 stato riorganizzato in due film riassuntivi per il cinema, intitolati e , usciti rispettivamente il 25 febbraio e l'11 marzo 2017.\nLa seconda stagione della serie televisiva \u00e8 stata trasmessa tra il 9 gennaio e il 3 aprile 2018, con le sigle \"Go Cry Go\" degli OxT (apertura) e \"Hydra\" dei Myth &amp; Roid (chiusura). La terza stagione \u00e8 andata in onda dal 10 luglio al 2 ottobre dello stesso anno, con le sigle \"Voracity\" dei Myth &amp; Roid (apertura) e \"Silent Solitude\" degli OxT (chiusura). I diritti di distribuzione italiana sono stati riconfermati per Yamato Video su YouTube, mentre in altre parti del mondo gli episodi sono stati trasmessi in streaming da Crunchyroll.\nUna quarta stagione \u00e8 stata annunciata durante una maratona ufficiale delle stagioni precedenti in streaming tenutasi l'8 maggio 2021. Durante quest'evento \u00e8 stato reso ufficiale che sar\u00e0 previsto anche un nuovo film animato che adatter\u00e0 l'arco narrativo del Regno Santo. La quarta stagione uscir\u00e0 nel corso del 2022.\nSpin-off.\nI personaggi principali della serie sono apparsi nella serie spin-off crossover \"Isekai Quartet\".\nVideogiochi.\nUn gioco per smartphone intitolato \"Mass for the Dead\" \u00e8 stato lanciato alla fine del 2019 in Giappone, con una versione globale in lingua inglese distribuita all'inizio del 2020. Ha ricevuto recensioni negative, con i recensori che hanno notato che era piuttosto semplice e non offriva nulla di nuovo rispetto a molti altri \"gacha game\" simili. La versione globale \u00e8 stata chiusa il 31 marzo 2021.\nUn gioco di genere metroidvania intitolato \"Overlord: Escape from Nazarick\" \u00e8 stato annunciato il 17 dicembre 2021. Uscir\u00e0 su Nintendo Switch e PC tramite Steam nel corso del 2022.\nAccoglienza.\nNel giugno 2015, prima dell'uscita dell'anime e del manga, i primo otto volumi della serie di light novel hanno venduto circa copie in Giappone. Entro il 1\u00ba agosto 2015, la light novel e la serie manga hanno totalizzato 1 milione di copie vendute in Giappone. Il 4 agosto seguente \u00e8 stata annunciata una ristampa di copie dei romanzi. A partire dal 20 agosto 2015, i primi nove volumi della light novel ed i primi due del manga, hanno totalizzato un 1,5 milione di copie vendute in madre patria. Al 18 settembre 2015, entrambi i media cartacei hanno superato i 2 milioni di copie. A maggio 2016, i romanzi hanno raggiunto 2,5 milioni di copie. \"Overlord\" venne nominata come la serie di light novel venduta del 2015. Ad aprile 2018, sia la light novel che il manga hanno raggiunto la quota di 7 milioni di copie stampate.\nLe light novel si sono classificate al primo posto nella categoria \"tank\u014dbon\" di \"Kono light novel ga sugoi!\" del 2017, mentre si piazz\u00f2 al secondo posto nell'edizione del 2018.\nNella recensione dell'adattamento anime, Kotaku ha definito l'anime di \"Overlord\" un \"magnifico power fantasy\" che \"fa apparire un tema molto riconoscibile per chiunque abbia gi\u00e0 giocato a un MMORPG prima d'ora\". Tuttavia un recensore di Monsters and Critics ha affermato che \"i fan non erano troppo contenti nell'animazione CGI\" prodotta dallo studio Madhouse per la terza stagione e \"la pi\u00f9 grande delusione \u00e8 stata nell'episodio 12 della terza stagione di \"Overlord\", che ha animato l'epica scena che mostra i Neri Capri\". IGN ha elencato \"Overlord\" come uno dei migliori anime degli anni 2010, descrivendolo come un anime che mostrava una visione diversa del genere \"isekai\" che era esilarante e sapeva coinvolgere."}
{"id": "5307720", "revid": "300067", "url": "https://it.wikipedia.org/wiki?curid=5307720", "title": "Evrard Atcho", "text": ""}
{"id": "5307723", "revid": "344503", "url": "https://it.wikipedia.org/wiki?curid=5307723", "title": "Luigi Luciano", "text": ""}
{"id": "5307728", "revid": "287451", "url": "https://it.wikipedia.org/wiki?curid=5307728", "title": "Fratellanza Sportiva Sestrese 1945-1946", "text": "Questa voce raccoglie le informazioni riguardanti la Fratellanza Sportiva Sestrese nelle competizioni ufficiali della stagione 1945-1946."}
{"id": "5307729", "revid": "1543377", "url": "https://it.wikipedia.org/wiki?curid=5307729", "title": "Stanley Fischer", "text": "Dal gennaio 2014 al settembre 2017 \u00e8 stato vice presidente della Federal Reserve System, la banca centrale degli Stati Uniti. Nato in Rhodesia Settentrionale, ha la doppia cittadinanza israeliana e statunitense. Dopo una brillante carriera accademica, Fischer ricopre diverse cariche di rilievo in organismi internazionali come la Banca Mondiale e il Fondo Monetario Internazionale. Nel 2005 il governo israeliano lo nomina governatore della Bank of Israel e nel 2013 abbandona in anticipo il suo secondo mandato. Per la sua lunga esperienza in organismi internazionali nonch\u00e9 per il rigore scientifico ed accademico, Fischer \u00e8 considerato uno dei migliori banchieri centrali del mondo.\nBiografia.\nFischer \u00e8 nato in una famiglia ebraica a Mazabuka, nella Rhodesia Settentrionale all'epoca colonia britannica, oggi Zambia. All'et\u00e0 di 13 anni si trasfer\u00ec con la famiglia nella Rhodesia Meridionale, odierno Zimbabwe. Pur avendo pianificato di iscriversi all'Universit\u00e0 di Gerusalemme dove intendeva studiare chimica, studi\u00f2 invece economia in Gran Bretagna dopo aver ottenuto una borsa di studio alla London School of Economics. La scelta di intraprendere studi economici fu dettata dalla grande impressione che ricav\u00f2 dalla lettura di Paul Samuelson e della Teoria generale dell'occupazione, dell'interesse e della moneta di John Maynard Keynes. A Londra consegu\u00ec Bachelor of Science e Master of Science in economia tra 1962 e 1966. Si trasfer\u00ec quindi negli Stati Uniti per ottenere il dottorato in economia al Massachusetts Institute of Technology, conseguito in soli tre anni nel 1969 con la tesi intitolata \"Essays on assets and contingent commodities\" scritta sotto la supervisione di Franklin Fisher.\nCarriera.\nDopo aver ottenuto il Ph.D., Fischer inizi\u00f2 la carriera accademica all'Universit\u00e0 di Chicago. All'epoca si stava consumando un ampio dibattito tra l'Universit\u00e0 di Chicago, sostenuta da Carnegie Mellon University e University of Minnesota, e le universit\u00e0 costiere, in particolare University of California, Harvard e MIT. Tale dibattito fu iniziato da Robert Lucas con un'aspra critica agli economisti keynesiani. In questo dibattito Fischer si mantenne equidistante e nel 1977 scrisse l'articolo \"Long-Term Contracts, Rational Expectations, and the Optimal Money Supply Rule\" in cui combina l'idea di aspettative razionali, sostenuta da economisti neoclassici come Robert Lucas, con l'idea di vischiosit\u00e0. Questo articolo fece di Fischer una delle figure centrali tra gli economisti neokeynesiani.\nNel 1976 ottiene la cittadinanza statunitense e l'anno successivo diventa professore del dipartimento di economia del MIT, dove rimarr\u00e0 fino al 1988. Negli anni al MIT Fischer \u00e8 stato relatore della tesi di dottorato di Ben Bernanke, presidente della Federal Reserve tra 2006 e 2014. \u00c8 stato inoltre professore di Mario Draghi, Presidente della Banca Centrale Europea, N. Gregory Mankiw, consigliere economico di George W. Bush e Lawrence Summers, Segretario al Tesoro degli Stati Uniti sotto la presidenza di Bill Clinton.\nTra gennaio 1988 e agosto 1990 \u00e8 stato alto dirigente della Banca Mondiale. \u00c8 poi diventato vicedirettore generale del Fondo monetario internazionale, carica ricoperta dal settembre 1994 all'agosto 2001. Fischer \u00e8 stato membro del Gruppo dei Trenta, nominato nel 2001. Tra febbraio 2002 e aprile 2005 \u00e8 stato vicepresidente della multinazionale statunitense di servizi finanziari Citigroup. Nel 2011, dopo le dimissioni di Dominique Strauss-Kahn, \u00e8 stata considerata la sua candidatura al vertice del FMI.\nBanche centrali.\nBanca di Israele.\nNel gennaio 2005 il governo israeliano nomin\u00f2 Fischer Governatore della Bank of Israel, dopo essere stato indicato dal primo ministro Ariel Sharon e dal ministro delle finanze Benjamin Netanyahu. Assunse l'incarico il 1 maggio 2005, prendendo il posto di David Klein. Fischer acquis\u00ec dunque la cittadinanza israeliana senza per\u00f2 rinunciare a quella statunitense.\nMalgrado l'iniziale scetticismo dell'opinione pubblica israeliana, l'operato di Fischer \u00e8 stato decisivo nella protezione dell'economia di Israele dagli effetti della grande recessione.\nIl 30 giugno 2013, a met\u00e0 del suo secondo mandato, abbandona anticipatamente l'incarico per dissidi con il premier Benjamin Netanyahu.\nFederal Reserve.\nNel gennaio 2014 Fischer viene nominato vicedirettore della Federal Reserve dal presidente degli Stati Uniti Barack Obama ma si \u00e8 dimesso nel settembre 2017 in polemica con il nuovo presidente degli Stati Uniti Donald Trump. Fischer aveva preso dunque il posto di Janet Yellen, promossa al vertice della Federal Reserve."}
{"id": "5307746", "revid": "716642", "url": "https://it.wikipedia.org/wiki?curid=5307746", "title": "Amine Lecomte", "text": "Carriera.\nClub.\nHa giocato nella prima divisione del Qatar.\nIn carriera ha giocato complessivamente 57 partite nella AFC Champions League.\nNazionale.\nTra il 2015 ed il 2016 ha giocato complessivamente 18 partite nella nazionale qatariota."}
{"id": "5307750", "revid": "767487", "url": "https://it.wikipedia.org/wiki?curid=5307750", "title": "Jorge Pinto da Silva", "text": "Carriera.\nClub.\nHa sempre giocato nel campionato portoghese.\nNazionale.\nHa collezionato due presenze con la maglia della Nazionale nel 2002."}
{"id": "5307753", "revid": "599013", "url": "https://it.wikipedia.org/wiki?curid=5307753", "title": "Stephen Dawson", "text": "Carriera.\nClub.\nIl 31 gennaio 2012 si trasferisce al Barnsley, raggiungendo per la prima volta in carriera la Football League Championship: con tale club tra il 2012 e il 2014 ha totalizzato 79 presenze in Championship, segnando 5 reti.\nNazionale.\nHa rappresentato l'Irlanda a livello under-21."}
{"id": "5307760", "revid": "643662", "url": "https://it.wikipedia.org/wiki?curid=5307760", "title": "Amine Lecomte-Addani", "text": ""}
{"id": "5307761", "revid": "643662", "url": "https://it.wikipedia.org/wiki?curid=5307761", "title": "Amine Lecomte Addani", "text": ""}
{"id": "5307762", "revid": "726373", "url": "https://it.wikipedia.org/wiki?curid=5307762", "title": "Yeon-aejojakdan Cyrano", "text": "Yeon-aejojakdan Cyrano (hangeul: \uc5f0\uc560\uc870\uc791\ub2e8; \uc2dc\ub77c\ub178, lett. \"L'agenzia di appuntamenti Cyrano\"; titolo internazionale Dating Agency: Cyrano, conosciuto anche come \"Flower Boy Dating Agency\") \u00e8 un serial televisivo sudcoreano trasmesso su tvN dal 27 maggio al 16 luglio 2013. \u00c8 il quarto serial, dopo \"Kkonminam ramyeongage\", \"Dakchigo kkonminam band\" e \"I-utjip kkonminam\", a far parte del progetto del canale tvN \"Oh! Boy\" indirizzato ai giovani, nel quale i protagonisti maschili sono dei ragazzi carini (\"ragazzi dei fiori\"). \u00c8 basato sul film del 2010 \"Cyrano yeon-aejojakdan\".\nTrama.\nSeo Byung-hoon decide di salvare la compagnia teatrale del migliore amico, morto in un incidente, e crea un'agenzia di appuntamenti che organizza scenari romantici per clienti paganti."}
{"id": "5307766", "revid": "287204", "url": "https://it.wikipedia.org/wiki?curid=5307766", "title": "Savona Foot-Ball Club 1945-1946", "text": "Questa voce raccoglie le informazioni riguardanti il Savona Foot-Ball Club nelle competizioni ufficiali della stagione 1945-1946."}
{"id": "5307771", "revid": "124614410", "url": "https://it.wikipedia.org/wiki?curid=5307771", "title": "Contessa Valentina Allegra de la Fontaine", "text": "La Contessa Valentina Allegra de la Fontaine, detta \"Val\", \u00e8 un personaggio dei fumetti creato da Jim Steranko (testi e disegni), pubblicato dalla Marvel Comics. La sua prima apparizione avviene in \"Strange Tales\" (Vol. 1) n. 159 (agosto 1967).\nStoria editoriale.\nIspirata e spesso paragonata alle Bond Girls, Valentina de la Fontaine esordisce su \"Strange Tales\" n. 159 e diviene la principale comprimaria della testata \"Nick Fury, Agent of S.H.I.E.L.D.\" scritta e disegnata da Jim Steranko. In breve, da caparbia agente segreta spesso irriverente nei confronti del protagonista, la contessa ne diviene il principale interesse sentimentale e proprio la sua presenza porta la poco longeva serie (cancellata il marzo 1971) a dare scandalo nel luglio 1968, quando il Comics Code Authority ha fatto modificare all'allora direttore artistico della Marvel Comics John Romita Sr. le tavole 9 e 11 del secondo episodio, rappresentanti una scena di seduzione tra Val e Nick nell'appartamento di quest'ultimo.\nLa scena originale concepita da Steranko \u00e8 a lungo rimasta un mistero, dato che anche nella successiva ristampa della serie, datata dicembre 1983, \u00e8 stata presentata la versione redatta da Romita Sr.; solo nel febbraio 2001 con la raccolta \"Nick Fury, Agent of S.H.I.E.L.D.: Who Is Scorpio?\" le tavole in questione hanno finalmente visto la luce.\nBiografia del personaggio.\nPrimi anni.\nNata a Roma, Italia, figlia unigenita dei conti de la Fontaine, Valentina \u00e8 cresciuta nel jet set europeo finch\u00e9 i suoi genitori, membri di un movimento anti-comunista, vengono assassinati da un gruppo terroristico e la ragazza, rimasta orfana, inizia a disprezzare la vacuit\u00e0 dei socialite; motivo per il quale, avvicinata dall'amico di famiglia Dum Dum Dugan, accetta la sua proposta di entrare in un'accademia di addestramento dello S.H.I.E.L.D. al fine di diventare un'agente.\nAgente S.H.I.E.L.D..\nTempo dopo, il direttore Nick Fury fa visita all'accademia in cui la contessa \u00e8 in addestramento e la sceglie come sparring partner per uno scontro di dimostrazione; la donna riesce per\u00f2 a metterlo al tappeto in un colpo solo, impressionandolo a tal punto da far s\u00ec che metta una buona parola per la sua promozione immediata a agente operativo rendendola sua diretta collaboratrice. Il rapporto tra i due, inizialmente basato su provocazioni, si evolve fino a sfociare in una evidente attrazione, che porta l'uomo a lasciare la sua fidanzata di allora, Laura Brown, per iniziare una relazione con Val la quale, inizialmente, \u00e8 per\u00f2 tanto gelosa dell'ex-ragazza di Nick da flirtare con Capitan America al fine di fargli provare lo stesso sentimento; quando per\u00f2 per questo i due uomini arrivano a scontrarsi essa chiarisce la cosa venendo perdonata.\nNel frattempo la sua abilit\u00e0 come agente viene riconosciuta sempre maggiormente, tanto da venir messa a capo della squadra femminile denominata \"Femme Force\", da cui rassegna per\u00f2 le dimissioni poco tempo dopo a causa del rapporto conflittuale con la co-capitana Sharon Carter.\nNel 1976 Val scopre dell'estorsione di denaro da parte del professor Sternberg ai danni di Fury in cambio dell'annuale iniezione di Infinity Formula che questi necessita per sopravvivere e contribuisce a porvi fine in maniera imprecisata.\nNick Fury Vs. S.H.I.E.L.D..\nNel momento in cui Fury scopre l'Affare Deltite: ossia che centinaia di agenti dello S.H.I.E.L.D., tra cui i suoi superiori, sono stati rimpiazzati da sofisticati androidi Life Model Decoy Modello Delta (i Deltite) originariamente al servizio dell'HYDRA e successivamente divenuti senzienti, la contessa \u00e8, assieme a Dum Dum Dugan, Gabe Jones, Al MacKenzie e Alexander Pierce, una dei pochi agenti scampati alla sostituzione e che indaga per risolvere la situazione. Sebbene i Deltite vengano neutralizzati, i danni provocati alle strutture e al personale dello S.H.I.E.L.D. porta allo smantellamento dell'agenzia.\nIl clima di sfiducia insinuatosi tra Val e Nick in seguito all'incidente pone fine alla loro relazione, motivo per il quale la contessa si unisce alla CIA assieme al nuovo compagno Al MacKenzie. Quando per\u00f2 Fury rifonda lo S.H.I.E.L.D., Val torna al suo fianco e diviene la sua seconda in comando iniziando a ricucire il loro rapporto finch\u00e9, dopo che questi la salva dalle grinfie del Barone von Strucker, i due ritornano una coppia. La ritrovata fiducia tra Val e Nick porta quest'ultimo a nominarla erede alla direzione dell'agenzia in caso di sua assenza o scomparsa prematura. Quando per\u00f2 Nick simula la sua morte per mano del Punitore, la contessa non ne viene informata fino al suo ritorno, cosa che raffredda nuovamente il loro rapporto sebbene, negli anni successivi, rimanga la principale confidente e alleata di Fury.\nDopo lo scandalo della guerra segreta di Fury in Latveria e la conseguente rimozione dell'uomo dalla carica di direttore dello S.H.I.E.L.D., Val, pur non essendone al corrente viene marchiata come \"fedele\" del latitante Nick Fury (con cui \u00e8 ancora segretamente in contatto) e, di conseguenza, la nuova direttrice Maria Hill la rimuove dalla carica di vicedirettrice relegandola al ruolo di agente di collegamento tra lo S.H.I.E.L.D. e i servizi segreti britannici, nel quale assiste Union Jack per debellare la tentata invasione di Londra ad opera dell'AIM.\nAl termine della guerra civile dei superumani, viene vista ad un briefing con alcuni supereroi inglesi mentre, assieme al commodoro Lance Hunter e ad Alistaire Stuart, espone il funzionamento dell'Atto di Registrazione dei Superumani.\nSecret Invasion.\nFury scopre l'invasione segreta degli Skrull proprio perch\u00e9 un alieno che si spaccia per Val tenta di assassinarlo. Successivamente un altro impostore con le fattezze della contessa aggredisce Dugan e ne prende il posto facendosi poi saltare in aria per distruggere la base orbitale dello S.W.O.R.D.. Terminato il conflitto, sia Val che Dugan vengono ritrovati in stasi all'interno di un'astronave Skrull e tratti in salvo.\nSecret Warriors.\nAgli albori della battaglia tra i Secret Warriors di Fury, Leviathan e le forze congiunte di HYDRA ed H.A.M.M.E.R., apparentemente la contessa fa il doppio gioco per Fury entrando nell'organizzazione terroristica neonazista nei panni della misteriosa Madame Hydra ma, successivamente, rivela di aver sempre parteggiato per Leviathan, dato che i suoi genitori erano in realt\u00e0 agenti dormienti del KGB infiltrati nell'ambiente anti-comunista italiano.\nFury, da tempo al corrente di ci\u00f2, impedisce alla donna il proposito di creare un esercito di supersoldati provocando la morte di tutti i membri di Leviathan, con la sola eccezione di Orion, che riesce a fuggire. Arresasi e lasciatasi catturare dall'Interpol, la contessa viene processata ed imprigionata, sebbene poi Fury tenti di salvarla.\nPoteri e abilit\u00e0.\nLa Contessa Valentina Allegra de la Fontaine dispone di una forza fisica molto superiore alla media ed \u00e8 una grande esperta di combattimento corpo a corpo dimostratasi, fin dal suo esordio, in grado di poter sconfiggere perfino Nick Fury. Dotata di grande intelligenza, Val \u00e8 un'ottima leader con una naturale predisposizione per la strategia nonch\u00e9 una delle maggiori esperte di spionaggio dell'universo Marvel.\nInfine \u00e8 in grado di utilizzare perfettamente sia le armi da fuoco che le armi bianche, nonch\u00e9 di pilotare i vari velivoli militari o dello S.H.I.E.L.D..\nCome molti altri comprimari delle storie di Nick Fury, non \u00e8 mai stato spiegato il modo in cui Val abbia mantenuto inalterato il suo aspetto giovanile pur essendo attiva dagli anni sessanta, al contrario di altri personaggi che sono invece visibilmente invecchiati o morti.\nAltre versioni.\nRinascita degli Eroi.\nNell'universo de \"La Rinascita degli Eroi\" compare una versione alternativa della Contessa de la Fontaine, molto simile alla controparte classica, ed alla guida di un'unit\u00e0 di agenti S.H.I.E.L.D..\nMarvel Boy, agente dello S.H.I.E.L.D..\nNella realt\u00e0 alternativa in cui Noh-Varr \u00e8 un agente dello S.H.I.E.L.D., Valentina Allegra de la Fontaine \u00e8 l'agente supervisore della sua unit\u00e0, sebbene la vera missione assegnatale dal direttore Fury sia quella di mappare e copiare il genoma del ragazzo per clonarlo e prevenire un'invasione Skrull.\nMC2.\nNel futuro alternativo di \"MC2\", la Contessa de la Fontaine \u00e8 un'agente anziano dello S.H.I.E.L.D. che collabora con Spider-Girl.\nMutant X.\nNell'universo della miniserie \"Mutant X\", la contessa \u00e8 una degli agenti dello S.H.I.E.L.D. che affrontano Havok a Liberty Island quando questi tenta di ostacolare il loro tentativo di rilasciare nell'atmosfera il Virus Legacy sterminando tutti gli individui dotati di superpoteri.\nTerra X.\nNella realt\u00e0 alternativa di \"Terra X\", Val \u00e8 una delle tante vittime di \"HYDRA\", una forma di vita aliena tentacolare che necessita di assorbire menti per potersi espandere e sopravvivere.\nUltimate.\nNell'universo Ultimate, Allegra de Fontaine \u00e8 la presidentessa di una della multinazionale OXE Group nonch\u00e9, segretamente, membro del Kratos Club; lobby di miliardari fondata allo scopo di far s\u00ec che venga operato il bene dell'umanit\u00e0 a prescindere dal costo.\nWhat If?\nIl personaggio \u00e8 stato reinventato in due scenari della serie fuori continuity \"What If?\":\nNome.\nNel corso della vita editoriale del personaggio il lungo ed esotico nome attribuitole \u00e8 stato spesso oggetto di errori e storpiature: nelle sue prime apparizioni \u00e8 stata indicata erroneamente come Valentina Allegro de Fontaine e, sebbene in seguito il nome ufficiale sia divenuto Valentina Allegra de la Fontaine, a seconda degli autori il cognome \u00e8 stato scritto anche De la Fontaine o De La Fontaine. Altra problematica \u00e8 che, nei primi episodi del primo volume di \"Nick Fury, Agent of S.H.I.E.L.D.\" Steranko abbia sempre indicato il titolo nobiliare del personaggio, \"contessa\", in lingua italiana anzich\u00e9 in inglese, portando molti fan a pensare che il nome di battesimo del personaggio fosse Contessa. Nonostante negli anni seguenti gli autori abbiano tentato di ovviare al fraintendimento citando tale titolo nobiliare il meno possibile nell'accreditamento, l'equivoco \u00e8 andato avanti fino all'ottobre 1989, quando, dal secondo volume di \"Nick Fury, Agent of S.H.I.E.L.D.\", inizi\u00f2 ad essere accreditata \"\"Countess\" Valentina Allegra de la Fontaine\". L'errore \u00e8 tuttavia rimasto talmente radicato che perfino nel film TV \"Nick Fury\" (uscito il 26 maggio 1998) il protagonista, reincontrandola per la prima volta dopo cinque anni la saluti chiamandola \"Tessa\" come diminutivo di \"Contessa\" e storpiando completamente il cognome:\nDopo tale scena per\u00f2, viene chiamata per tutta la durata del film, con il vezzeggiativo \"Val\", introdotto gi\u00e0 dalle sue prime apparizioni dallo stesso Steranko per semplificare la lettura. Infine, sebbene il cognome ufficiale inizi con una lettera minuscola, \u00e8 da considerare che in realt\u00e0 tale usanza sia propria della nobilt\u00e0 spagnola, non di quella italiana, e che \"Fontaine\" non sia un cognome italiano."}
{"id": "5307776", "revid": "599013", "url": "https://it.wikipedia.org/wiki?curid=5307776", "title": "Ant\u00f3nio Pinho", "text": "Carriera.\nClub.\nHa sempre giocato nel campionato portoghese.\nNazionale.\nHa collezionato 12 presenze con la maglia della Nazionale."}
{"id": "5307783", "revid": "123727778", "url": "https://it.wikipedia.org/wiki?curid=5307783", "title": "World Baseball Softball Confederation", "text": "La World Baseball Softball Confederation (WBSC), rappresenta l'organizzazione a livello mondiale dello sport del baseball e del softball formatasi nel 2013 a seguito della storica fusione tra la International Softball Federation e la International Baseball Federation, che sono diventate in tal modo \"divisions\" della WBSC."}
{"id": "5307784", "revid": "287204", "url": "https://it.wikipedia.org/wiki?curid=5307784", "title": "Kenton Presents Jazz - Sal Salvador", "text": "Kenton Present Jazz - Sal Salvador (usc\u00ec anche con il semplice titolo di \"Sal Salvador\") \u00e8 un album del chitarrista jazz Sal Salvador, pubblicato dalla Capitol Records nel 1954 (prima pubblicazione, codice H 6505 LP da 10\"), una seconda pubblicazione usc\u00ec nel 1955, sempre a cura della Capitol Records (versione mono, codice T 6505). "}
{"id": "5307799", "revid": "407690", "url": "https://it.wikipedia.org/wiki?curid=5307799", "title": "Valentina Allegra de la Fontaine", "text": ""}
{"id": "5307806", "revid": "599013", "url": "https://it.wikipedia.org/wiki?curid=5307806", "title": "Jos\u00e9 Silva (calciatore)", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5307808", "revid": "407690", "url": "https://it.wikipedia.org/wiki?curid=5307808", "title": "Contessa de la Fontaine", "text": ""}
{"id": "5307810", "revid": "380453", "url": "https://it.wikipedia.org/wiki?curid=5307810", "title": "Chinese Volleyball Super League (femminile)", "text": "La Chinese Volleyball Super League \u00e8 la massima serie del campionato cinese di pallavolo femminile: al torneo partecipano quattordici squadre di club cinesi e la squadra vincitrice si fregia del titolo di campione di Cina."}
{"id": "5307818", "revid": "2149408", "url": "https://it.wikipedia.org/wiki?curid=5307818", "title": "Red Bull RB11", "text": "La Red Bull RB11 \u00e8 una vettura da Formula 1 realizzata dalla Red Bull Racing per prendere parte al campionato mondiale di Formula 1 2015.\nLa vettura \u00e8 stata presentata il 1\u00ba febbraio 2015 presso il circuito di Jerez de la Frontera, in Spagna.\nPiloti.\nI piloti per il 2015 sono Daniel Ricciardo e Daniil Kvjat, proveniente dalla Scuderia Toro Rosso, che sostituisce Sebastian Vettel, approdato alla Ferrari.\nLivrea e sponsor.\nNello \"shakedown\" svoltosi ai primi di febbraio 2015 sul circuito di Jerez de la Frontera, la RB11 non \u00e8 scesa in pista col tradizionale colore blu della scuderia Red Bull bens\u00ec con una speciale livrea \"zebrata\" bianconera \u2013 che le ha valso il soprannome di \"CamoBull\" \u2013, atta a camuffare agli occhi della concorrenza forme e dettagli tecnici della carrozzeria.\nLa livrea definitiva, presentata ufficialmente il 2 marzo seguente, non si discosta da quanto visto sulle precedenti monoposto austriache, mostrando tuttavia la novit\u00e0 di un pi\u00f9 marcato utilizzo del viola (soprattutto per quanto concerne le pance laterali e l'abitacolo) a fianco del blu. Vengono eliminate le strisce grigie, rosse ed azzurre. Il marchio Red Bull ora campeggia grande ai lati dell'abitacolo con i caratteri leggermente inclinati. Fa la sua comparsa lo sponsor Exness ai lati dell'abitacolo.\nStagione.\nLa vettura si \u00e8 dimostrata meno competitiva della progenitrice, principalmente a causa delle scarse performance della Power Unit Renault e di alcuni difetti di progettazione. L'introduzione di un nuovo pacchetto aerodinamico a partire dal Gran Premio di Spagna ha contribuito ad un miglioramento delle prestazioni, senza tuttavia riuscire a colmare il divario dai team di prima fascia quali Mercedes, Ferrari e Williams. La monoposto ha dimostrato di possedere notevoli doti telaistiche sui circuiti pi\u00f9 lenti (Monaco, Ungheria e Singapore), dove la potenza del motore risulta essere meno determinante dell'impostazione aerodinamica. La Red Bull ha concluso la stagione al quarto posto con 187 punti (pochi se paragonati ai 405 dell'anno prima), mancando per la prima volta dal 2009 l'appuntamento con la vittoria. Questi risultati hanno contribuito ad incrinare drammaticamente i rapporti con il motorista francese, al punto da prospettarne l'abbandono del Circus."}
{"id": "5307826", "revid": "1543377", "url": "https://it.wikipedia.org/wiki?curid=5307826", "title": "Himouto! Umaru-chan", "text": " \u00e8 un manga \"seinen\" scritto e disegnato da Sankaku Head, serializzato sulla rivista \"Weekly Young Jump\" di Sh\u016beisha dal 14 marzo 2013 al 9 novembre 2017. Una versione alternativa era stata serializzata in precedenza sul \"Miracle Jump\" nel 2012. Un adattamento anime, prodotto da Doga Kobo, \u00e8 stato trasmesso in Giappone in due stagioni tra l'8 luglio 2015 e il 24 dicembre 2017. Un videogioco basato sulla serie, prodotto da FuRyu, \u00e8 stato pubblicato il 3 dicembre 2015. La parola \"him\u014dto\", presente nel titolo, deriva dall'unione dei termini e .\nTrama.\nUmaru Doma \u00e8 una studentessa liceale che vive insieme a suo fratello maggiore Taihei. Sebbene a scuola sia bella, intelligente e talentuosa, appena torna a casa si trasforma in una perdigiorno che non fa altro che riposarsi, giocare ai videogiochi, mangiare patatine e snack e dipendere completamente dal fratello. Grazie alla sua personalit\u00e0 stringer\u00e0 amicizia con due sue compagne di classe di nome Kirie Motoba e Sylphynford Tachibana.\nMedia.\nManga.\nPubblicata per la prima volta sul \"Miracle Jump\" nel 2012, la serie, scritta e disegnata da Sankaku Head, \u00e8 stato serializzato sulla rivista \"Weekly Young Jump\" di Sh\u016beisha dal 14 marzo 2013 al 9 novembre 2017. I vari capitoli sono stati raccolti in dodici volumi \"tank\u014dbon\", pubblicati tra il 19 settembre 2013 e il 19 dicembre 2017. In America del Nord i diritti sono stati acquistati da Seven Seas Entertainment.\nAnime.\nAnnunciato il 18 dicembre 2014 sul \"Weekly Young Jump\" di Sh\u016beisha, un adattamento anime, prodotto da Doga Kobo e diretto da Masahiko \u014cta, \u00e8 andato in onda dall'8 luglio al 23 settembre 2015. Le sigle di apertura e chiusura sono rispettivamente di Aimi Tanaka e delle SisterS (un gruppo formato da Tanaka, Akari Kageyama, Haruka Shiraishi e Yurina Furukawa). In varie parti del mondo gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll, mentre in America del Nord i diritti sono stati acquistati da Sentai Filmworks. Un episodio OAV \u00e8 stato pubblicato in allegato al decimo volume del manga nella primavera del 2017.\nUna seconda stagione anime, intitolata e annunciata il 13 aprile 2017 sempre sul \"Weekly Young Jump\" di Sh\u016beisha, \u00e8 andata in onda dall'8 ottobre al 24 dicembre 2017. Le sigle di apertura e chiusura sono rispettivamente di Tanaka e delle SisterS. Gli episodi sono stati trasmessi in streaming in simulcast da Sentai Filmworks su Anime Strike negli Stati Uniti e su altre piattaforme digitali altrove.\nHome video.\nGli episodi della prima stagione di \"Himouto! Umaru-chan\" sono stati raccolti in sei volumi BD/DVD, pubblicati in Giappone per il mercato home video tra il 16 settembre 2015 e il 17 febbraio 2016.\nVideogioco.\nUn videogioco di simulazione, intitolato e prodotto da FuRyu, \u00e8 stato pubblicato per PlayStation Vita il 3 dicembre 2015."}
{"id": "5307827", "revid": "547992", "url": "https://it.wikipedia.org/wiki?curid=5307827", "title": "Ramberti", "text": "Ramberti era una nobile famiglia ghibellina di Ferrara, gi\u00e0 presente in citt\u00e0 nel XIII secolo, che partecip\u00f2 alle vicende politiche pi\u00f9 importanti tra il Duecento ed il Trecento. Fondatore della famiglia fu \"Rambertus comes Ferrariae\" nel 973.\nSpesso esiliati, si divisero un diversi rami, tra i quali Ravenna e Mantova.\nArma.\n\"Di rosso alla fascia doppio merlata d'oro\"."}
{"id": "5307830", "revid": "2211366", "url": "https://it.wikipedia.org/wiki?curid=5307830", "title": "Cecami", "text": "Cecami \u00e8 stata una azienda italiana produttrice di cartoline postali fondata negli Anni 10 del Novecento da Cesare Capello a Milano. La Cecami fu una delle prime case editrici di cartoline in Italia. Cesare Capello, infatti, port\u00f2 per primo la cartolina in bianco-nero e quella a colori in rotocalco. Poi si pass\u00f2 al fototipo da selezioni per ottenere colori pi\u00f9 fedeli alla realt\u00e0.\nLa Cecami produsse sia cartoline illustrate sia fotografiche. Tra gli illustratori che collaborarono con la Cecami spicca l'illustratrice Edina Altara, che nel 1934 realizz\u00f2 una serie di cartoline con protagoniste coppie di bambini, spesso accompagnate da cani.\nAll'inizio degli Anni 80 del Novecento il marchio Cecami fu acquistato da un editore toscano, la Nuovaedart spa. Dopo alcuni anni la Cecami fu trasferita da Milano a Massa e Cozzile, dove ha sede l'attuale propriet\u00e0 che con il marchio Cecami produce partecipazioni di nozze, biglietti di auguri e altri prodotti di cartoleria.\nA lato sono visibili alcune cartoline con motivo floreale stampate da Cecami intorno al 1950."}
{"id": "5307831", "revid": "287204", "url": "https://it.wikipedia.org/wiki?curid=5307831", "title": "2. Fu\u00dfball-Bundesliga 1986-1987", "text": "La 2. Fu\u00dfball-Bundesliga 1986-1987 \u00e8 stata la tredicesima edizione della 2. Fu\u00dfball-Bundesliga, la seconda serie del campionato tedesco di calcio; \u00e8 terminata con la promozione in Bundesliga dell'Hannover, che ha vinto il campionato, e del Karlsruhe. Non \u00e8 invece stato promosso il St. Pauli, che ha perso il play-off contro l'Homburg, terzultimo in Bundesliga.\nCapocannoniere del torneo \u00e8 stato Siegfried Reich dell'Hannover con 26 gol.\nPlay-off promozione.\nandata\nritorno"}
{"id": "5307843", "revid": "83531", "url": "https://it.wikipedia.org/wiki?curid=5307843", "title": "Cuneo Sportiva 1945-1946", "text": "Questa voce raccoglie le informazioni riguardanti la Cuneo Sportiva nelle competizioni ufficiali della stagione 1945-1946."}
{"id": "5307860", "revid": "599013", "url": "https://it.wikipedia.org/wiki?curid=5307860", "title": "Jean-Pierre Alba", "text": "Carriera.\nHa vestito le maglie di Nizza, Stade Francais e Tolone, vincendo con la maglia nizzarda due volte il titolo nazionale."}
{"id": "5307863", "revid": "6923", "url": "https://it.wikipedia.org/wiki?curid=5307863", "title": "Tee Pee Records", "text": "La Tee Pee Records \u00e8 una casa discografica indipendente con sede a New York, negli Stati Uniti. Si occupa principalmente di stoner rock, doom, rock psichedelico e blues rock."}
{"id": "5307873", "revid": "114213204", "url": "https://it.wikipedia.org/wiki?curid=5307873", "title": "Meteorologia aeronautica", "text": "Con il termine meteorologia aeronautica si intende la branca della meteorologia applicata al controllo del traffico aereo ovvero allo studio e monitoraggio continuo delle condizioni meteorologiche favorevoli o sfavorevoli che possono impattare sulla navigazione aerea degli aeromobili, civili e militari, durante l'intera fase di volo (decollo, volo e atterraggio).\nDescrizione.\nEssa fa uso di tecniche di previsione meteorologica di breve scadenza come il nowcasting grazie all'uso di stazioni meteorologiche dotate dei consueti strumenti meteorologici (termometro, barometro, igrometro, anemometro ecc...), del radar meteorologico e del SODAR installati negli aeroporti e/o direttamente sui velivoli in volo. Il servizio \u00e8 in genere fornito all'interno di servizi del traffico aereo e offerto da enti dedicati (es. in Italia l'Aeronautica Militare e l'ENAV).\nCasi tipici di condizioni meteorologiche particolarmente impattanti e sfavorevoli per il volo di un aeromobile sono ad esempio quelli del forte vento e del wind shear durante le fasi di decollo e soprattutto atterraggio e quello della turbolenza in volo, specie all'interno di sistemi perturbati presenti sulle rotte aeree di navigazione, avendo questi un impatto diretto sulla stabilit\u00e0 del volo e sulla resistenza meccanica dell'aereo. \nMeno gravi sono invece i rischi connessi all'elettricit\u00e0 atmosferica ovvero ai fulmini potendo infatti considerare l'aeromobile come una tipica gabbia di Faraday o i casi di nebbia e maltempo durante l'atterraggio potendo questo essere gestito attraverso strumenti automatici a bordo del velivolo come l'Instrument landing system. Altro caso critico \u00e8 la presenza di neve, ghiaccio, gelicidio sulle ali di un aeromobile o sulla pista dell'aeroporto, oppure i rischi legati al bird strike. Casi di estremo maltempo (es. nubifragi, tempeste di neve o vento) possono portare alla chiusura temporanea degli aeroporti relativamente alle fasi di decollo e atterraggio degli aeromobili."}
{"id": "5307875", "revid": "287204", "url": "https://it.wikipedia.org/wiki?curid=5307875", "title": "Frivolous Sal", "text": "Frivolous Sal \u00e8 un album di Sal Salvador, pubblicato dalla Bethlehem Records nel maggio del 1956. "}
{"id": "5307887", "revid": "767487", "url": "https://it.wikipedia.org/wiki?curid=5307887", "title": "The Virtuous Husband", "text": "The Virtuous Husband \u00e8 un film del 1931 diretto da Vin Moore.\nLa sceneggiatura si basa sul lavoro teatrale Apron Strings, una commedia in tre atti di Dorrance Davis che and\u00f2 in scena con buon successo a Broadway, debuttando al Bijou Theatre il 17 febbraio 1930.\nTrama.\nDaniel e Barbara si sposano dopo un casto fidanzamento, monitorato sempre dalla presenza tra i due di Inez, un'amica di famiglia, che li controlla come avrebbe voluto fare la defunta madre di Daniel. I genitori di Barbara scoprono ben presto che lo sposo continua a comportarsi anche dopo il matrimonio in maniera molto morigerata, seguendo i consigli scritti di sua madre, consigli che predicano contro qualsiasi forma di \"vizio\". Barbara, dopo due settimane, torna dai suoi, lamentando la freddezza del marito. Ezra, il tutore di Daniel, prende allora nelle sue mani la cosa: trova le lettere della madre di Daniel e le getta nel fiume. Poi, dichiarando che ormai sono illeggibili, consiglia il giovane di farsi qualche buon bicchierino di whisky. Daniel, alla fine, decide di affrontare le proprie responsabilit\u00e0 da solo e ritorna dalla moglie che, finalmente, bacia per la prima volta con passione.\nProduzione.\nIl film fu prodotto dalla Universal Pictures con il titolo di lavorazione \"Apron Strings\".\nDistribuzione.\nDistribuito dalla Universal Pictures, il film usc\u00ec nelle sale cinematografiche USA il 12 aprile 1931.\nIl 14 agosto 2010, \u00e8 stato presentato al Capitolfest."}
{"id": "5307903", "revid": "212348", "url": "https://it.wikipedia.org/wiki?curid=5307903", "title": "Robert Dold", "text": "Biografia.\nNato e cresciuto nell'Illinois, dopo la laurea in legge e un MBA Dold lavor\u00f2 come assistente del Vicepresidente Danforth Quayle.\nDopo aver lavorato per alcuni anni come piccolo imprenditore, nel 2010 si candid\u00f2 alla Camera dei Rappresentanti come membro del Partito Repubblicano e riusc\u00ec a vincere di misura le elezioni. Due anni dopo chiese un secondo mandato agli elettori ma venne sconfitto dal democratico Brad Schneider.\nNel 2014, dopo due anni di assenza dal Congresso, Dold annunci\u00f2 di volersi ricandidare per il suo vecchio seggio da deputato e quindi torn\u00f2 a sfidare Schneider. Al termine della campagna elettorale, Dold risult\u00f2 vincitore e ritorn\u00f2 alla Camera.\nNel 2016 Dold e Schneider si sfidarono nuovamente per il seggio da deputato: in questa occasione Schneider riusc\u00ec a prevalere su Dold, che dovette cos\u00ec lasciare la Camera per la seconda volta.\nIdeologicamente Robert Dold si configura come un repubblicano abbastanza centrista."}
{"id": "5307910", "revid": "241195", "url": "https://it.wikipedia.org/wiki?curid=5307910", "title": "Spettrofotofluorimetro", "text": ""}
{"id": "5307912", "revid": "709565", "url": "https://it.wikipedia.org/wiki?curid=5307912", "title": "Supreme (personaggio)", "text": "Supreme, il cui vero nome \u00e8 Ethan Crane, \u00e8 un personaggio dei fumetti creato da Rob Liefeld nel 1992 per la Image Comics e successivamente rilanciato da Alan Moore.\nCreazione e Sviluppo.\nSupreme nasce dal desiderio di Rob Liefeld di scrivere delle storie su Superman. Esordisce per la prima volta nel 1992 sulle pagine di \"Youngblood\" nella storia denominata \"Enter Supreme\". Il personaggio otterr\u00e0 poi una serie regolare sulla quale Liefeld lavorer\u00e0 occasionalmente. Le sue origini variano di storia in storia, tuttavia viene fatta chiarezza sul suo passato nella miniserie di tre numeri \"The Legend of Supreme\" di Keith Giffen e Robert Loren Fleming. In questa miniserie, un reporter, Maxine Winslow, indaga appunto sulla vera storia di Supreme. Veniamo quindi a sapere che nel 1937 Ethan Crane spar\u00f2 a due criminali in una rissa, uccidendoli, perch\u00e9 questi avevano stuprato una quindicenne. Crane venne a sua volta colpito da due poliziotti, ma riusc\u00ec a sopravvivere, venendo poi processato e condannato all'ergastolo. In prigione, gli venne offerta dal governo la possibilit\u00e0 di partecipare ad un esperimento per potenziare le capacit\u00e0 umane (sperando che, a differenza delle sei cavie precedenti, lui potesse sopravvivere). Ethan accett\u00f2, ma anche lui per\u00ec come i suoi predecessori. Tuttavia torn\u00f2 in vita e and\u00f2 per la sua strada imbattendosi in una chiesa, dove fu ospitato da Padre Bean, e in quel luogo scopr\u00ec alcune delle sue abilit\u00e0. Adott\u00f2 cos\u00ec il nome di Supreme per poi decidere di prendere parte alla seconda guerra mondiale. In quel periodo entr\u00f2 a far parte degli \"Alleati\". Dopo la fine della guerra si dedic\u00f2 alla vita da supereroe, ma, dopo aver ucciso per errore Padre Bean, lasci\u00f2 la Terra. Trascorsi decenni nello spazio a combattere contro una razza aliena nota come Katellans, Supreme torna infine sulla Terra nel 1992 trovandola molto cambiata, infatti gran parte della popolazione umana \u00e8 dotata di superpoteri e facente parte di squadre come gli Youngblood e gli Heavy Mettle. Supreme entra per un breve periodo a far parte degli Heavy Mettle, per poi lasciarli dopo aver sconfitto il supercattivo Khrome.\nIl Supreme di Alan Moore.\nRob Liefeld chiese poi allo scrittore britannico Alan Moore di scrivere ulteriori numeri di Supreme. Moore accett\u00f2, a condizione che gli fosse data piena libert\u00e0 sulla storia e sui personaggi. Iniziando con il numero 41 della serie \"Supreme\", Moore cominci\u00f2 la sua opera di decostruzione del personaggio, e, con una pesante componente metanarrativa unita a toni ironici, rielabor\u00f2 in chiave moderna il mito di Superman.\nNasce cos\u00ec la run di Alan Moore su Supreme (che va dal numero 41 al 56) denominata \"The Story of the Year\". Nel Supreme di Alan Moore Ethan Crane \u00e8 un mite autore di fumetti che lavora alla fittizia Dazzler Comics (per la quale scrive e disegna le avventure del supereroe Omniman) e che ottenne i superpoteri da giovane grazie all'esposizione alle radiazioni di un meteorite fatto di Supremium. Nel primo numero della gestione di Moore, Supreme, di ritorno dallo spazio, entra in una dimensione chiamata Supremacy, abitata interamente da tutte le versioni di Supreme susseguitesi nel tempo, e di cui lui stesso non \u00e8 altro che la versione pi\u00f9 recente. Inizialmente Supreme soffrir\u00e0 di amnesia, ma rapidamente capir\u00e0 che la memoria torner\u00e0 con la scoperta dei vari retroscena della sua vita. Quando Supreme recupera i ricordi, ci viene presentata la sua infanzia e le avventure delle sue precedenti versioni. In questa versione, Supreme ha anche una sorella, Sally Crane (alias Suprema), con i suoi stessi poteri, e un supercane, Radar il Segugio Supremo, che possiede la stessa intelligenza di un uomo. Essi prendono ispirazione rispettivamente da Supergirl, cugina di Superman, e Krypto, il cane dello stesso. Il principale antagonista di Supreme in questa versione \u00e8 Darius Dax, un brillante scienziato ossessionato da Supreme ispirato alla figura di Lex Luthor, che per combattere la sua nemesi si servir\u00e0 del Supremium (che su Supreme ha un effetto analogo alla Kryptonite per Superman). Dopo il numero 56, Alan Moore scrisse la miniserie di sei numeri \"Supreme: The Return\", la quale narra le vicende di Supreme dopo la sconfitta di Darius Dax.\nSupreme Sacrifice.\nNel 2006 la Arcade Comics pubblica una nuova serie di Supreme scritta da Robert Kirkman e Rob Liefeld. Essa non prende in considerazione il lavoro di Alan Moore, bens\u00ec si ispira al Supreme degli anni '90 scritto da Liefeld stesso.\nPoteri e abilit\u00e0.\nPossiede molte abilit\u00e0 in comune con il personaggio di Superman quali forza, resistenza e velocit\u00e0 sovrumane, capacit\u00e0 di volare, vista calorifica, soffio congelante e una quasi totale invulnerabilit\u00e0 a qualsiasi tipo di attacco fisico.\nAntagonisti.\nDi seguito una lista dei vari antagonisti di Supreme. Oltre a Darius Dax abbiamo:\nAltre versioni.\nKid Supreme.\nIl primo Kid Supreme fu Charles Flanders, che durante la seconda guerra mondiale scopr\u00ec di poter attingere al potere di Supreme e divenne la sua spalla. Il secondo fu Danny Fuller che li ottenne dopo uno scontro tra Supreme e Union. Mentre nella versione di Alan Moore Kid Supreme non \u00e8 altri che Supreme da giovane.\nProbe.\nFiglia di Supreme e Glory. Non \u00e8 presente nella continuity di Alan Moore, tuttavia appare nella Supremacy.\nSuprema.\nSally Crane, sorella di Supreme, ottiene i poteri grazie ad un paradosso temporale causato da Darius Dax.\nLe battaglie del millennio.\nIn questo crossover tra la Marvel e la Image Comics, Supreme ingaggia uno scontro con Gladiatore.\nAltri media.\nIl 10 settembre 2014 Rob Liefeld, creatore del personaggio, rivela tramite il suo account di Twitter di essere stato contattato da due non meglio specificati studi cinematografici per un eventuale adattamento di Supreme sul grande schermo."}
{"id": "5307913", "revid": "537521", "url": "https://it.wikipedia.org/wiki?curid=5307913", "title": "Georg Andreas B\u00f6ckler", "text": "Scrisse \"Architectura Curiosa Nova\" (1664) e \"Theatrum Machinarum Novum\" (1661).\nBiografia.\nLavor\u00f2 come architetto nella citt\u00e0 di Norimberga e si specializz\u00f2 in idraulica. \nNel 1661 B\u00f6ckler scrisse \"Theatrum Machinarum Novum\", un importante lavoro su mulini, pompe e altre macchine idrauliche.\n\"Architectura Curiosa Nova\" (1664) \u00e8 la sua opera pi\u00f9 importante. Si tratta di un volume sulla teoria e sulla applicazione dell'idrodinamica per fontane, zampilli d'acqua, fontane da giardino e fontanelle; la parte quarta riguarda grotte e padiglioni per giardini. "}
{"id": "5307919", "revid": "287204", "url": "https://it.wikipedia.org/wiki?curid=5307919", "title": "L'Impero delle Ombre (album)", "text": "L'Impero delle Ombre \u00e8 il primo album in studio del gruppo musicale italiano L'Impero delle Ombre, pubblicato nel 2004."}
{"id": "5307926", "revid": "767487", "url": "https://it.wikipedia.org/wiki?curid=5307926", "title": "Conrado Sampaio", "text": "Carriera.\nClub.\nSampaio \u00e8 un laterale offensivo estremamente prolifico, tanto da essere frequentemente schierato come pivot. Cresciuto nei settori giovanili di numerose societ\u00e0 carioca, nel 2005 gioca la propria prima stagione negli adulti con il Petr\u00f3polis. Nelle stagioni successive vince tre titoli statali e un campionato carioca, a cui segue una fugace parentesi nell'Al-Khor, squadra militante nella Qatar Futsal League. Tornato in patria, nel 2009 vince nuovamente con il Petr\u00f3polis sia il campionato statale sia quello carioca, imponendosi nella stagione successiva come capocannoniere di quest'ultima competizione. Nella stagione 2010-11 viene tesserato dall'Atiesse; problemi di tesseramento ne ritardano il debutto al girone di ritorno, conclusosi negativamente con la retrocessione dei quartesi in Serie A2 , nonostante questo ha finito come capocannoniere della squadra. \nLa stagione seguente viene acquistato dal neopromosso Loreto Aprutino con la cui maglia realizza 52 reti in 22 partite di campionato, laureandosi capocannoniere del girone B di Serie A2. Acquistato dal Pescara, Sampaio soffre la stagione opaca dei \"delfini\",ha avuto poche opportunit\u00e0 risultando poco incisivo. Dopo appena una stagione, \u00e8 ceduto all'Orte in Serie A2 con cui sfiora sia la promozione in massima serie (persa ai play-off contro il Sestu), sia il titolo di capocannoniere (preceduto solamente di un gol da Maina del Latina). L'anno seguente il giocatore e la squadra raggiungono entrambi i rispettivi obiettivi: l'Orte domina il girone A di Serie A2 conquistando la Serie A mentre Sampaio vince nuovamente la classifica marcatori, realizzando 61 reti raggiungendo il record di goal in un campionato di Serie A2,club e giocatore hanno avuto anche una splendida final eight di Coppa Italia persa in finale ai calci di rigore,dopo tre giorni pieno di emozioni con bellissime partite giocate Sampaio \u00e8 stato il capocannoniere di Coppa Italia con 7 reti in 3 partite. Le difficolt\u00e0 della societ\u00e0 ortana, costretta a rinunciare alla promozione e ripartire dalla Serie B spingono il giocatore altrove. Accasatosi inizialmente alla Lazio, dopo appena alcuni giorni il giocatore rescinde il contratto, preferendo per ragioni familiari e per alcuni problemi strutturali la proposta del Thiene in Serie A2.\nIl deficitario avvio di campionato della squadra veneta ha reso il giocatore a prendere una decisione inaspettata nonostante le 12 reti realizzate in 9 incontri, Sampaio chiede durante la finestra di trasferimento invernale di essere messo su mercato, quindi per la prima ed unica volta il giocatore ha cambiato squadra in quello periodo, il 10 dicembre 2015 viene ceduto al Policoro nel girone B di Serie A2.Li ritrova il tuo ambiente , una societ\u00e0 in crescita che aveva grandi obiettivi. La squadra ha avuto un grande salto di qualit\u00e0 con il suo ed altri acquisiti importante ma se ferma in semi finale play-off. Lui riesce a segnare 17 reti in 10 partite. Rimane a Policoro per la stagione 2016-2017 ed ancora una volta diventa capocannoniere del girone B di Serie A2 realizzando 48 reti in 21 partite. Problemi economici obbligano la societ\u00e0 a rinunciare il campionato seguente cedendo il titolo per disputare la categoria ad un'altra societ\u00e0. Il giocatore trova l'accordo con l'ambiziosa squadra di Grassano , cosi per la prima volta disputa la serie B con il signor Prestito CMB nella stagione 2017-18, obbiettivi chiari sin dal inizio salire di categoria, missione compiuta tramite i playoff , Sampaio \u00e8 stato decisivo soprattutto nella finale facendo 5 reti in 2 partite con una ottima esibizione che ha culminato con la promozione della squadra in Serie A2. Capocannoniere di serie B con 45 reti in 24 partite. Durante le vacanze \u00e8 stato invitato per giocare un Torneo Internazionale in Giappone insieme ad altri giocatori che militano in campionati di serie A italiano. La squadra che se chiamava Roma selection ha vinto il Torneo futsal kobe Festa 2018, che contava con le squadre : Nagoya Oceans- U25 , FC Barcelona Lessa B,Kansai Futsal League Selection, FK Nikars Riga ed Deu\u00e7ao Kobe. Pure li il bomber si e laureato capocannoniere del torneo con 6 reti in 3 partite.\nLa stagione 2018-19 si e trasferito al futsal Francese con la squadra ambiziosa di Orchies. In francia un campionato stravinto ,18 partite 18 vittorie promozione in D1, fatto mai accaduto fino ad oggi. Sampaio vince la classifica marcatori,realizzando 47 reti , il record di goal in un campionato. Aggiungendo quattro partite della Coppa di Francia dove ha segnato 11 volte il giocatore termina la stagione con numeri eccellenti. 22 partite 58 reti.\nNazionale.\nCon la Nazionale di calcio a 5 del Brasile ha preso parte al Grand Prix de Futsal 2010 nel quale la \"sele\u00e7ao\" \u00e8 stata sconfitta in finale dalla Spagna. Oltre a quella brasiliana, Sampaio possiede anche la cittadinanza portoghese."}
{"id": "5307927", "revid": "110157", "url": "https://it.wikipedia.org/wiki?curid=5307927", "title": "Coppa Italia Dilettanti Friuli-Venezia Giulia 2012-2013", "text": "La fase regionale del Friuli-Venezia Giulia della Coppa Italia Dilettanti 2012-2013 ha previsto la partecipazione di 16 squadre di Eccellenza e delle 32 di Promozione ovvero le squadre di 1\u00ba e 2\u00ba livello regionale (rispettitivamente 6\u00b0 e 7\u00b0 nazionale).\nNon ha partecipato la poich\u00e9 la sua ammessione in sovrannumero al campionato di Eccellenza \u00e8 avvenuta troppo tardi rispetto all'inizio della coppa e la societ\u00e0 non ha potuto preparare la rosa in tempo.\nQuesta \u00e8 stata la prima edizione che la Federcalcio Regionale, tramite il presidente Gianni Toffoletto, ha intitolato il trofeo a Diego Meroi, presidente storico della FIGC del Friuli Venezia Giulia, sotto la cui guida la rappresentativa F.V.G. vinse per ben due volte il titolo nazionale al Torneo delle Regioni con gli Juniores.\nIl trofeo \u00e8 stato vinto dal San Daniele che nella finale di Tarcento ha battuto il Rivignano che a sorpresa aveva sconfitto la favorita Unione Fincantieri Monfalcone in semifinale. I nerazzurri rivignanesi militavano in Promozione e ci furono molte polemiche sul fatto che in caso di vittoria non avrebbero potuto partecipare alla fase nazionale (dal 2007-08 questa fase \u00e8 preclusa alle squadre della \"cadetteria\" regionale). Polemiche che non hanno ovviamente smosso la FIGC regionale ma che hanno portato dalla stagione successiva allo smembramento della coppa in due trofei: il \"Diego Meroi\" riservato alle compagini di Eccellenza Friuli-Venezia Giulia ed il \"Aldo Tortul\" per quelle di Promozione.\nQueste polemiche erano totalmente ingiustificate dato che il San Daniele all'epoca era nella parte sicura della classifica (era fuori sia dalla corsa promozione sia dal rischio retrocessione) cos\u00ec da potersi dedicare alla coppa con serenit\u00e0, mentre il Rivignano era capolista in Promozione ma tallonato dal Chions (che alla fine vinse il campionato) e difficilmente avrebbe affrontato trasferte fuori regione, con annessi rischi di stanchezza ed infortuni, con la formazione titolare.\nSquadre partecipanti.\nEccellenza\nPromozione Girone A\nPromozione Girone B\nOttavi di finale.\n \"Le 16 squadre qualificate sono state abbinate tra loro come di seguito riportato (in casa della squadra che ha ottenuto il miglior \"score\" nella fase a gironi). le squadre che si sono incontrate nel 1\u00ba turno non possono incontrarsi nuovamente fino alle semifinali.\"GARA OT/1: Vincente Girone A \u2013 Vincente Girone D (Fontanafredda-San Daniele)GARA OT/2: Vincente Girone B \u2013 Vincente Girone E (Azzanese-Gemonese)GARA OT/3: Vincente Girone C \u2013 1^ Seconda classificata (E.Brian-Lignano)GARA OT/4: Vincente Girone F \u2013 Vincente Girone M (Pro Fagagna-U.F.Monfalcone)GARA OT/5: Vincente Girone G \u2013 2^ Seconda classificata (Manzanese-Cordenons)GARA OT/6: Vincente Girone H \u2013 3^ Seconda classificata (Rivignano-Tolmezzo)GARA OT/7: Vincente Girone I \u2013 4^ Seconda classificata (Cjarlins Muzane-Torviscosa)GARA OT/8: Vincente Girone L \u2013 Vincente Girone N (ISM Gradisca-San Luigi)Come previsto dal C.U. n. 13 del 16/08/2012, ravvisandosi il caso che due societ\u00e0 si sono gi\u00e0 incontrate nel girone eliminatorio (EDMONDO BRIAN e LIGNANO), gli accoppiamenti degli ottavi di finale sono stati sviluppati con lo scambio di avversarie fra E.Brian e Manzanese."}
{"id": "5307929", "revid": "599013", "url": "https://it.wikipedia.org/wiki?curid=5307929", "title": "Kerstin Garefrekes", "text": "Carriera.\nClub.\nKerstin Garefrekes cresce calcisticamente nelle giovanili del Gr\u00fcn-Wei\u00df Steinbeck, societ\u00e0 dove si tessera dal 1986, per poi passare al DJK Arminia Ibbenb\u00fcren. Nel 1998 viene contattata dall'Heike Rheine, societ\u00e0 che ha intenzione di iscriversi alla neocostituita Frauen-Bundesliga, diventata campionato professionistico e primo livello del campionato tedesco di calcio femminile. Al termine della stagione 1998-1999 la squadra retrocede in 2. Frauen-Bundesliga ma grazie al suo contributo riesce a vincere il torneo e riagguantare la promozione. Garefrekes veste la maglia biancorossa per sette stagioni ottenendo il titolo di capocannoniere della Frauen-Bundesliga al termine del campionato 2003-2004, l'ultimo prima di lasciare la societ\u00e0.\nNel 2004 Garefrekes trova un accordo con il 1. FFC Francoforte, societ\u00e0 alla ricerca di un rinforzo per ritornare ai vertici del campionato dopo che il Turbine Potsdam era riuscito a strappargli il titolo che aveva conquistato per tre stagioni di fila. Alla sua prima stagione in bianconero Garefrekes contribuisce alla riconquista del titolo di campione tedesco alla societ\u00e0, quarto per il Francoforte e primo per la giocatrice, iniziando un ciclo che in 10 stagioni consecutive varranno a lei e al Francoforte 3 titoli di Campione, 4 DFB-Pokal, la Coppa di lega femminile, e 2 UEFA Women's Cup, nelle stagioni 2005-2006 e 2007-2008 dove fa il suo debutto il 13 settembre 2005 nella partita vinta per 4-0 sulle svizzere del LUwin.ch.\nCon la partenza di Nadine Angerer al termine della stagione 2012-2013, Garefrekes eredita la fascia di capitano della squadra.\nNell'estate 2014 viene ceduta con la forma del prestito al Washington Spirit, societ\u00e0 professionistica statunitense iscritta alla National Women's Soccer League. Debutta nel campionato statunitense il 28 giugno 2014, nella partita vinta per 1-0 sullo Houston Dash. Il 25 agosto disputa la sua ultima partita con Washington Spirit. Dopo la parentesi americana torna in organico nel Francoforte che la utilizza nelle partite di qualificazione della UEFA Women's Champions League; suo il gol al 15' inflitto alla nella partita di andata degli ottavi della stagione 2014-2015.\nNazionale.\nKerstin Garefrekes ha debuttato con la nazionale tedesca nel novembre del 2001 nella partita contro ai Paesi Bassi. Due anni dopo, ha vinto il suo primo titolo internazionale, la vittoria ai Mondiali di Calcio femminili negli Stati Uniti. \u00c8 stata una giocatrice importante per la squadra, partendo da titolare in 5 dei 6 incontri delle tedesche ai mondiali e segnando 4 gol. \u00c8 stata proprio lei a segnare il primo e l'ultimo gol delle tedesche in quei mondiali. Nel 2004 vinse la medaglia di bronzo alle Olimpiadi di Atene e nel 2005 vinse gli europei femminili.\nDurante la seconda vittoria consecutiva delle tedesche ai mondiali 2007, Garefrekes cominci\u00f2 da titolare tutti gli incontri disputati dalle tedesche, segnando 2 volte. Poi vinse di nuovo la medaglia di bronzo nel 2008, alle olimpiadi di Pechino, e vinse di nuovo gli europei nel 2009. \u00c8 stata convocata per i mondiali di calcio femminili nel 2011, e alla fine di questo torneo ha deciso di ritirarsi dalle partite internazionali."}
{"id": "5307930", "revid": "693190", "url": "https://it.wikipedia.org/wiki?curid=5307930", "title": "Elegy Written in a Country Churchyard", "text": ""}
{"id": "5307932", "revid": "1543377", "url": "https://it.wikipedia.org/wiki?curid=5307932", "title": "Nuoto ai Giochi della XV Olimpiade - 100 metri stile libero maschili", "text": "La competizione 100 metri stile libero maschili di nuoto dei Giochi della XV Olimpiade si \u00e8 svolta nei giorni 26 e 27 luglio 1952 allo stadio olimpico del nuoto di Helsinki."}
{"id": "5307935", "revid": "767487", "url": "https://it.wikipedia.org/wiki?curid=5307935", "title": "Graveyard", "text": "I Graveyard sono un gruppo musicale hard rock svedese formatosi a G\u00f6teborg nel 2006.\nStoria.\nI Graveyard sono stati fondati nel 2006 da Joakim Nilsson, Rikard Edlund (entrambi gi\u00e0 nei Norrsken), Axel Sj\u00f6berg e Truls M\u00f6rck. Dopo lo scioglimento dei Norrsken avvenuto nel 2000, il chitarrista Magnus Pelander ha formato il gruppo doom metal Witchcraft, mentre Nilsson ed Edlund si sono uniti agli Albatross, un gruppo rock blues che comprendeva anche Sj\u00f6berg alla batteria. I tre inizialmente consideravano gli Albatross come un progetto parallelo, ma dopo cinque anni hanno cominciato a prendere pi\u00f9 seriamente la musica della band e a nutrire insoddisfazione verso la direzione che aveva preso il loro suono. Una volta sciolti gli Albatross, Nilsson ed Edlund decisero che era il momento di tornare alle proprie radici, sia come musicisti che come compositori. Nelle parole di Nilsson: \u201cSono un cantante, ma negli Albatross suonavo solo la chitarra. Rikard suonava la chitarra, ma \u00e8 un bassista. Inoltre volevamo un suono pi\u00f9 diretto e rock.\u201d\nAssieme a Sj\u00f6berg e al chitarrista/cantante Truls M\u00f6rck iniziarono a suonare come Graveyard. Poco dopo la formazione, i Graveyard registrarono un demo di due tracce, suonarono tre concerti e iniziarono a pianificare la registrazione del loro primo album con l'etichetta svedese Transubstans Records. Nel frattempo pubblicarono un demo del loro materiale su MySpace. I brani su MySpace attirarono l'attenzione di Tony Presedo, fondatore della Tee Pee Records. Il primo album omonimo \u00e8 stato registrato da Don Ahlsterberg ed \u00e8 stato pubblicato a inizio 2008. Una volta completate le sessioni di registrazione, Truls M\u00f6rck fu rimpiazzato dal chitarrista Jonatan Ramm. L'album di debutto ricevette recensioni generalmente positive.\nI Graveyard parteciparono all'edizione 2008 del South by Southwest Music Festival. Questo primo concerto negli Stati Uniti dei Graveyard fu menzionato nella rubrica Fricke's Picks della rivista \"Rolling Stone Magazine\". Dopo l'SXSW, i Graveyard parteciparono a un tour con i compagni d'etichetta Witch. Nell'autunno del 2008 andarono in tour con i Witchcraft e i Clutch. Il tour del 2009 li vide accoppiato ai CKY.\nIl 25 marzo 2011 i Graveyard hanno pubblicato il loro secondo album. \"Hisingen Blues\" \u00e8 stato di nuovo prodotto da Don Ahlsterberg ed \u00e8 uscito per Nuclear Blast Records.\nIl 26 ottobre 2012 \u00e8 uscito \"Lights Out\", il terzo album della band. Ancora una volta il produttore \u00e8 Don Ahlsterberg.\nNel 2013 sono andati in tour con il gruppo grunge Soundgarden.\nNell'ottobre del 2014 i Graveyard hanno annunciato che il bassista e cofondatore Rikard Edlund ha abbandonato la band, \"in cerca di altre avventure musicali\".\nNel 2015 viene pubblicato il quarto album \"Innocence &amp; Decadence\".\nIl 23 settembre del 2016 \u00e8 stato comunicato che: \nIl 26 gennaio del 2017 \u00e8 stato annunciato che si son riuniti senza il batterista Axel Sj\u00f6berg.\n\"Peace\", quinto album della carriera della band svedese (primo dopo la reunion), \u00e8 stato pubblicato il 25 maggio 2018 (sempre con la Nuclear Blast), a tre anni dall\u2019ultimo \"Innocence &amp; Decadence\". Per l'occasione, nel mese di marzo dello stesso anno, il gruppo divulga un teaser sulla propria pagina facebook."}
{"id": "5307978", "revid": "729019", "url": "https://it.wikipedia.org/wiki?curid=5307978", "title": "Stazione di Uras-Mogoro", "text": "La stazione di Uras-Mogoro, gi\u00e0 \"stazione di Uras\" \u00e8 una stazione ferroviaria a servizio dei comuni di Uras (in cui la struttura \u00e8 situata) e Mogoro, posta sulla linea Cagliari-Golfo Aranci.\nStoria.\nLa costruzione della ferrovia Cagliari-Golfo Aranci tra gli settanta e ottanta dell'Ottocento, port\u00f2 al passaggio dei binari nella periferia ovest del centro di Uras, per cui fu approntata una stazione. Cos\u00ec il 15 gennaio 1872 i treni transitarono per la prima volta nello scalo, all'epoca identificato col solo nome di Uras, inaugurato insieme al tronco ferroviario tra San Gavino Monreale ed Oristano. La denominazione di Uras-Mogoro venne in seguito data all'impianto nei primi decenni del Novecento; sempre in quell'epoca, pi\u00f9 precisamente nel 1920, si ebbe il passaggio della stazione sotto la gestione delle Ferrovie dello Stato, espletata dal 2001 tramite la controllata RFI.\nStrutture e impianti.\nL'impianto a livello di infrastruttura ferroviaria si compone di due binari (di cui il primo di corsa) a scartamento da 1435 mm, serviti da banchine ed attrezzati per il servizio viaggiatori, situati di fronte al fabbricato viaggiatori. L'accesso ai treni \u00e8 garantito da due banchine, poste in posizione periferica ai binari, una attigua al fabbricato viaggiatori, dotata di pensilina ed al servizio del binario uno1, l'altra in uso per il binario due; le banchine sono inoltre collegate da una passerella sui binari. Dal primo binario si ha inoltre accesso al terzo binario dell'impianto, che termina tronco nell'area dello scalo merci della stazione, situato a nord del fabbricato viaggiatori ed in disuso, comprendente anche un piano caricatore ed un tronchino.\nPer quanto riguarda i fabbricati dell'impianto il principale \u00e8 quello viaggiatori, della tipologia a due piani con tetto a falde in laterizi, pianta rettangolare e 6 luci di apertura sui lati maggiori. A sud dell'edificio, in cui sono ospitati i servizi all'utenza, \u00e8 situata un ulteriore costruzione, a pianta rettangolare e su un singolo piano, ospitante magazzini e locali di servizio, mentre altri fabbricati sono localizzati a nord nello scalo merci. La gestione del traffico ferroviario nella stazione (non presenziata) avviene in remoto a cura del DCO di Cagliari\nMovimento.\nLa stazione \u00e8 collegata dai treni regionali di Trenitalia espletanti relazioni lungo la Dorsale Sarda per conto della Regione Autonoma della Sardegna.\nServizi.\nL'impianto \u00e8 gestito da Rete Ferroviaria Italiana, la quale lo classifica dal punto di vista commerciale in categoria in categoria \"bronze\". Dal punto di vista dell'accessibilit\u00e0 lo scalo \u00e8 fruibile ai portatori di disabilit\u00e0 di tipo motorio.\nI servizi all'utenza sono ospitati nel fabbricato viaggiatori, dotato di una biglietteria automatica e di una sala d'attesa."}
{"id": "5307983", "revid": "287204", "url": "https://it.wikipedia.org/wiki?curid=5307983", "title": "Panagiotis Lagos", "text": ""}
{"id": "5307989", "revid": "1437331", "url": "https://it.wikipedia.org/wiki?curid=5307989", "title": "Swan N'Gapeth", "text": "Biografia.\n\u00c8 figlio di \u00c9ric N'Gapeth, giocatore e allenatore di pallavolo e fratello di Earvin N'Gapeth, anch'egli pallavolista."}
{"id": "5307990", "revid": "287204", "url": "https://it.wikipedia.org/wiki?curid=5307990", "title": "Shades of Sal Salvador", "text": "Shades of Sal Salvador \u00e8 un album di Sal Salvador, pubblicato dalla Bethlehem Records nel giugno del 1957. \nRegistrazioni: sul retrocopertina dell'album originale le date di registrazione (generiche, non specificate di quali brani) riportate sono: ottobre e dicembre 1956 e gennaio 1957, sul catalogo della Bethlehem \u00e8 riportato come data di incisione il luglio 1956, solo il luogo appare comune, New York City."}
{"id": "5307998", "revid": "729019", "url": "https://it.wikipedia.org/wiki?curid=5307998", "title": "Battaglia di Catania", "text": "La battaglia di Catania fu combattuta nel 397 a.C. tra la flotta greca sotto il comando di Leptine, fratello di Dionisio, contro quella cartaginese sotto il comando di Magone II, nei pressi della citt\u00e0 di Catania, in Sicilia; la vittoria permise ai cartaginesi di assediare Siracusa.\nAntefatti.\nDurante la spedizione cartaginese del 406 a.C., in risposta ai continui attacchi dei greci, Dionisio era riuscito a diventare tiranno della citt\u00e0 di Siracusa. Imilcone, comandante dei cartaginesi, e Dionisio, tiranno di Siracusa, si divisero la Sicilia in modo che ai cartaginesi ne rimanessero i tre quinti (405 a.C.). Nel 405 a.C. Dionisio ruppe la tregua, rafforz\u00f2 il proprio esercito e intraprese la conquista della Sicilia, spingendosi fino all'assedio di Mozia (398 a.C.).\nLa risposta dei cartaginesi.\nImilcone, eletto a suffeta dei Cartaginesi, mise insieme un esercito composto probabilmente da 50000 uomini, 400 triremi e 600 navi da trasporto e lo port\u00f2 in Sicilia. La flotta greca comandata da Leptine non riusc\u00ec a fermare l'avanzata punica, riuscendo solo a far affondare 50 trasporti. I Cartaginesi sbarcarono a Panormo, poi procedettero verso Erice che fu occupata per tradimento. Imilcone assal\u00ec Mozia, dove la maggior parte delle guarnigioni comandate da Bitone furono facilmente sopraffatte. Successivamente sollevarono l'assedio di Segesta e Dionisio ripar\u00f2 a Siracusa piuttosto che combattere contro un esercito pi\u00f9 grande. Imilcone torn\u00f2 a Panormo, fortificando i territori cartaginesi, salpando poi per Lipara con 300 navi da guerra e 300 navi da trasporto. Dopo aver raccolto 30 talenti d'argento come tributo a Lipara, Imilcone salp\u00f2 per Capo Peloro e sbarc\u00f2 col suo esercito. L'esercito di stanza a Messina marci\u00f2 da nord per venire a battaglia coi cartaginesi. Imilcone invi\u00f2 a Messina 200 navi con soldati e rematori, visto che era divenuta facile da conquistare e saccheggiare. I greci uscirono dalle fortezze nelle campagne. Imilcone spese un po' di tempo tentando di conquistare le fortezze, ma rinunci\u00f2 al suo intento.\nPreludio.\nImilcone non scelse di costruire una base a Messina, che gli avrebbe dato il controllo della situazione e del porto in cui avrebbe potuto ammassare la sua flotta per intero, e anche intralciare le comunicazioni tra Italia e Sicilia. Egli probabilmente non si fidava di mantenere la citt\u00e0 cos\u00ec lontana da Cartagine. Inoltre, la maggioranza dei greci di Messina si rintan\u00f2 nelle vicinanze di una collina fortificata, prendendo tempo per consentire a Dionisio di prepararsi alla battaglia imminente. L'obiettivo finale di Cartagine era sconfiggere Siracusa, Messina era soltanto un diversivo. Portare un esercito da Cartagine in Sicilia avrebbe richiesto tempo, infatti, dato che non c'era un esercito permanente, i mercenari avrebbero avuto bisogno di tempo per riposare; mentre dividere l'esercito in campo per sorvegliare Messina avrebbe favorito l'azione dirompente di Dionisio. Imilcone, d'altra parte, non avrebbe potuto ignorare le fortezze greche nei dintorni che avrebbero potuto causare disordini. La sua soluzione finale fu semplice e geniale allo stesso tempo, alcuni la chiamano \"approccio indiretto\".\nLa fondazione di Tauromenio.\nImilcone marci\u00f2 verso sud e scelse di fondare una citt\u00e0 sul monte Tauro, dove alcuni sicelioti si erano stabiliti, e la popol\u00f2 con questi abitanti fortificando il luogo e cos\u00ec facendo port\u00f2 a compimento alcuni obiettivi. La citt\u00e0 era abbastanza vicina per individuare i movimenti greci da Messina ma era abbastanza lontana per cadere vittima di un attacco a sorpresa; essa serv\u00ec come base per le future operazioni. Tutti i sicelioti per\u00f2 odiavano Dionisio eccezion fatta per quelli di Assorus, citt\u00e0 nei pressi di Agyrion; essi, infatti, avevano abbandonato i greci e, o si erano uniti a Imilcone o erano andati nelle loro rispettive case, diminuendo le resistenze nei confronti di Dionisio senza che i cartaginesi li combattessero. Epaminonda nel 370 a.C. us\u00f2 la stessa strategia quando ricostru\u00ec Messene e fond\u00f2 Megalopoli nel territorio spartano dopo non essere riuscito a prendere Sparta con la forza, e diminuendo il loro territorio e la manodopera con successo. Imilcone aveva comandato di distaccare gli alleati da Dionisio e allo stesso tempo acquistarne per bloccare le eventuali attivit\u00e0 degli ancora ostili greci di Messene. I cartaginesi ricominciarono a marciare a sud lungo la costa, mentre la flotta punica salpava al loro fianco. Comunque, una forte eruzione dell'Etna rese impraticabile il cammino verso Nasso, cos\u00ec Imilcone dovette rischiare dividendo le sue forze. Mentre il suo esercito marciava cercando di doppiare il monte Etna, Magone salp\u00f2 con la flotta per Catania, quando stava per incontrare l'esercito cartaginese.\nMentre Imilcone stava catturando Messina e costruendo Tauromenio, Dionisio era molto impegnato a potenziare il suo esercito. Liber\u00f2 tutti gli schiavi presenti a Siracusa per equipaggiare 60 navi addizionali, dispose fortezze a Siracusa e Leontini con soldati e vettovaglie e assunse 1000 mercenari dalla Grecia. La sua mossa successiva fu quella di persuadere i mercenari campani a Catania di dirigersi ad Aitna. Quando ricevette la notizia che Imilcone era stato costretto a marciare nell'entroterra a causa dell'eruzione dell'Etna, e la flotta punica stava salpando per Catania, port\u00f2 il suo esercito e la flotta a Catania per sconfiggere in particolare i cartaginesi. L'esercito greco era composto da 30000 uomini e 3000 cavalli, mentre la flotta da 180 navi per la maggior parte quinqueremi.\nSvolgimento.\nLa flotta cartaginese stava salpando a ritmo lento per dare a Imilcone pi\u00f9 tempo per raggiungerla. La flotta cartaginese a questo punto contava 300 triremi e 200 navi da trasporto. Per massimizzare il rendimento della flotta, i cartaginesi armarono con arieti le navi da trasporto, che erano pi\u00f9 lente rispetto alle navi da guerra. La flotta punica arriv\u00f2 a Catania consapevole che senza l'esercito presente, sarebbe stata vulnerabile ai greci quando sarebbero sbarcati di notte. Se la flotta si fosse semplicemente ancorata, sarebbe stata vulnerabile al clima.\nQuando anche i greci arrivarono a Catania, Leptine, l'ammiraglio, schier\u00f2 le sue navi e avanz\u00f2 verso i cartaginesi. Sebbene la flotta greca fosse in inferiorit\u00e0 numerica, le sue navi erano pi\u00f9 larghe e pesanti, e trasportavano pi\u00f9 soldati e proiettili. Dionisio, pianificando di utilizzare a pieno regime le navi pesanti, aveva ordinato a Leptine di mettere le sue navi in ordine chiuso quando avrebbe ingaggiato battaglia coi cartaginesi. Vedendo i greci distribuirsi in azione, Magone comand\u00f2 alla sua flotta di formare una linea di battaglia.\nLeptine selezion\u00f2 30 tra le sue migliori e caric\u00f2, con queste in testa, la linea cartaginese, mentre il resto della flotta avrebbe cercato di opporre resistenza e non far passare i nemici. All'inizio Leptine port\u00f2 tutte le sue navi con lui in una improvvisa sortita, affondando molte navi puniche in una selvaggia mischia. I cartaginesi iniziarono a sfruttare il loro vantaggio numerico, agganciando le navi greche e rendendole ingovernabili, per poi salire a bordo iniziando la mischia. La battaglia cambi\u00f2 piega per Leptine, lasciato senza nessun rinforzo; dovette, quindi, rompere la linea di combattimento e fuggire coi sopravvissuti del suo contingente, lasciando la flotta greca priva di un comandante.\nDato che il resto della flotta greca giunse in battaglia in disordine, i cartaginesi, ordinati e pronti, li incalzarono in massa. Ne deriv\u00f2 una feroce battaglia, con navi che si lanciavano proiettili, con manovre di arieti tra i contendenti e agganci fra queste per combattimenti sul ponte. I greci furono alla fine sopraffatti, le navi pesanti non ebbero l'effetto sperato perch\u00e9 la flotta si mosse in modo confuso e disordinato. I cartaginesi inviarono alcune navi per catturare i marinai greci in mare. Oltre 20000 tra marinai e rematori e 100 navi restarono sul campo, tra morti e prigionieri, senza che le navi sopravvissute si fermassero per soccorrerli.\nConseguenze.\nLa sconfitta dei greci mise Dionisio in serie difficolt\u00e0. Con la flotta sconfitta, Magone aveva guadagnato la possibilit\u00e0 di assediare Siracusa, ripetendo l'impresa che aveva compiuto a Messina. D'altra parte, se Dionisio avesse potuto attaccare e sconfiggere l'esercito di Imilcone, Magone sarebbe stato costretto a ripiegare in una base sicura. Comunque, Dionisio prese in considerazione la possibilit\u00e0 di disordini politici a Siracusa mentre decideva la sua strategia. L'esercito greco si oppose ad affrontare un assedio, e, all'inizio, Dionisio pens\u00f2 di cacciare l'esercito cartaginese e di confrontarsi con le spade di Imilcone. I suoi consiglieri misero in evidenza la minaccia di Magone e della sua flotta che avrebbe potuto catturare Siracusa; Dionisio decise allora di rompere gli indugi: lasci\u00f2 il campo e si diresse a sud, verso Siracusa. Non ci volle molto, che i cartaginesi giunsero alle porte della citt\u00e0 che posero in assedio nell'anno 397 a.C."}
{"id": "5308008", "revid": "125808060", "url": "https://it.wikipedia.org/wiki?curid=5308008", "title": "Pontasserchio", "text": "Pontasserchio (gi\u00e0 \"Ponte a Serchio\") \u00e8 una frazione del comune italiano di San Giuliano Terme, nella provincia di Pisa, in Toscana.\nStoria.\nIl territorio di Pontasserchio fu luogo di una battaglia tra Firenze e Lucca contro Pisa nel 1256, che si concluse con la sconfitta pisana e la perdita da parte della citt\u00e0 marinara di vari possedimenti, tra cui la rocca di Motrone a Marina di Pietrasanta. Nel 1262, tuttavia, i pisani riconquistarono Pontasserchio in virt\u00f9 del potere ghibellino che aveva maggiore forza in quel periodo, anche se nel 1266, alla morte del re Manfredi, i guelfi di Lucca riuscirono a riprendersi Pontasserchio. Al centro di numerose battaglie tra XIII e XIV secolo, il borgo fu distrutto con l'abbattimento delle mura da parte di Pisa nel 1315 e nello stesso anno fu demolito anche il ponte sul Serchio da cui prendeva il nome:. Comunque nel 1315, come riporta Repetti, fu abbattuto il castello e non le mura. Perch\u00e9 in cosa consistesse il borgo \u00e8 piuttosto nebuloso e comunque non sarebbe potuto essere cinto da mura. Sul tema del castello, della sua natura, funzione e collocazione sarebbe invece necessario riportare la disputa in corso tra gli storici che sostengono ipotesi discordanti. C'\u00e8 chi sostiene che del castello facesse parte la torre di Poggio Rosaiolo, quella che oggi chiamiamo la Torre d'Avane (ipotesi sostenuta anche da Ceccarelli-Lemut) e chi invece lo colloca nei dintorni dell'attuale chiesa di Pontasserchio (Redi). Un primo progetto di ricostruzione del ponte sar\u00e0 redatto solamente nel 1837 dall'ingegnere pisano Ferdinando Piazzini.\nIn epoca medievale, il borgo di Pontasserchio contava due chiese sedi di parrocchia: San Michele e San Filippo, entrambe sostituite successivamente da un unico edificio parrocchiale. Nel 1833 la frazione contava 979 abitanti.\nDurante la seconda guerra mondiale, Pontasserchio sub\u00ec una pesante occupazione da parte delle truppe tedesche a causa della presenza nella zona di varie bande partigiane. Addirittura il parroco del paese, don Otello Guerrazzi, annotava che \u00abNon possiamo suonare pi\u00f9 le campane, perch\u00e9 i tocchetti non abbiano ad essere interpretati come particolare intesa con i partigiani. Viviamo sotto questi incubi terribili giorno e notte\u00bb.\nLa frazione oggi ha superato i abitanti e forma un'unica area urbana con le frazioni di Pappiana e San Martino a Ulmiano di circa abitanti.\nMonumenti e luoghi d'interesse.\nVilla Mazzarosa Prini Aulla.\nL'attuale parco della Pace \"Tiziano Terzani\" \u00e8 ci\u00f2 che reste dell'imponente tenuta della villa della famiglia pisana Mazzarosa Prini Aulla, realizzata nella seconda met\u00e0 del settecento.\nFu purtroppo bombardata durante la seconda guerra mondiale restando in piedi solo il corpo pi\u00f9 a est. Il complesso rimase abbandonato fino agli anni 80, quando parte della propriet\u00e0 venne acquistata dal comune di San Giuliano Terme per il passaggio della strada provinciale 30 del Lungomonte e per aprire il giardino della villa come parco pubblico.\nFanno parte del parco la fattoria (su cui \u00e8 presente una interessante meridiana), la cappella, i due gazebi a pianta esagonale e le due limonaie. Sono inoltre presenti nel parco alcune sculture funerarie. I resti della villa giacciono sotto la collinetta al centro del parco e rimane sporgente solo un arco, apertura delle cantine.\nIl parco della pace \u00e8 stato usato in passato per il cinema all'aperto mentre tutto il perimetro della villa viene oggi usato tutti gli anni per l\"'Agrifiera\", antica fiera del bestiame che richiama visitatori da tutta la provincia.\nSociet\u00e0.\nIstituzioni, enti e associazioni.\nLa Pubblica Assistenza Societ\u00e0 Riunite in Pisa \u00e8 presente con una sezione della sua associazione, fornendo numerosi servizi alla cittadinanza.\nLa Croce Rossa Italiana (comitato locale di Pontasserchio) \u00e8 presente con una sezione di soccorso e risponde alle richieste sanitarie dei cittadini\nCultura.\nIstruzione.\nScuole.\nIl paese ospita la sede dell'Istituto scolastico comprensivo \"Livia Gereschi\" fra i pi\u00f9 grandi della provincia, con uffici nella scuola media \"Enrico Fermi\" di Pontasserchio. L'istituto comprende i plessi di Pappiana, Metato, Orzignano, Madonna dell'Acqua, San Martino a Ulmiano, Molina di Quosa, Pugnano, Colognole, Sant'Andrea in Pescaiola. Nel paese sono presenti scuola dell'infanzia, scuola primaria e scuola secondaria di primo grado.\nTeatro.\nA Pontasserchio si trova il principale teatro comunale il Teatro Rossini, sito in piazza Togliatti. Per anni \u00e8 stato anche la sede della gloriosa Filarmonica Rossini, banda che ha partecipato ai pi\u00f9 importanti eventi del paese e della provincia, ora confluita nella nuova banda comunale. \u00c8 presente la compagnia locale \"Teatranti per diletto\" guidata dal regista Alessandro Giannerini e annovera attrici del teatro popolare come Marisa Vannini e Sonia Santoni. La compagnia si caratterizza per portare in scena le cosiddette commedie dell'equivoco.\nCucina.\nPontasserchio \u00e8 nota per un tipico dolce di pasta frolla, la torta co' bischeri. La ricetta quasi segreta delle massaie del paese \u00e8 composta da cioccolata fondente, riso molto cotto e bollente dove scioglie la cioccolata, pinoli di San Rossore, candido, uva passa. Il \"solo\" formato dal \"pastone\" come si dice in gergo viene adagiato nella teglia per contenere poi la cioccolata con tutti gli ingredienti. I bischeri sono le punte che vengono tagliate dal pastone e che circondano la circonferenza della torta.\nEventi.\nNel periodo di fine aprile, nell'ampio parco della Pace viene organizzata l\"'Agrifiera\", l'antica fiera del bestiame nata nel 1889 al cui interno il 28 aprile veniva e viene tuttora festeggiato il Santissimo Crocifisso patrono del paese ed \u00e8 anche manifestazione per pubblicizzare il mucco pisano; consacrata col nome attuale nel 1909 quando venne ampliata a tutta la zootecnia. \u00c8 famosa anche per il settore florovivaistico. L'Agrifiera \u00e8 ormai diventata un importante evento che attrae molti visitatori dalla provincia e oltre, con oltre persone nell'edizione 2009.\nGli altri eventi organizzati nella frazione sono:\nGeografia antropica.\nPontasserchio confina con le frazioni di Orzignano, Sant'Andrea in Pescaiola, Pappiana e San Martino a Ulmiano, formando con queste ultime due un'unica area urbana di oltre abitanti sulla sponda sinistra del fiume Serchio.\nIl centro abitato di Pontasserchio \u00e8 suddiviso in quattro rioni: \"Borgata\", il centro storico, \"Strada\", la zona commerciale, \"Vecchializia\", secondo nucleo storico, e \"Limiti\", zona residenziale.\nSport.\nLa societ\u00e0 calcistica della frazione, l'Unione Sportiva Pontasserchio, fu molto attiva negli anni quaranta disputando alcuni campionati di Prima Divisione e un campionato di serie C nel 1946-1947.\nOra \u00e8 presente l'ASD Pontasserchio, le cui attivit\u00e0 calcistiche sono svolte nel centro sportivo \"Don Valerio Cei\" nel rione Limiti e militante in Terza Categoria.\nL'Associazione \"Podistica Rossini\" \u00e8 presente alle migliori corse in Italia e all'estero.\nAlla periferia di Pontasserchio, a Pappiana, \u00e8 presente da anni la squadra di calcio che milita in seconda categoria."}
{"id": "5308012", "revid": "584834", "url": "https://it.wikipedia.org/wiki?curid=5308012", "title": "Selza di Cittavecchia", "text": ""}
{"id": "5308014", "revid": "584834", "url": "https://it.wikipedia.org/wiki?curid=5308014", "title": "Sfirze", "text": ""}
{"id": "5308016", "revid": "584834", "url": "https://it.wikipedia.org/wiki?curid=5308016", "title": "Verbagno", "text": ""}
