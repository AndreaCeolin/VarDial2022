{"id": "5466484", "revid": "1318658", "url": "https://it.wikipedia.org/wiki?curid=5466484", "title": "Simone Leonardi", "text": "Biografia.\nNato a Roma, inizia i suoi studi di recitazione frequentando i laboratori teatrali \u201cVelia Cecchini\u201d tenuti dal regista Giovanni Nardoni. Perfeziona la sua formazione come attore tramite l'approfondimento sul metodo realista con John Strasberg e sul repertorio shakespeariano in Gran Bretagna presso la compagnia Charioteer Theatre. Si dedica inoltre allo studio del canto con diversi maestri\u00a0\u2013 in particolare Jana Mrazova e Anna Maria Di Marco\u00a0\u2013 e della tap-dance e repertorio musical con Ann Amendolagine. Studia scrittura creativa all'Universit\u00e0 la Sapienza di Roma con Vincenzo Cerami.\nCarriera.\nNei primi anni del 2000 per il teatro di prosa prende parte a diverse produzioni dello stesso Nardoni, quali \"Teleny\", \"Odissea\" e \"Iliade\". Successivamente si dedica principalmente al teatro musicale, in \"Full Monty\", per la regia di Gigi Proietti, \"Lady Day\" accanto ad Amii Stewart e \"My Fair Lady\" con Corrado Tedeschi e Gian Fabio Bosco, per la regia di Massimo Romeo Piparo.\nSotto la direzione di Gino Landi veste i panni del nipotino di Geronimo Stilton in \"Geronimo Stilton Supershow\" e quelli di Caderousse ne \"Il Conte di Montecristo\".\nNel 2006 interpreta Mr. Jefferson in \"Rent\" di Jonathan Larson, prodotto da Pavarotti International e successivamente torna a essere diretto da Piparo nel ruolo di Dexter Haven in \"Alta societ\u00e0\", accanto a Vanessa Incontrada, Cristian Ruiz e Francesca Taverni.\nDal 2009 al 2011, per oltre 500 repliche, \u00e8 interprete del ruolo di Din Don ne \"La bella e la bestia\", prodotto da Stage Entertainment, primo esempio di resident show in Italia.\nNel 2011 arriva il ruolo di Bernadette in \"Priscilla, la regina del deserto - Il musical\", trasposizione teatrale del film del 1994 in cui il medesimo ruolo \u00e8 impersonato da Terence Stamp. Grazie a questa interpretazione il 10 novembre 2012 riceve il Premio Nazionale Sandro Massimini. Sempre per questo ruolo vince il Musical Award (edizione 2013) come miglior attore protagonista, accanto a Loretta Goggi, miglior attrice protagonista.\nNel 2014, per la produzione \"Battuage\", entra a far parte della compagnia teatrale Vucciria Teatro, che con lo spettacolo d'esordio \"Io, mai niente con nessuno avevo fatto\" ha vinto il Roma Fringe Festival 2013 e il San Diego International Fringe Festival 2014.\nL'estate del 2014 lo vede protagonista maschile del musical \"Sunset Boulevard\", accanto a Donatella Pandimiglio, in prima nazionale al Festival di Todi.\nNel 2015 \u00e8 nuovamente impegnato in un musical targato Disney, \"Newsies\", nel ruolo di Joseph Pulitzer.\nIl 2016 vede due suoi debutti: il primo in una serie tv, \"L'ispettore Coliandro\", interpretando il ruolo di Ursula nel terzo episodio della quinta stagione, dal titolo \"Salsa e Merengue\"; il secondo al cinema nel film \"Al posto tuo\", per la regia di Max Croci.\nTorna inoltre ad essere diretto da Federico Bellone come tenente Schrank nel musical \"West Side Story\", riproposto in Italia dopo un'assenza di 20 anni.\nIn parallelo alla carriera di attore, porta avanti la sua attivit\u00e0 come doppiatore per la tv di film, serial, documentari e cartoni animati.\nSi occupa inoltre di adattamenti di musical in italiano, come \"The Last Five Years\" di Jason Robert Brown.\nLe competenze acquisite nel corso degli anni lo portano a cimentarsi con il lavoro di regia di diversi spettacoli, alcuni dei quali \u00e8 anche autore, come \"Amore e musical\" e \"La strada per il Paradiso\", in scena al Teatro dell'Opera di Sanremo, e \"R&amp;G: tutto questo \u00e8 gi\u00e0 successo\", spettacolo itinerante a Villa Lais con il patrocinio del Comune di Roma, fino all'incarico di regista associato nel 2014 per la versione italiana del musical \"Dirty Dancing\", basata sull'omonima produzione inglese. Nel 2016 \u00e8 regista dello spettacolo \"Il covo dei ladri\", adattamento in italiano di \"Den of thieves\" di Stephen Adly Guirgis, occupandosi anche della traduzione insieme a Claudio Arresta.\nNel 2017 debutta come autore a Londra, presso l'Etcetera Theatre, con \"To Be Or Not to be Scarlett O'Hara\", atto unico in cui si immagina di incontrare Vivien Leigh e Laurence Olivier dopo la cena di Natale del 1938, durante la quale alla famosa attrice \u00e8 stato annunciato che avrebbe interpretato il ruolo eterno della protagonista di \"Via col vento\", osservando come affrontano il cambiamento che questa notizia produce nella coppia .\nLa sua esperienza londinese continua con il ruolo di John Robinson nel nuovo musical \"Free Solo\", presentato in anteprima durante la rassegna Camden Fringe presso il Hen and Chickens Theatre e finalista al BEAM 2018.\nIl 2018 lo vede nuovamente protagonista nel paese natio, sia come regista associato della versione italiana (la prima non in lingua inglese) di \"Potted Potter - L\u2019esperienza potteriana non autorizzata - una parodia di Dan e Jeff\", sia come attore, ricoprendo il ruolo di Henri Baurel nella prima italiana di \"An American in Paris\" e Mr. Banks nel musical \"Mary Poppins\".\nNel 2019 il suo impegno teatrale lo vede interpretare il giudice Turpin nella versione con la regia di Claudio Insegno di '. Torna inoltre a ricoprire il ruolo di Bernadette nel nuovo tuor di \"Priscilla, la regina del deserto - Il musical\", dopo la prematura scomparsa di \"Manuel Frattini'.\nIl 2020 e 2021 vedono arricchirsi la sua attivit\u00e0 come doppiatore, prendendo parte a film tratti da opere teatrali, come \"Cats\" e \"The boys in the band\" ed entrando nel mondo Marvel con il film \"Eternals\", dando la voce a Phastos e con il film \"\", dando la voce a Curt Connors/Lizard di Rhys Ifans subentrando Pino Insegno, che l'aveva doppiato in \"The Amazing Spider-Man\"."}
{"id": "5466485", "revid": "767487", "url": "https://it.wikipedia.org/wiki?curid=5466485", "title": "Octavia Hill", "text": " Fu una riformatrice sociale, che si preoccup\u00f2 soprattutto di migliorare le condizioni di vita degli abitanti delle citt\u00e0, in particolare di Londra, durante la seconda met\u00e0 del XIX secolo; fu inoltre una dei fondatori del National Trust for Places of Historic Interest or Natural Beauty.\nBiografia.\nPrimi anni.\nNata a Wisbech, nel Cambridgeshire, era una delle cinque figlie di James Hill e della sua terza moglie Caroline Southwood Smith; il padre aveva altri figli dai precedenti matrimoni. L'impegno nelle riforme sociali era gi\u00e0 dimostrato da suo nonno materno, Thomas Southwood Smith, che si occup\u00f2 del sistema sanitario, da suo padre, il quale si interess\u00f2 di riforme penali, e anche da sua madre, che dirigeva una scuola per l'infanzia basata sui principi di Pestalozzi.\nI genitori di Octavia si separarono dopo che suo padre ebbe un collasso nervoso dovuto al fallimento delle sue attivit\u00e0 bancarie; James Hill mor\u00ec lasciando poco alla famiglia, che tirava avanti anche grazie all'aiuto del nonno materno, e conseguentemente Octavia prese in antipatia tutte le forme di lusso e ostentazione e, per il resto della sua vita, avrebbe vissuto piuttosto frugalmente (ad esempio mangiando cibi sconditi e viaggiando sempre in terza classe o a piedi).\nCaroline si spost\u00f2 con le figlie prima a Finchley, e poi a Londra; nel 1851, all'et\u00e0 di 14 anni, Octavia venne mandata a lavorare presso la \"Ladies' Co-operative Guild\", una cooperativa di stampo socialista cristiano gestita dalla sua stessa madre. A Octavia venne affidato il compito di insegnare alle ragazzine pi\u00f9 giovani come realizzare bambole nel negozio della cooperativa. Fu in tale contesto che Hill fece la conoscenza di John Ruskin, Charles Kingsley e Frederick Maurice, abbandonando anche, sotto l'influenza di quest'ultimo, la propria fede unitariana.\nAttivismo sociale.\nHill cominci\u00f2 a lavorare come copista dopo aver studiato arte con Ruskin, e nel 1856 cominci\u00f2 ad impegnarsi nell'attivismo sociale allorch\u00e9 Maurice la nomin\u00f2 segretaria per i corsi femminili al \"Working Men's College\". Nel 1861 avvi\u00f2, con due delle sue sorelle, una piccola scuola femminile, lasciandone poi la direzione nel 1866.\nIn questo periodo si avvicin\u00f2 a Sophia Jex-Blake e a Barbara Bodichon; verso il 1866, aiut\u00f2 quest'ultima a organizzare la campagna per l'ottenimento del suffragio femminile in Inghilterra, oltre a farsi coinvolgere in diverse altre campagne per i diritti delle donne. Tuttavia, per quanto impegnata in tale campo, Hill era convinta che il suffragio femminile, ossia l'ottenimento del potere politico, avrebbe minato il ruolo delle donne nell'ambito dei lavori sociali.\nAiuto verso i poveri.\nDai suoi primi anni a Londra, Hill era rimasta colpita dalla situazione dei poveri che abitavano nella citt\u00e0; cos\u00ec, nel 1864, acquist\u00f2 con l'aiuto di Ruskin tre case in Nottingham Place, un poverissimo quartiere della citt\u00e0 da affittare a famiglie disagiate. Hill tuttavia non amava il modo in cui normalmente veniva gestito questo tipo di attivit\u00e0, ossia limitandosi ad una fredda ed impersonale riscossione dell'affitto da parte del proprietario; di conseguenza, si recava personalmente a riscuotere gli affitti per prendere confidenza con gli affittuari, premiandoli se pagavano entro il tempo stabilito, aiutandoli cercando lavoro o apprendistato per i loro figli e assicurandosi di proporre contratti onesti. I morosi venivano sfrattati dopo un primo richiamo, dato che Hill era convinta che l'insolvenza ingiustificata producesse \"male cumulativo sull'insolvente, e un cattivo esempio, troppo prontamente seguito dagli altri\".\nDue anni dopo acquist\u00f2 altre sei abitazioni, e riusc\u00ec a far adottare il suo modello di gestione degli affitti ad altri proprietari, promettendo loro il 5% dei guadagni sull'investimento; con lo svilupparsi dell'attivit\u00e0, Hill istitu\u00ec la \"Society of Women Housing Managers\", avviando corsi di formazione per giungere al diploma presso la \"National Association of Housing Managers\". Hill incoraggiava inoltre le famiglie a pulire loro stesse i vicoli e le scale adiacenti alle loro abitazioni, e gli affittuari disoccupati venivano assunti per svolgere i lavori di manutenzione. Nel 1884, riusc\u00ec addirittura a farsi assegnare dagli \"Ecclesiastical Commissioners\" la gestione delle loro strutture in affitto a Southwark e Deptford e pi\u00f9 avanti Lambeth, Westminster e Walworth. La sua opera and\u00f2 espandendosi tanto che, alla fine, controllava dalle 4000 alle 6000 abitazioni.\nNel 1869 Octavia Hill fond\u00f2 la \"Charity Organization Society\" (COS) e cominci\u00f2 a lavorare anche nel settore delle organizzazioni di beneficenza; tuttavia, ella riteneva che i poveri fossero distinti in meritevoli e non meritevoli (una distinzione che applicava esaminando i singoli casi), e che solo ai meritevoli dovessero essere devoluti i proventi della beneficenza. Era quindi contraria ad atti indiscriminati e sentimentali come l'elemosina in strada o i sostegni dell'Esercito della Salvezza, e in proposito scrisse: \"Sono assai sbalordita quando penso a quello che la nostra impaziente elemosina sta facendo ai poveri di Londra. Uomini che dovrebbero alzare la testa come rispettabili padri di famiglia, imparano a cantare come accattoni nelle strade, tutto perch\u00e9 gli diamo dei penny\" e anche \"Dove un uomo rifiuta ripetutamente di sforzarsi, l'aiuto esterno \u00e8 peggio che inutile\". Per gli stessi motivi era critica anche verso le pensioni di anzianit\u00e0. Le attivit\u00e0 della COS si ampliarono di anno in anno, fino a che fu in grado di organizzare grandi campagne per riforme sanitarie e, nel 1886, di istituire l'\"Invalid Children's Aid Association\".\nNel 1887, Hill accett\u00f2 di entrare a far parte del comitato esecutivo del neonato \"Women's University Settlement\"; inizialmente era dubbiosa riguardo all'accettabilit\u00e0 morale di un gruppo di donne che, lasciata la famiglia, andavano a vivere insieme, tuttavia cambi\u00f2 presto idea quando si rese conto che ci\u00f2 portava donne rispettabili del ceto medio a entrare in quartieri poveri dove altrimenti non sarebbero mai andate, e che ci\u00f2 poteva tradursi in opportunit\u00e0 di svolgere lavori di pubblica utilit\u00e0 e nello stabilire una relazione fra ricchi e poveri, una cosa che Hill considerava base fondante per il lavoro sociale.\nIl National Trust.\nAltra parte fondamentale dell'opera di Octavia Hill fu quella della salvaguardia degli spazi aperti. L'interesse nacque con l'intento di fornire luoghi ricreativi all'aperto alle persone povere; dopo che, negli anni 1870, non era riuscita a salvare gli Swiss Cottage Fields dagli imprenditori edili, nel 1887 Octavia stabil\u00ec con sua sorella Miranda la Kyrle Society, con la quale cercava di creare spazi verdi nel centro della citt\u00e0 per migliorare l'ambiente urbano; si adoper\u00f2 inoltre perch\u00e9 i parchi-giochi rimanessero aperti anche in orario extrascolastico. Nel 1884 form\u00f2 un comitato per raccogliere la somma, enorme per l'epoca, di 70.000 sterline con cui comprare i campi di Parliament Hill; riusc\u00ec ad acquistarli nel 1889, incorporandoli nel vasto spazio aperto di Hampstead Heath. Nel 1895, insieme a Robert Hunter e Hardwick Rawnsley, fond\u00f2 il \"National Trust for Places of Historic Interest or Natural Beauty\", che ha lo scopo di preservare i paesaggi naturali britannici.\nUltimi anni.\nOctavia Hill rimase socialmente attiva fino quasi alla morte; tra il 1905 e il 1908 oper\u00f2 nella \"Royal Commission on the Poor Laws and Relief of Distress\", ma nello svolgere tale ruolo rimaneva frenata dalla sua convinzione che gli aiuti ai bisognosi non dovessero essere dati indiscriminatamente, cosa che avrebbe scoraggiato la classe lavoratrice dall'impegnarsi per guadagnarsi il pane (un'idea che si estendeva perfino ai pasti scolastici gratuiti). \nRimasta sempre nubile (nel 1877 ebbe un breve fidanzamento con un collega, Edward Bond, ma lo ruppe poich\u00e9 questi non si decideva a risolvere l'opposizione della propria madre al matrimonio), Octavia Hill mor\u00ec nella sua casa di Marylebone il 13 agosto del 1912; dopo le esequie celebrate nella cattedrale di Southwark, venne sepolta a Crockham Hill, nel Kent."}
{"id": "5466486", "revid": "110157", "url": "https://it.wikipedia.org/wiki?curid=5466486", "title": "Campionati svedesi di sci alpino 2015", "text": "I Campionati svedesi di sci alpino 2015 si sono svolti a \u00c5re e a Sundsvall dal 23 al 28 marzo. Il programma ha incluso gare di discesa libera, supergigante, slalom gigante e slalom speciale, tutte sia maschili sia femminili.\nTrattandosi di competizioni valide anche ai fini del punteggio FIS, vi hanno partecipato anche sciatori di altre federazioni, senza che questo consentisse loro di concorrere al titolo nazionale svedese. \nRisultati.\nUomini.\nDiscesa libera.\nData: 25 marzo\nLocalit\u00e0: \u00c5re\nOre: \nPista: \nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: \nSupergigante.\nData: 26 marzo\nLocalit\u00e0: \u00c5re\nOre: \nPista: \nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: Jonas Kensen\nSlalom gigante.\nData: 27 marzo\nLocalit\u00e0: Sundsvall\n1\u00aa manche:\nOre: 9.00 (UTC+1)\nPista: \nPartenza: 323\u00a0m\u00a0s.l.m.\nArrivo: 71\u00a0m\u00a0s.l.m.\nDislivello: 252\u00a0m\nTracciatore: Charlie Reunanen\n2\u00aa manche:\nOre: 12.15 (UTC+1)\nPista: \nPartenza: 323\u00a0m\u00a0s.l.m.\nArrivo: 71\u00a0m\u00a0s.l.m.\nDislivello: 252\u00a0m\nTracciatore: Charlie Reunanen\nSlalom speciale.\nData: 28 marzo\nLocalit\u00e0: Sundsvall\n1\u00aa manche:\nOre: 9.45 (UTC+1)\nPista: \nPartenza: 247\u00a0m\u00a0s.l.m.\nArrivo: 105\u00a0m\u00a0s.l.m.\nDislivello: 142\u00a0m\nTracciatore: Magnus Andersson\n2\u00aa manche:\nOre: 13.15 (UTC+1)\nPista: \nPartenza: 247\u00a0m\u00a0s.l.m.\nArrivo: 105\u00a0m\u00a0s.l.m.\nDislivello: 142\u00a0m\nTracciatore: Anders Andersson\nDonne.\nDiscesa libera.\nData: 25 marzo\nLocalit\u00e0: \u00c5re\nOre: \nPista: \nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: \nSupergigante.\nData: 26 marzo\nLocalit\u00e0: \u00c5re\nOre: \nPista: \nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: Jonas Kensen\nSlalom gigante.\nData: 27 marzo\nLocalit\u00e0: Sundsvall\n1\u00aa manche:\nOre: 9.00 (UTC+1)\nPista: \nPartenza: 323\u00a0m\u00a0s.l.m.\nArrivo: 71\u00a0m\u00a0s.l.m.\nDislivello: 252\u00a0m\nTracciatore: Charlie Reunanen\n2\u00aa manche:\nOre: 12.15 (UTC+1)\nPista: \nPartenza: 323\u00a0m\u00a0s.l.m.\nArrivo: 71\u00a0m\u00a0s.l.m.\nDislivello: 252\u00a0m\nTracciatore: Charlie Reunanen\nSlalom speciale.\nData: 28 marzo\nLocalit\u00e0: Sundsvall\n1\u00aa manche:\nOre: 9.45 (UTC+1)\nPista: \nPartenza: 247\u00a0m\u00a0s.l.m.\nArrivo: 105\u00a0m\u00a0s.l.m.\nDislivello: 142\u00a0m\nTracciatore: Kristina Hultin\n2\u00aa manche:\nOre: 13.15 (UTC+1)\nPista: \nPartenza: 247\u00a0m\u00a0s.l.m.\nArrivo: 105\u00a0m\u00a0s.l.m.\nDislivello: 142\u00a0m\nTracciatore: Matte Eriksson"}
{"id": "5466487", "revid": "767487", "url": "https://it.wikipedia.org/wiki?curid=5466487", "title": "L'erba delle notti", "text": "L'erba delle notti (\"L'Herbe des nuits\") \u00e8 un romanzo dello scrittore francese Patrick Modiano, Nobel per la letteratura 2014, pubblicato nella sua prima edizione nel 2012 dalla casa editrice parigina Gallimard e successivamente tradotto da Einaudi nel 2014.\nCoerentemente con la poetica della memoria che Modiano sviluppa in tutta la sua narrativa, l'argomento \u00e8 il tentativo di recuperare fatti e eventi del passato, alla ricerca di qualcosa e di qualcuno perduto nel tempo, nel corso di un andirivieni per le vie di Parigi descritte meticolosamente, quartiere per quartiere.\nTrama.\nIl romanzo ruota attorno al tentativo della voce narrante, Jean, scrittore solitario, di ricostruire la scomparsa vent'anni prima di una giovane donna da lui frequentata, Dannie. Jean riprende in mano un taccuino pieno di appunti che risalgono a quel tempo: nomi, numeri di telefono, riferimenti a eventi appuntamenti e nomi di strade. In quegli anni in cui egli viveva a Montparnasse, ricopiava sul quaderno centinaia di annunci presi da giornali e anche brevi testi; oltre a Dannie, giovane dalle molteplici identit\u00e0 di cui Jean \u00e8 invaghito che abita nell'Unic Hotel, dagli appunti emerge una serie di personaggi equivoci (G\u00e9rard Marciano, Paul Chastagnier, Aghamouri, Duwelz, Georges) che frequentano locali come \"66\" vicino ai giardini di Luxembourg.\nJean legge il proprio diario come fosse la vita di un altro, ricostruendo poco per volta una Parigi anni sessanta, triste e malinconica: il passato \u00e8 avvolto da una nebbia che non \u00e8 possibile dipanare. Man mano che la storia affiora alla memoria, Jean rammenta quanto fosse innamorato di Dannie, gli ambienti ambigui che frequentava insieme a lei, gli uomini ai quali era legata e l'inchiesta della polizia dopo la scomparsa della donna.\nLa verit\u00e0 \u00e8 un \"puzzle\" destinato a rimanere incompleto. La scrittura di Modiano, fatta di frasi brevi, sinuose, imbastisce un'atmosfera onirica, sottilmente ambigua, in cui passato e presente, ricordo e sogno, si confondono. Lo stesso Jean sembra rassegnato a non incontrare una soluzione alla propria ricerca."}
{"id": "5466488", "revid": "73843", "url": "https://it.wikipedia.org/wiki?curid=5466488", "title": "Periodo Knighton Heath", "text": "Periodo Knighton Heath \u00e8 il nome dato da Colin Burgess ad una fase dell'et\u00e0 del Bronzo in Gran Bretagna che segue il periodo Bedd Branwen e che \u00e8 compreso tra il 1400 a.C. al 1200 a.C. \u00c8 seguito dal Periodo Penard.\nSegna la fine della ricca cultura del Wessex e si ha l'uso sempre pi\u00f9 ampio della ceramica della cultura di Deverel-Rimbury. La cremazione rimase il rito di sepoltura dominante. La metallurgia mostra chiare influenze provenienti dall'Europa continentale."}
{"id": "5466489", "revid": "599013", "url": "https://it.wikipedia.org/wiki?curid=5466489", "title": "Dominic Perna", "text": "Carriera.\nClub.\nPerna inizi\u00f2 la sua carriera in Canada, militando nelle leghe giovanili QMAAA (Montr\u00e9al-Bourassa Canadien) e QMJHL (Laval Titan).\nNel 1998-1999 gioc\u00f2 per la prima volta in Europa, dividendosi tra l'Italia (disput\u00f2 l'Alpenliga dapprima con l'Asiago Hockey, poi con il Fassa) e la Francia (con lo Chamonix, in massima serie).\nTornato in patria, disput\u00f2 cinque stagioni e mezzo con la maglia dei Laval Chiefs, militanti in Ligue nord-am\u00e9ricaine de hockey (che fino al 2004 si chiam\u00f2 Quebec Semi-Pro Hockey League). Chiuse la stagione 2004-2005 tornando nel campionato italiano, dove milit\u00f2 in Serie A2 con la maglia dei Vipiteno Broncos.\nNel 2005-2006 torn\u00f2 in LNAH coi Verdun Dragons, ma dal 2006 rientr\u00f2 definitivamente in Europa, dividendosi sempre tra i campionati francese ed italiano. In Francia vest\u00ec le maglie di Tours (2006-2008, la prima stagione in seconda serie, la seconda in Ligue Magnus, e poi nuovamente nel 2015, per soli tre incontri), Dauphins d'\u00c9pinal (2013-2014, in Ligue Magnus) e Nantes (nella prima parte della stagione 2014-2015, in seconda serie). In Italia gioc\u00f2 in Serie A2 on le maglie del Gherd\u00ebina (2008-2010) e dell'Egna (2010-2012), ed in massima serie con il Fassa (un incontro nella stagione 2011-2012), il Renon (2012-2013) e nuovamente Egna, nella seconda parte della stagione 2014-2015).\nDopo la seconda breve esperienza con il Tours, \u00e8 passato all'Hockey Milano Rossoblu, nella serie cadetta italiana. Dopo tre stagioni a Milano, nell'estate del 2018 Perna \u00e8 passato all'Hockey Club Varese, sempre nella serie cadetta.\nNazionale.\nPerna \u00e8 in possesso del passaporto italiano. Con la Nazionale italiana partecip\u00f2 alla preparazione al mondiale di Prima Divisione 2013, disputando tre delle amichevoli giocate. Fu tuttavia escluso dalla lista definitiva dei convocati."}
{"id": "5466492", "revid": "984922", "url": "https://it.wikipedia.org/wiki?curid=5466492", "title": "Ivano Davoli", "text": "Carriera.\nGiornalista e attore, \u00e8 stato per un certo periodo il marito di Miranda Martino. Il matrimonio venne celebrato a Rivalta, in provincia di Reggio Emilia."}
{"id": "5466493", "revid": "729019", "url": "https://it.wikipedia.org/wiki?curid=5466493", "title": "Sporting Hockey Club de Fontenay", "text": "Lo Sporting Hockey Club de Fontenay \u00e8 un club di hockey su pista avente sede a Fontenay-sous-Bois in Francia .\nIl club \u00e8 stato fondato nel 1970."}
{"id": "5466506", "revid": "287204", "url": "https://it.wikipedia.org/wiki?curid=5466506", "title": "Orobanche purpurea", "text": "Il'succiamele azzurro (nome scientifico Orobanche purpurea ) \u00e8 una pianta parassita, appartenente alla famiglia delle Orobanchaceae.\nEtimologia.\nIl nome generico (\"Orobanche\") deriva da due termini greci \"\u00f2robos\" (= legume) e \"anch\u00e9in\" (= strozzare) e indicano il carattere parassitario di buona parte delle piante del genere di questa specie soprattutto a danno delle Leguminose (nell'antica Grecia questo nome era usato per una pianta parassita della \"veccia\" - \"Vicia sativa\"). L'epiteto specifico (\"purpurea\") fa riferimento al colore dell'infiorescenza.\nIl binomio scientifico della pianta di questa voce \u00e8 stato proposto dal medico, chimico e botanico olandese Nikolaus Joseph von Jacquin (Leida, 16 febbraio 1727 \u2013 Vienna, 26 ottobre 1817) nella pubblicazione \"Enumeratio Stirpium Pleraumque, quae sponte crescunt in agro Vindobonensi - 108, 252\" del 1762.\nDescrizione.\nQueste piante sono alte da 15 a 50\u00a0cm. La forma biologica \u00e8 terofita parassita (T par), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. In questa specie sono presenti anche piante con forme biologiche perenni tipo geofite parassite (G par), ossia sono piante provviste di gemme sotterranee e radici che mostrano organi specifici per nutrirsi della linfa di altre piante (sono quindi piante parassite). Non contengono clorofilla per cui nel secco si colorano di bruno.\nRadici.\nLe radici sono fascicolate e si diramano da un bulbo o rizoma centrale. Nella parte finale sono provviste di austori succhianti che parassitano l'apparato radicale delle piante ospiti.\nFusto.\nLa parte aerea del fusto \u00e8 eretta, pubescente (pubescente-ghiandolosa soprattutto nella parte alta), semplice e colorata di violetto; la forma \u00e8 cilindrica, scanalata e con un ingrossamento alla base. Gli scapi terminali sono sempre fioriferi (mai sterili). \nFoglie.\nLe foglie sono scarse e ridotte a delle squame spiralate ed hanno delle forme generalmente lanceolato-acuminate. Dimensione delle foglie: larghezza 3\u00a0mm; lunghezza 13 \u2013 16\u00a0mm.\nInfiorescenza.\nLe infiorescenze sono a forma di spiga o racemo con fiori ben distanziati. Le brattee dell'infiorescenza sono del tipo lineare-subulato. Dimensione dell'infiorescenza: larghezza 4 - 4,5\u00a0cm; lunghezza 10 \u2013 20\u00a0cm. Dimensione delle brattee: larghezza 2\u00a0mm; lunghezza 10 \u2013 13\u00a0mm.\nFiore.\nI fiori sono ermafroditi, zigomorfi (del tipo bilabiato), tetrameri, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti, mentre il calice anch'esso a 5 parti spesso \u00e8 ridotto). In questa specie i fiori alla base sono avvolti da 5 elementi distinti: in posizione centrale (all'esterno) \u00e8 presente una brattea; su entrambi i lati \u00e8 presente una lacinia calicina profondamente bifida e una bratteola lineare. Lunghezza totale del fiore: 18 \u2013 28\u00a0mm.\nFrutti.\nIl frutto \u00e8 una capsula loculicida a forma pi\u00f9 o meno ovoidale. I semi, molti e minuti dalle dimensioni quasi microscopiche, contengono un embrione rudimentale indifferenziato e composto da poche cellule; sono colorati di nero. Dimensione della capsula: 7 \u2013 12\u00a0mm.\nBiologia.\nQueste piante non contengono clorofilla per cui possiedono organi specifici per nutrirsi della linfa di altre piante. Le loro radici infatti sono provviste di uno o pi\u00f9 austori connessi alle radici ospiti per ricavare sostanze nutritive. Inoltre il parassitismo di \"Orobanche purpurea\" \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nNormalmente le specie di questa voce sono parassite delle specie dei generi \"Achillea\", \"Artemisia\" e altre specie della famiglia Composite.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti.\nLa classificazione del genere \"Orobanche\" \u00e8 problematica in quanto le varie specie differiscono una dall'altra per piccoli caratteri soprattutto nella forma del calice-corolla e per i vari colori delle parti floreali che presto tendono al bruno appena la pianta \"entra\" nel secco. Molte specie hanno una grande specificit\u00e0 dell'apparato radicale per cui una possibile distinzione \u00e8 possibile tramite l'individuazione della pianta parassitata (vedi il paragrafo Biologia).\nIl numero cromosomico di \"Orobanche purpurea\" \u00e8: 2n = 24.\nFilogenesi.\nSecondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Orobanche\" si trova nel terzo clade (relativo alla trib\u00f9 Orobancheae) insieme ai generi \"Boschniakia\" , \"Cistanche\" , \"Conopholis\"\n, \"Epifagus\" , \"Eremitilla\" , \"Kopsiopsis\" , \"Mannagettaea\" . \"Orobanche\" \u00e8 monofiletico e rappresenta il \"core\" del clade ed \u00e8 gruppo fratello del genere \"Mannagettaea\" e quindi di tutto il resto del gruppo.\nAll'interno del genere \"Orobanche\" la specie \"Orobanche ramosa\" appartiene alla sezione \"Trionychon\" caratterizzata dal calice diviso in 5 parti: in posizione centrale \u00e8 presente una brattea, mentre su entrambi i lati sono presenti una bratteola lineare e una lacinia calicina profondamente bifida. L'altra sezione presente in Italia (\"Orobanche\") \u00e8 caratterizzata soprattutto dalla forma del calice a tre parti ossia quattro sepali saldati 2 a 2 tipo lacinie ben separate o collegate alla base, pi\u00f9 una brattea.\nSpecie simili.\nLa tabella seguente mette a confronto alcuni dati delle varie specie italiane della sezione \"Trionychon\" .\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLorobanche purpurea in altre lingue \u00e8 chiamata nei seguenti modi:"}
{"id": "5466507", "revid": "199745", "url": "https://it.wikipedia.org/wiki?curid=5466507", "title": "Succiamele azzurro", "text": ""}
{"id": "5466508", "revid": "39900", "url": "https://it.wikipedia.org/wiki?curid=5466508", "title": "Ylwa Staalnacke", "text": ""}
{"id": "5466511", "revid": "120625498", "url": "https://it.wikipedia.org/wiki?curid=5466511", "title": "Libreria Romeo Prampolini", "text": "Libreria Romeo Prampolini libreria, legatoria e casa editrice italiana sita a Catania, ed \u00e8 situata in un edificio del suo centro storico, in Via Vittorio Emanuele II al n. 333.\nStoria.\nGiuseppe Prampolini, maggiore dei bersaglieri e professore di educazione fisica, fond\u00f2 la Libreria-Legatoria Prampolini nel 13 dicembre 1894, denominandola inizialmente \u201cTirelli\u201d, cognome della prima moglie Vittoria, dato che come ufficiale dell'esercito non poteva dare il suo nome a un esercizio commerciale. Egli approd\u00f2 a Catania da Catanzaro (dove era nato il figlio Romeo), provenendo da una benestante famiglia reggiana che nulla aveva a che vedere con il socialista Camillo Prampolini. Era piuttosto cugino di terzo grado del futuro senatore Natale Prampolini.\nSucceduto al padre Giuseppe nella gestione della libreria di famiglia, il giovane avvocato Romeo Prampolini divenne testimone della vivace vita intellettuale di Catania, alimentata dalla straordinaria fioritura letteraria di fine Ottocento e inizi del Novecento: Verga, Capuana e De Roberto, per citare solo i nomi pi\u00f9 celebri. Personaggi di tale statura furono ospitati nei locali della Prampolini, dando vita a una sorta di cenacolo letterario. Approfittando del momento favorevole, Romeo Prampolini volle ampliare l'attivit\u00e0 della libreria, trasformandola in libreria-casa editrice; tra le opere pi\u00f9 importanti pubblicate, la versione ampliata, in 5 volumi, della \"Storia dei musulmani di Sicilia\" del noto storico, politico e patriota risorgimentale Michele Amari, riveduta dall'arabista e islamista Carlo Alfonso Nallino e \"Penne del novecento\", saggi critici di Gino Raya. Inoltre sono almeno da ricordare le \"Cinquanta lettere d'amore alla signorina Dolly Ferretti\" (1928) dell'eccentrico poeta futurista Antonio Bruno (Biancavilla 1891-Catania 1932), fondatore della rivista \"\u201cPickwick\u201d\", il quale aveva tappezzato i muri della citt\u00e0 con i versi di un poema dedicato alla stessa Ferretti (Fedora Novelli).\nLe difficolt\u00e0 economiche successive alla seconda guerra mondiale costrinsero molti editori a chiudere o modificare la loro attivit\u00e0. Nonostante anche la Prampolini fosse colpita dalla crisi e costretta a rallentare la pubblicazione di libri, essa non cess\u00f2 tuttavia di restare al centro della vita culturale catanese, vantandosi della presenza di acuti osservatori della societ\u00e0 contemporanea, come Vitaliano Brancati o Giuseppe Villaroel.\nScrive Giampiero Mughini: \u00abA partire dagli anni trenta la libreria Prampolini era stata la libreria frequentata dagli intellettuali catanesi o catanesizzanti, Ercole Patti e Vitaliano Brancati fra i tanti. Per due o tre decenni del secondo dopoguerra sarebbe divenuta una libreria antiquaria rinomata, i cui cataloghi erano aspettati con ansia dai bibliofili di tutta Italia\u00bb.\nDopo la morte di Romeo Prampolini, nel 1974 ne ha continuato la conduzione, con alterne fortune, l'allievo ed editore catanese Angelo Santo Boemi, fino al 2005, quando con la collaborazione di insegnanti, esperti del settore librario e appassionati del libro fonda l'associazione culturale \"Romeo Prampolini\", trasformandola di fatto in un circolo culturale polivalente."}
{"id": "5466512", "revid": "767487", "url": "https://it.wikipedia.org/wiki?curid=5466512", "title": "The Ironworker", "text": "The Ironworker \u00e8 un cortometraggio muto del 1909. Non si conosce il nome del regista n\u00e9 si hanno altri dati sul cast del film.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla Selig Polyscope Company, il film - un cortometraggio di una bobina - usc\u00ec nelle sale cinematografiche statunitensi l'11 marzo 1909."}
{"id": "5466515", "revid": "265038", "url": "https://it.wikipedia.org/wiki?curid=5466515", "title": "Associa\u00e7ao Juventude de Viana", "text": "L'Associa\u00e7ao Juventude de Viana \u00e8 un club portoghese di hockey su pista fondato nel 1976 ed avente sede a Viana do Castelo.\nLa squadra disputa le proprie gare interne presso il Pavilh\u00e3o Municipal Jos\u00e9 Nat\u00e1rio, a Viana do Castelo."}
{"id": "5466518", "revid": "46291", "url": "https://it.wikipedia.org/wiki?curid=5466518", "title": "Arctomecon", "text": "Arctomecon \u00e8 un genere di piante appartenente alla famiglia delle Papaveraceae, composto da 3 specie endemiche degli Stati Uniti sud-occidentali.\nEtimologia.\nIl nome del genere deriva dai termini greci \"\u00e1rktos\" (orso) e \"mekon\" (papavero). Il riferimento \u00e8 alla peluria biancastra presente sulle foglie degli individui di tutte le specie.\nDescrizione.\nLe specie comprese nel genere sono costituite da piante erbacee, biennali o perenni, caratterizzate da lunghe foglie ricoperte da una peluria biancastra e raggruppate a rosetta alla base del fusto; la loro forma \u00e8 a cuneo rovesciato (si restringono dall'apice verso il basso) e normalmente sono dentate al vertice. I fiori si trovano su lunghi peduncoli, sono di colore bianco o giallo e presentano tra i 4 e i 6 petali.\nDistribuzione e habitat.\nLe 3 specie del genere \"Arctomecon\" sono tutte originarie della zona che circonda il deserto del Mojave. \"Arctomecon humilis\" \u00e8 stata originariamente osservata nella parte sud-occidentale della Contea di Washington, in Utah, al confine con il Nevada; le altre due specie sono endemiche della Contea di Clark, in Nevada, con qualche stazione di \"Arctomecon californica\" osservata nella limitrofa contea di Mohave, in Arizona. Le specie sono considerate in pericolo di estinzione a causa della diminuzione del loro areale.\nTassonomia.\nAll'interno del genere \"Arctomecon\" sono attualmente incluse le seguenti specie:"}
{"id": "5466519", "revid": "125734921", "url": "https://it.wikipedia.org/wiki?curid=5466519", "title": "La morte dei re", "text": "La morte dei re \u00e8 il sesto libro della collana \"Le storie dei re sassoni\" di Bernard Cornwell. \u00c8 stato pubblicato nel 2011 in Gran Bretagna ed \u00e8 uscito in Italia l'anno successivo.\nTrama.\nLa storia si svolge circa un anno e mezzo dopo che Uthred ha distrutto la flotta di Haesten a Beamflot e ucciso Skade. Per ricompensarlo dei suoi servigi Alfredo gli ha concesso una piccola propriet\u00e0 terriera in Mercia, che tuttavia non \u00e8 sufficiente a garantire a Uthred una vita agiata e a mettere insieme un esercito per riconquistare Bebbanburg a suo zio \u00c6lfric. Nel frattempo Uthred \u00e8 diventato l'amante di \u00c6thelflaed, guadagnandosi cos\u00ec l'odio di suo cugino \u00c6lthered di Mercia."}
{"id": "5466521", "revid": "1305772", "url": "https://it.wikipedia.org/wiki?curid=5466521", "title": "UDFj-39546284", "text": "UDFj-39546284 \u00e8 un oggetto di natura stellare annunciato nel gennaio del 2011. \u00c8 il pi\u00f9 vecchio oggetto individuato attraverso le osservazioni del Telescopio Spaziale Hubble nell'infrarosso.\nScoperta.\nL'oggetto fu identificato da G. Illingworth (Universit\u00e0 della California), R. Bouwens (Universit\u00e0 della California e Universit\u00e0 di Leida) e dal HUDF09 Team nel corso del 2009 e 2010 ed \u00e8 situato nella costellazione della Fornace.\nInizialmente (novembre 2012), utilizzando i dati fotometrici dei telescopi spaziali Hubble e Spitzer nell'ambito del Hubble Extreme Deep Field (XDF), \u00e8 stato attribuito un redshift di z~10 (una distanza percorsa dalla luce di 13,2 miliardi di anni per giungere fino a noi). In seguito (dicembre 2012) si \u00e8 ipotizzato, sempre con i dati dei telescopi spaziali, nell'osservazione del Campo ultra profondo di Hubble (HUDF), che potesse avere il valore record di z = 11,9 che corrisponderebbe ad una strabiliante et\u00e0 di 13,3 miliardi di anni.\nSuccessivi articoli del marzo 2013 hanno ridimensionato il suo redshift ad un decisamente pi\u00f9 modesto seppur ragguardevole z=2,2 (un tempo di percorrenza della luce 10,7 miliardi di anni per giungere fino a noi), poich\u00e9 il precedente risultato era stato influenzato da interferenze nelle linee spettrali. Queste ricerche suggerivano inoltre che l'oggetto potesse non essere una galassia ma un oggetto di entit\u00e0 minore."}
{"id": "5466524", "revid": "12109", "url": "https://it.wikipedia.org/wiki?curid=5466524", "title": "Polly Peabody", "text": ""}
{"id": "5466527", "revid": "72986813", "url": "https://it.wikipedia.org/wiki?curid=5466527", "title": "Regio istituto tecnico di Trapani", "text": ""}
{"id": "5466533", "revid": "767487", "url": "https://it.wikipedia.org/wiki?curid=5466533", "title": "Infant Terrible", "text": "Infant Terrible \u00e8 un cortometraggio muto del 1909. Non si conosce il nome del regista n\u00e9 si hanno altri dati sul cast del film.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla Selig Polyscope Company, il film - un cortometraggio di 107 metri - usc\u00ec nelle sale cinematografiche statunitensi il 25 marzo 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"Four Wise Men\"."}
{"id": "5466537", "revid": "16758", "url": "https://it.wikipedia.org/wiki?curid=5466537", "title": "Domenico Perna", "text": ""}
{"id": "5466539", "revid": "124348471", "url": "https://it.wikipedia.org/wiki?curid=5466539", "title": "Unione Sportiva Grosseto 1974-1975", "text": "Questa pagina raccoglie le informazioni riguardanti l'Unione Sportiva Grosseto nelle competizioni ufficiali della stagione 1974-1975."}
{"id": "5466546", "revid": "767487", "url": "https://it.wikipedia.org/wiki?curid=5466546", "title": "Four Wise Men", "text": "Four Wise Men \u00e8 un cortometraggio muto del 1909. Non si conosce il nome del regista n\u00e9 si hanno altri dati sul cast del film prodotto e distribuito dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla Selig Polyscope Company, il film - un cortometraggio di una bobina - usc\u00ec nelle sale cinematografiche statunitensi il 25 marzo 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"Infant Terrible\"."}
{"id": "5466568", "revid": "62004", "url": "https://it.wikipedia.org/wiki?curid=5466568", "title": "Sander Arm\u00e9e", "text": "Professionista dal 2010, in carriera ha vinto una tappa alla Vuelta a Espa\u00f1a 2017 e due volte la classifica scalatori al Tour de Romandie."}
{"id": "5466574", "revid": "1005847", "url": "https://it.wikipedia.org/wiki?curid=5466574", "title": "Rodrigo Duterte", "text": "Noto in patria con il soprannome di \"The Punisher\" (in italiano \"il Castigatore\"), attribuitogli dalla rivista statunitense \"Time Magazine\" per via della rigida politica di ordine pubblico e della cosiddetta tolleranza zero applicata nei confronti delle organizzazioni criminali durante i mandati di sindaco nella citt\u00e0 di Davao, Duterte ha acquisito una vasta notoriet\u00e0 in patria grazie alla quale, il 21 novembre 2015, poteva annunciare l'intenzione di candidarsi alle elezioni presidenziali del 2016. Viene presentato dalla stampa internazionale come il \"Donald Trump delle Filippine\", bench\u00e9 le affinit\u00e0 col magnate statunitense siano solo parziali. Duterte ha vinto le elezioni presidenziali del 9 maggio 2016 con un ampio margine, insediandosi alla presidenza il 30 giugno successivo.\nSin dalla sua elezione Duterte ha avviato una cosiddetta \"guerra alla droga\" a livello nazionale, che ha portato ad un aumento delle uccisioni extragiudiziarie nell'arcipelago, mentre sul fronte estero ha perseguito una politica pi\u00f9 indipendente dagli Stati Uniti d'America e aperto ad altre potenze mondiali quali Cina e Russia.\nNel dicembre 2016 si \u00e8 piazzato al 70\u00ba posto nella classifica delle persone pi\u00f9 potenti del mondo secondo Forbes.\n\u00c8 stato descritto come rappresentante di un populismo autoritario.\nNell'ottobre 2021, Rodrigo Duterte ha annunciato che non si sarebbe candidato alla vicepresidenza nelle elezioni del 2022 e che si sarebbe ritirato dalla vita politica.\nBiografia.\nLe origini e la giovent\u00f9.\nFiglio dell'avvocato Vicente Duterte e dell'insegnante Soledad Roa, Duterte \u00e8 vissuto nella regione di Davao dove il padre apr\u00ec uno studio privato; ha quindi studiato a Davao per poi laurearsi in scienze politiche nel 1968 a Manila e in giurisprudenza nel 1972. Durante gli studi divenne membro del movimento studentesco di sinistra Kabataang Makabayan, i \"Giovani Patrioti\", fondato nel 1964 e i cui principali componenti avrebbero fondato il Partito Comunista delle Filippine. Sempre qui ebbe come professore Jose Maria Sison, futuro capo del CPP e predicatore di ideali comunisti ed anti-statunitensi.\nDuterte ha quattro figli, Paolo (1975), Sara (1978), Sebastian (1987) e Veronica (2004), due dei quali attivi in politica: Sara \u00e8 stata sindaco di Davao e prima donna a ricoprire tale posizione mentre Paolo \u00e8 stato pi\u00f9 volte vicesindaco della citt\u00e0.\nCarriera politica.\nL'attivit\u00e0 a Davao (1988\u20132016).\nA seguito della rivoluzione del Rosario che pose fine alla Presidenza di Ferdinand Marcos nel 1986, Duterte venne nominato vicesindaco della citt\u00e0 di Davao. Nel 1988 si candid\u00f2 con successo per la carica di Sindaco, posizione che avrebbe ricoperto sino al 1998. In una mossa senza precedenti, design\u00f2 uomini di governo che rappresentavano le minoranze Lumad e Moro, sino ad allora trascurate, instaurando un modello che sarebbe stato in seguito applicato anche in altre parti dell'arcipelago.\nNel 1998, non potendosi candidare per un ulteriore mandato come Sindaco, Duterte venne scelto come rappresentante congressuale per il primo distretto di Davao.\nNel 2001 fu eletto nuovamente Sindaco, imponendosi a grande maggioranza ed occupando tale carica sino al 2010.\nDurante il mandato di sindaco di Davao Duterte ha posto particolare attenzione all'ordine pubblico della citt\u00e0: precedentemente nota per l'elevato tasso di criminalit\u00e0, il Comune ha infatti vissuto sotto il mandato di Duterte un sensibile calo dei reati, divenendo una delle metropoli considerate pi\u00f9 sicure al mondo. Duterte \u00e8 per\u00f2 anche oggetto di pesanti critiche mossegli dalla Commissione dei Diritti Umani delle Filippine e da Amnesty International per aver tollerato numerosi assassinii perpetrati presumibilmente dagli squadroni della morte di Davao (noti localmente come \"Davao Death Squads\" oppure \"DDS\") a danno di sospetti criminali. Duterte ha ammesso l'esistenza di tali squadroni e la propria partecipazione ad alcune loro attivit\u00e0 per poi ritirare in parte le sue affermazioni.\nLa campagna presidenziale del 2016.\nIl PDP-Laban, partito di Duterte, si \u00e8 presentato alle elezioni presidenziali del 2016 candidando Martin Di\u00f1o; pur avendo scelto inizialmente di ricandidarsi solo a sindaco di Davao, Duterte aveva accettato di sostituire Di\u00f1o in caso di un suo ritiro che poi avvenne il 29 ottobre. \nDopo un lungo tira e molla, il 21 novembre, in un incontro svoltosi al Collegio di San Beda, Duterte annunciava quindi la propria candidatura alle elezioni del 2016 in sostituzione di Martin Di\u00f1o, accettando inoltre l'invito da parte di Alan Peter Cayetano (candidatosi vicepresidente) a formare un tandem. Alcuni giorni dopo, il 27 novembre, Duterte present\u00f2 il suo certificato di candidatura a presidente, nel quale accettava tra l'altro la nomina ricevuta dal suo partito, il PDP-LABAN. Nel processo, Duterte nomin\u00f2 la figlia Sara come sostituta per la posizione di Sindaco. Il 17 dicembre, la Commissione per le Elezioni approv\u00f2 ufficialmente la candidatura del sindaco di Davao.\nA differenza degli altri candidati, Duterte era considerato un \"outsider\", ovvero proveniente da umili origini e non membro dei grandi gruppi familiari che avevano in mano il potere, di cui facevano parte anche ex presidenti come lo stesso Benigno Aquino III. Molti suoi discorsi si focalizzarono proprio su questo aspetto, nonch\u00e9 sulla mancanza di fondi e di macchine politiche del sindaco, a differenza dei suoi rivali. Durante la campagna presidenziale, cre\u00f2 numerose aspettative: la sua promessa di reprimere il crimine, il traffico di droghe illegali e la corruzione nel paese in un periodo che sarebbe andato dai tre ai sei mesi. Seppur consapevole della cattiva reputazione dei gruppi comunisti CPP/NDF, il sindaco di Davao afferm\u00f2 di essere apertamente un \"candidato di sinistra\".\nLe elezioni si tennero il 9 maggio e vennero seguite con attenzione ed apprensione in tutto l'arcipelago: non mancarono le tensioni e le accuse di brogli elettorali. Oltre 54 milioni di persone furono chiamate alle urne. I primi exit poll lo diedero subito in grande vantaggio sugli altri candidati e nel giro di due giorni, i suoi rivali principali Grace Poe e Mar Roxas ammisero la loro sconfitta. Il presidente uscente Benigno Aquino III (endorser di Roxas) dichiar\u00f2 apertamente di non sostenere la candidatura del sindaco, paragonando la sua scalata politica a quella di Adolf Hitler.\nIl 16 maggio, in una conferenza stampa, annunci\u00f2 di voler reintrodurre l'uso della pena capitale nel paese. Questa era stata annullata dall'ex Presidente Gloria Macapagal-Arroyo nel 2006. In particolare, Duterte dichiar\u00f2 di voler utilizzare soltanto l'impiccagione poich\u00e9 riteneva gli altri metodi come \"uno spreco di risorse\". Afferm\u00f2 inoltre di voler dare ulteriore potere alle forze dell'ordine, permettendo ai poliziotti di sparare a vista sui sospetti criminali. Nella stessa circostanza propose anche di affidare cariche di governo ad esponenti del Partito Comunista delle Filippine e del Fronte Democratico Nazionale.\nTra le altre proposte del nuovo governo Duterte vi furono l'imposizione di un coprifuoco per i minorenni, cos\u00ec come una legge antifumo, un divieto di alcolici nelle ore notturne ed una norma per proibire la circolazione per strada a torso nudo. Vi fu anche l'apertura alla sepoltura delle spoglie dell'ex Presidente Ferdinand Marcos al Libingan ng mga Bayani (cimitero degli eroi), argomento di dibattito tra il popolo filippino da oltre vent'anni. Lo stesso Duterte non nascose la sua ammirazione per il Presidente ilocano, definendolo come \"il pi\u00f9 brillante di tutti\" e ricordando con piacere la sua abilit\u00e0 nell'utilizzare le forze del governo \"per ottenere quello che desiderava veramente\".\nIl conteggio ufficiale dei voti venne effettuato come da tradizione dal Congresso, dal 25 al 27 maggio. Duterte ottenne una vittoria schiacciante, ottenendo 16.601.997 voti (quasi il 40%), mentre per la vicepresidenza (carica autonoma) trionf\u00f2 a gran sorpresa la candidata liberale Leni Robredo. Le proclamazioni dei due vincitori si tennero il 30 maggio ma il sindaco non vi si present\u00f2, dichiarando di avere altri impegni a Davao.\nL'insediamento al Malaca\u00f1ang e la presidenza.\nLa transizione presidenziale incominci\u00f2 il 30 maggio 2016, quando il Congresso filippino dichiar\u00f2 ufficialmente Duterte Presidente eletto in quanto vincitore delle elezioni.\nIl 31 maggio Duterte present\u00f2 alla stampa il gabinetto di governo composto da ex-militari, membri di precedenti amministrazioni e figure di estrema sinistra. Le scelte non furono prive di contestazioni: diversi analisti bollarono il nuovo gabinetto presidenziale come una cerchia di KKK (acronimo delle parole filippine \"Kabarilan, Kaklase, Kakampi\", ossia \"Compagni d'armi, Compagni di classe, Alleati\"), similarmente a quello di Benigno Aquino III, in quanto molti dei suoi membri erano semplici amici o principali sostenitori finanziari della campagna elettorale del sindaco.\nI frequenti crimini e il diffuso narcotraffico nel Paese spinsero Duterte a chiedere l'aiuto della popolazione attraverso la \"giustizia fai-da-te\", promettendo ricompense in denaro per coloro che avessero aiutato a catturare, vivi o morti, sospetti criminali o trafficanti di droga. L'amministrazione propose infatti di applicare una taglia sulla testa dei principali narcotrafficanti dell'arcipelago. Pi\u00f9 tardi Ronald dela Rosa, agente di Polizia dal pugno di ferro e nominato da Duterte come prossimo capo del PNP, rivel\u00f2 che i narcotrafficanti avevano a loro volta messo in palio 50 milioni di pesos a chiunque avesse assassinato o lui o il neo presidente. Gi\u00e0 dopo l'elezione di Duterte aumentarono considerevolmente le uccisioni quotidiane di sospetti trafficanti di droga da parte della polizia filippina.\nAncor prima del suo insediamento ufficiale, Duterte diede la priorit\u00e0 agli accordi di pace con il Partito Comunista delle Filippine ed il Fronte Democratico Nazionale (CPP-NDF), entrambi autori di violente insurrezioni durante gli anni settanta ed ottanta. Il 14 giugno, Duterte mand\u00f2 ad Oslo alcuni suoi uomini di governo per dare inizio alle trattative preliminari con i due gruppi, rappresentati dai ribelli Jose Maria Sison e Luis Jalandoni. Alcuni giorni dopo, Duterte inizi\u00f2 una serie di incontri anche con il Fronte di Liberazione Islamico Moro (MILF) ed il Fronte di Liberazione Nazionale Moro (MNLF), entrambi a sostegno delle sue politiche riconcilianti e del Bangsamoro Basic Law. A gran sorpresa, Duterte apr\u00ec anche al dialogo con il gruppo terroristico Abu Sayyaf, invitando i suoi componenti a porre fine alle loro attivit\u00e0.\nCon la sua elezione, il Presidente eletto dichiar\u00f2 di voler sradicare la cosiddetta Manila imperiale con un decentramento di poteri alle periferie e di voler promuovere un nuovo metodo di governo dedito al servizio pubblico ed alla lotta contro la povert\u00e0.\nIl 30 giugno 2016, con una cerimonia di insediamento presso il Rizal Ceremonial Hall, sede del Palazzo di Malaca\u00f1ang, Duterte fu proclamato ufficialmente come 16\u00ba Presidente delle Filippine per un mandato unico di sei anni, prendendo il posto dell'uscente Benigno Aquino III. Con i suoi 71 anni al momento dell'elezione, divenne il presidente pi\u00f9 vecchio di sempre. Fu inoltre il primo Capo di Stato a provenire da Mindanao ed il primo a non aver ricoperto alcuna carica ufficiale nazionale prima del suo insediamento. La cerimonia si tenne dinnanzi a poche centinaia di persone, al contrario delle grandi manifestazioni pubbliche avvenute per i presidenti passati. Leni Robredo, verso la quale il Capo di Stato dimostr\u00f2 sin da subito una certa freddezza, tenne una cerimonia a parte nella citt\u00e0 di Quezon: era la prima volta che le inaugurazioni del presidente e del vicepresidente venivano celebrate separatamente.\nMentre nel periodo successivo all'insediamento si verificarono numerose uccisioni di presunti stupratori, ladri e acquirenti di droga \u2013 definite \"esecuzioni sommarie\" dalla critica \u2013 il rapporto con la Robredo and\u00f2 a migliorare, con Duterte che offr\u00ec alla vicepresidente l'incarico di presidiare l'Housing and Urban Development Coordinating Council (HUDCC). La guerra alla droga del governo Duterte ricord\u00f2 sotto numerosi aspetti quella precedentemente lanciata da Thaksin Shinawatra nella vicina Thailandia, con persone \"giustiziate\" durante raid improvvisi condotti da agenti in incognito. Ci\u00f2 nonostante, Duterte assicur\u00f2 che la sua campagna antidroga sarebbe stata condotta nel rispetto dei diritti umani e dello stato di diritto.\nCon una linea politica nettamente distante da quella del predecessore Aquino, il 7 agosto 2016 Duterte ordin\u00f2 ufficialmente il via libera per la sepoltura delle spoglie dell'ex presidente Ferdinand Marcos \u2013 la cui salma imbalsamata era conservata in una cripta refrigerata a Batac da 23 anni \u2013 al \"Libingan ng mga Bayani\" (cimitero degli eroi), come \"da sua promessa durante la campagna elettorale\". In merito all'opposizione degli influenti e numerosi gruppi di estrema sinistra nel paese, il Capo di Stato afferm\u00f2 che Marcos era qualificato per la sepoltura in quanto \"ex Presidente e veterano di guerra\".\nLa sanguinosa guerra alla droga fu accompagnata da un significativo aumento delle uccisioni extragiudiziarie, con oltre 1\u00a0000 omicidi, attribuibili a \"giustizieri\" legati ai cartelli del narcotraffico, nel giro di due mesi. Bench\u00e9 condannate dalla polizia stessa, tali preoccupanti cifre attirarono sul Paese attenzioni negative, come ad esempio quella delle Nazioni Unite, che attaccarono il suo programma antidroga. In precedenza il Segretario generale Ban Ki-moon aveva gi\u00e0 accusato le Filippine di violazioni dei diritti umani. Duterte non esit\u00f2 a rispondere, minacciando di lasciare l'ONU e definendola un'\"istituzione stupida e inutile\"; afferm\u00f2 che nessuno osava invece lamentarsi del \"puzzo di morte in Siria\", in riferimento alla guerra civile siriana, e invit\u00f2 la Cina e l\u2019Africa a creare con lui una \"nuova ed efficiente istituzione transnazionale\". Sottolineando che non avrebbe accettato lezioni sui diritti umani da nessuno, replic\u00f2 con toni altrettanto accesi al Presidente degli Stati Uniti d'America Barack Obama, dimostratosi anch'egli perplesso in merito alla campagna anti-droga avviata dal governo filippino, invitandolo a \"non sputare solamente domande e dichiarazioni e a portare rispetto\". Dest\u00f2 scalpore anche il gesto del dito medio rivolto in diretta televisiva all'Unione europea, in risposta alla critiche sui metodi di governo del presidente. Il Capo di Stato mindanaoense difese la propria politica intransigente dai crescenti attacchi di Occidente, stampa internazionale ed \u00e9lite locali affermando che un mancato intervento avrebbe messo a repentaglio non solamente l'intero arcipelago ma anche le future generazioni di filippini.\nPer ovviare al problema della sovrappopolazione e dell'elevato tasso di maternit\u00e0 tra le adolescenti, nel gennaio 2017 Duterte ha firmato una legge sul controllo delle nascite. A tale scopo il governo ha avviato una campagna di sensibilizzazione all'utilizzo del profilattico e distribuito preservativi gratuiti alle famiglie considerate pi\u00f9 povere.\nLa politica interna.\nTra le priorit\u00e0 del governo Duterte vi furono i negoziati di pace con i gruppi ribelli e comunisti del paese.\nIl 25 luglio 2016, nel corso del suo primo discorso sullo stato della Nazione (\"State of the Nation Address\" o SONA) pronunciato davanti al Congresso, dichiar\u00f2 un cessate il fuoco unilaterale con i gruppi comunisti CPP/NPA/NDF. L'offerta di pace fu accolta dai gruppi citati, i quali si dichiararono reciprocamente disponibili a stipulare una tregua. Il giorno dopo, in un discorso alle Forze armate filippine, Duterte invit\u00f2 comunque i militari a rimanere pronti allo scontro in caso di fallimento delle trattative di pace. Nella stessa circostanza invit\u00f2 i gruppi MILF ed MNLF a tagliare i loro rapporti con il gruppo terroristico Abu Sayyaf, per poter continuare il loro dialogo. Tuttavia, la tregua dur\u00f2 solamente cinque giorni per via di un attacco a sorpresa dei gruppi comunisti alle forze militari, che esort\u00f2 Duterte a riaprire nuovamente la guerra al CPP-NPA il 30 luglio. I negoziati di pace ricominciarono ad Oslo un mese dopo salvo poi interrompersi nuovamente a causa di ripetuti attacchi di milizie comuniste nei confronti delle forze del governo. Il rapporto turbolento fra Duterte e i gruppi di sinistra, caratterizzato da periodi di apertura ad altri di conflitto, ha portato questi ultimi a ritirare il proprio sostegno nei confronti dell'amministrazione e a dichiararsi come \"dissidenti\" a partire dal 2017.\nA seguito di una serie di decapitazioni perpetrate dal gruppo terroristico islamista Abu Sayyaf, nell'agosto 2016 Duterte ha annunciato un'offensiva militare contro l'organizzazione paramilitare.\nRiforme sociali.\nRodrigo Duterte si impegna per la trasparenza delle autorit\u00e0 pubbliche delle Filippine firmando un decreto che consente a tutti i cittadini di accedere agli archivi governativi. La sua decisione \u00e8 stata accolta con favore dall'industria dell'informazione. Nel gennaio 2017, la sua proposta di mettere gratuitamente a disposizione delle donne economicamente svantaggiate la pillola contraccettiva \u00e8 stata accolta con favore dai gruppi per i diritti delle donne.\nLe universit\u00e0 pubbliche sono rese liberamente accessibili e si sta costruendo un sistema di copertura sanitaria per consentire ai pi\u00f9 poveri di beneficiare dell'assistenza sanitaria di base e di ottenere gratuitamente alcuni farmaci. I contratti di lavoro a breve termine sono limitati per ridurre la precariet\u00e0 dei lavoratori interessati e le pensioni sono aumentate.\nPolitica ambientale.\nSotto la guida del ministro dell'Ambiente Regina Lopez, le attivit\u00e0 minerarie a cielo aperto sono vietate e pi\u00f9 della met\u00e0 delle miniere sono chiuse. Questa politica \u00e8 stata messa a confronto con la lobby mineraria, che ha ottenuto il licenziamento da parte del Parlamento, nonostante il sostegno a suo favore per Duterte, 10 mesi dopo la sua nomina al governo.\nPer quanto riguarda il suo conflitto con l'industria mineraria, Rodrigo Duterte afferma che \"la protezione dell'ambiente \u00e8 una priorit\u00e0 pi\u00f9 alta rispetto alle attivit\u00e0 minerarie e ad altre attivit\u00e0 che causano grandi danni\". Avverte inoltre di significativi aumenti fiscali per le imprese che sfruttano le risorse in aree protette.\nLa politica estera.\nStati Uniti.\nMentre la precedente amministrazione di Aquino si distinse per le sue posizioni filo-statunitensi, Duterte precis\u00f2 sin da subito che non sarebbe stato \"dipendente\" dagli Stati Uniti d'America ma che avrebbe guidato il Paese nell'interesse dei suoi cittadini. Similmente al venezuelano Hugo Ch\u00e1vez, il Capo di Stato mindanaoense si rivel\u00f2 fortemente opposto a ci\u00f2 che defin\u00ec come imperialismo statunitense. Gi\u00e0 all'inizio del suo mandato accus\u00f2 apertamente gli Stati Uniti ed il Regno Unito di essere i principali responsabili della diffusione del terrorismo nel Medio Oriente, incolpandoli di \"aver seminato il caos in territori una volta pacifici e sviluppati quali Iraq, Libia, Yemen e Siria\".Sotto questo aspetto, dichiar\u00f2 che lo Stato Islamico non era nient'altro che \"prodotto della disperazione\" e che tale gruppo \"non si sarebbe proliferato se figure influenti come Saddam Hussein e Mu\u02bfammar Gheddafi fossero state ancora in vita\". Il Presidente filippino defin\u00ec ad esempio la guerra in Iraq come \"inutile\" e colleg\u00f2 la crisi in Medio Oriente con l'insurrezione dei movimenti musulmani nelle isole meridionali dell\u2019arcipelago. In pi\u00f9 di un'occasione espresse pubblicamente il suo sdegno nei confronti dell'ambasciatore americano a Manila Philip Goldberg, il quale defin\u00ec \"gay\" e accus\u00f2 di \"spropositata intromissione negli affari interni del Paese\": tale commento fu inteso come un gravissimo insulto e port\u00f2 Washington a chiedere spiegazioni al governo filippino. Duterte rifiut\u00f2 fermamente di presentare le proprie scuse. Gli screzi continuarono e pi\u00f9 tardi Duterte afferm\u00f2 che gli Stati Uniti non avevano ancora chiesto scusa per il loro trattamento nei confronti dei filippini durante il periodo coloniale e per aver decimato la popolazione islamica dei Moro agli inizi del XX secolo. Precisando che la presenza statunitense avrebbe solamente peggiorato la situazione a Mindanao senza \"mai portare la pace\", ordin\u00f2 ai membri delle forze speciali americane di abbandonare la regione. Duterte motiv\u00f2 tale atteggiamento riferendo della volont\u00e0 delle Filippine di portare avanti una politica estera indipendente.\nCina e Russia.\nTra i punti centrali della sua agenda politica vi \u00e8 stato anche il rafforzamento delle relazioni bilaterali con Cina e Russia. Mentre il rapporto con Pechino era andato a deteriorarsi nel corso del precedente governo, l'amministrazione Duterte ha sin da subito imposto un approccio accomodante nei confronti dello Stato asiatico e aperto al dialogo sulla questione del Mar Cinese Meridionale: malgrado l'intervento dell'Organizzazione delle Nazioni Unite, prima dell'avvento di Duterte la sovranit\u00e0 del territorio aveva portato i due paesi a ripetuti scontri diplomatici. A tal proposito, Duterte ha affermato di prediligere il dialogo bilaterale all'imposizione della sentenza della Corte permanente di arbitrato, alla quale si era rivolto Benigno Aquino III e che nel luglio 2016 aveva accolto le richieste di Manila. Il riallineamento alla Cina ha favorito una serie di prestiti e investimenti da parte di Pechino, volti a finanziare lo sviluppo di infrastrutture nelle Filippine.\nAltrettanto amichevole si \u00e8 rivelato l'approccio nei confronti della Russia. Duterte si \u00e8 impegnato a tenere un incontro di vertice con Vladimir Putin e ha annunciato l'acquisto di armamenti dalla Russia per combattere il terrorismo locale e il traffico di droga.\nAltri interventi.\nL'inasprimento dei rapporti con le Nazioni Unite ha portato Duterte ad annunciare, nel marzo 2018, il ritiro delle Filippine dalla Corte penale internazionale con effetto immediato, come protesta all'apertura di un'inchiesta riguardo presunti crimini contro l'umanit\u00e0 commessi dalle autorit\u00e0 filippine durante la \"guerra alla droga\".\nA seguito dell'omicidio della colf Joanna Demafelis in Kuwait, ha varato un bando, prima temporaneo e poi reso permanente, all'emigrazione di lavoratori filippini verso il paese del Golfo. Lo scontro diplomatico fra i due Stati, culminato nell'espulsione di un ambasciatore filippino e nell'arresto di altri tre, si \u00e8 risolto con la firma di un patto per regolamentare i collaboratori domestici filippini, con conseguente revoca del bando da parte di Duterte.\nCritiche ed aspetti controversi.\nAl contrario di altri politici, Duterte si \u00e8 contraddistinto per il suo linguaggio crudo e talvolta volgare, nonch\u00e9 per il frequente utilizzo di epiteti. Spesso durante la sua amministrazione ha fatto utilizzo di toni violenti e politicamente scorretti, arrivando anche ad attaccare diverse personalit\u00e0 di rilievo, tra le quali si ricordano Papa Francesco, Barack Obama, John Kerry e C\u00e9sar Gaviria. A tal proposito, l'inviato speciale dell'ONU Lauro Baja ha dichiarato che Duterte aveva bisogno di \"insegnamenti nell'arte della diplomazia\", mentre il commissario delle Nazioni Unite Zeid bin Ra'ad Al Hussein ha affermato che gli serviva una \"perizia psichiatrica\".\nNel settembre 2016 si \u00e8 definito l'\"Hitler delle Filippine\", paragonando la campagna filippina contro la droga all'Olocausto avvenuto nel XX secolo. Pi\u00f9 tardi il presidente filippino ha posto le sue scuse, dopo che le sue affermazioni avevano scatenato le reazioni indignate e sconcertate di varie comunit\u00e0 ebraiche di tutto il mondo.\nNel 2018 la Corte penale internazionale ha aperto un'inchiesta sul suo operato.\nGli squadroni della morte di Davao.\nPrima del suo avvento nella citt\u00e0 di Davao, quest'ultima era nota come una delle zone pi\u00f9 pericolose dell'intera Nazione. Duterte, soprannominato \"il Castigatore\" dalla rivista \"Time Magazine\", \u00e8 stato criticato dalla Commissione dei Diritti Umani delle Filippine e da Amnesty International per aver tollerato numerose uccisioni extragiudiziarie effettuate presumibilmente dagli squadroni della morte di Davao (noti localmente come \"Davao Death Squads\" oppure \"DDS\") nei confronti di sospetti criminali. Oltretutto, durante il suo mandato egli ha pi\u00f9 volte incitato all'utilizzo della forza per mantenere l\u2019ordine pubblico. Proprio per questo motivo, i suoi detrattori lo hanno accusato di aver utilizzato eccessiva violenza nel risolvere i problemi di ordine pubblico. Nell'aprile 2009, un rapporto del Consiglio dei Diritti Umani delle Nazioni Unite ha dichiarato su di lui: \"Il Sindaco di Davao non ha fatto nulla per prevenire queste uccisioni, e i suoi commenti in pubblico ci suggeriscono che egli, di fatto, ne sia a sostegno.\" \nL'organizzazione non governativa Human Rights Watch lo ha invitato pi\u00f9 volte ad eliminare gli squadroni della morte di Davao dalla citt\u00e0. Secondo un rapporto dell'istituzione, nel biennio 2001-2002 Duterte ha annunciato via televisione e radio una lista di sospetti criminali, alcuni dei quali sono stati giustiziati poco tempo dopo. Nel luglio 2005, in un vertice anti-criminalit\u00e0 presso il Manila Hotel, hanno creato scalpore le sue parole: \"\u00abL'esecuzione sommaria di criminali rimane il modo pi\u00f9 efficace per schiacciare rapimenti e traffici di droghe illegali\u00bb.\"\nSia prima che durante la sua presidenza ha ammesso di aver ucciso personalmente dei sospetti criminali quando era sindaco della citt\u00e0 di Davao, con lo scopo di \"dimostrare alla polizia l'efficacia dei metodi brutali nella lotta alla droga\". Tali affermazioni hanno attratto le critiche da parte di gruppi per la difesa dei diritti umani ed hanno prodotto richieste di chiarimento dalle Nazioni Unite.\nGli attacchi alla Chiesa.\nA differenza dei politici tradizionali, Duterte si \u00e8 contraddistinto per le sue posizioni apertamente anticlericali, opponendosi alla forte influenza della Chiesa e promuovendo iniziative come il controllo delle nascite e la difesa dei diritti LGBT nel paese. Sin dall'inizio della sua campagna presidenziale, Duterte e la Chiesa filippina, avente grande peso nella vita pubblica del Paese, hanno avuto un rapporto molto conflittuale. Nel 2015, in piena campagna elettorale, a suo dire sarebbe stato tra gli studenti vittime di abusi sessuali da parte di un prete dell'Universit\u00e0 Ateneo de Davao, alla fine degli anni 1950. Dopo essere stato invitato dai funzionari dell'Ateneo e dalla Conferenza Episcopale delle Filippine (CBCP) a identificare il prete e a presentare una denuncia, Duterte rivel\u00f2 che si trattava di un certo padre Mark Falvey (deceduto nel 1975). Tuttavia, l'effettiva presenza di padre Falvey all'Ateneo de Davao non fu mai confermata.\nHa inoltre definito la Chiesa cattolica come \"l'istituzione pi\u00f9 ipocrita del mondo\" e ha accusato alcuni vescovi di aver chiesto favori a politici, fra cui lui stesso. Il Consiglio pastorale per il voto responsabile (PPCRV) ha replicato a sua volta definendo Duterte come un \"moderno Pol Pot\".\nIl rapporto con i media.\nLe Filippine sono note come uno dei paesi dove la categoria dei giornalisti \u00e8 pi\u00f9 a rischio. Nel giugno 2016 Duterte ha affermato di ritenere giusti gli assassini dei cronisti corrotti, in quanto a suo parere \"se lo meritano\":\nForti sono state le contestazioni contro queste parole, soprattutto da parte delle associazioni per la libert\u00e0 di stampa. Tale dichiarazione ha causato lo sdegno dell'Unione nazionale dei giornalisti filippini (in tagalog: \"Kapisanan ng mga Brodkaster ng Pilipinas\"), che ha definito le sue parole come un'istigazione all'omicidio. Non \u00e8 mancato l'intervento delle Nazioni Unite, che hanno invitato il politico a porre fine \"all'istigazione della violenza\". Ci\u00f2 nonostante, Duterte si \u00e8 fermamente rifiutato di presentare le sue scuse, ed ha pregato a sua volta gli addetti dell'ONU di \"cucirsi la bocca\".\nLe \"liste nere\" di Duterte.\nLa lotta antidroga del governo Duterte si contraddistinse anche per gli annunci in diretta televisiva di liste contenenti nomi di personalit\u00e0 pubbliche \u2013 tra cui politici, magistrati, poliziotti e anche militari \u2013 accusate di essere in combutta con i principali narcotrafficanti filippini. Queste liste, che non includevano prove concrete dell'effettivo legame con i narcotrafficanti, erano fornite al Capo di Stato dai suoi pi\u00f9 stretti collaboratori. Nell'agosto 2016 Duterte annunci\u00f2 in diretta televisiva una lista di proscrizione, contenente i nomi di 150 presunti protettori della droga, ed ordin\u00f2 il loro immediato sollevamento dall'incarico. Il presidente della Corte Suprema Maria Lourdes Sereno rispose duramente a tale gesto, affermando che la disciplina dei giudici non spettava al presidente ma al tribunale, e che doveva prevalere il governo della legge. Duterte invit\u00f2 la Sereno e la Corte suprema a non intromettersi nella sua campagna contro la droga, minacciando di reintrodurre la legge marziale, salvo poi ritirare le sue affermazioni e chiedere scusa alla \"chief justice\". La vicepresidente Leni Robredo e la senatrice Leila de Lima, entrambe del Partito Liberale, condannarono apertamente la guerra alla droga e l'inaccuratezza delle liste. Senza inizialmente identificarla, il 17 agosto Duterte accus\u00f2 a sua volta la De Lima di \"adulterio ed immoralit\u00e0\" e di aver protetto i signori della droga detenuti nella Nuova Prigione di Bilibid (carcere di massima sicurezza divenuto noto centro di contrabbando) durante il suo periodo da Ministro della giustizia. Il presidente dichiar\u00f2 di avere prove concrete a supporto delle sue accuse contro la De Lima: gli screzi con la senatrice culminarono nell'arresto di quest'ultima nel febbraio 2017, con l'accusa di estorsione nei confronti di narcotrafficanti."}
{"id": "5466577", "revid": "481666", "url": "https://it.wikipedia.org/wiki?curid=5466577", "title": "Mac Barnes", "text": "Si firm\u00f2 anche come Mac M. Barnes, Mack Barnes e M.M. Barnes.\nBiografia.\nNato nell'Indiana nel 1863, alto 1,82, era un attore di teatro e di vaudeville. Nel cinema, lavor\u00f2 soprattutto con la Selig Polyscope Company, una storica compagnia di produzione fondata a Chicago nel 1898. Nella sua carriera, gir\u00f2 oltre una ventina di film.\nEra sposato con Louisa Barnes. Il loro matrimonio dur\u00f2 fino 1923, alla morte dell'attore che, all'epoca, aveva 59 anni."}
{"id": "5466584", "revid": "92723", "url": "https://it.wikipedia.org/wiki?curid=5466584", "title": "Jos\u00e9 Mar\u00eda Sison", "text": ""}
{"id": "5466586", "revid": "1048993", "url": "https://it.wikipedia.org/wiki?curid=5466586", "title": "Neva Leoni", "text": "Biografia.\nNata a Roma, dopo il diploma al liceo classico statale Dante Alighieri frequenta per due anni la scuola di canto Ro.Gi, poi la scuola di Canto Saint Louis e un corso all'Accademia Internazionale di Teatro Circo a Vapore. Attualmente \u00e8 per lo pi\u00f9 attiva nel cinema e in televisione."}
{"id": "5466592", "revid": "116403667", "url": "https://it.wikipedia.org/wiki?curid=5466592", "title": "Unione Sportiva Livorno 1974-1975", "text": "Questa pagina raccoglie le informazioni riguardanti l'Unione Sportiva Livorno nelle competizioni ufficiali della stagione 1974-1975.\nStagione.\nNella stagione 1974-1975 del Livorno, seconda con Corasco Martelli alla presidenza, \u00e8 un'altra stagione nella quale non si riesce a risollevarsi dalla mediocrit\u00e0 della Serie C. Sulla panchina amaranto si sono alternati tre allenatori Francisco Lojacono, Mauro Lessi e Aldo Puccinelli. Si chiuder\u00e0 il girone B del campionato di Serie C con il tredicesimo posto in classifica a 36 punti, torneo vinto dal Modena con 53 punti e promosso in Serie B. Unica soddisfazione di stagione il gruzzolo di diciotto reti realizzate dal bomber \"Romoletto\" Bruno Graziani."}
{"id": "5466599", "revid": "2175", "url": "https://it.wikipedia.org/wiki?curid=5466599", "title": "Cantoni di Charleville-M\u00e9zi\u00e8res", "text": ""}
{"id": "5466618", "revid": "481666", "url": "https://it.wikipedia.org/wiki?curid=5466618", "title": "Mac M. Barnes", "text": ""}
{"id": "5466620", "revid": "438678", "url": "https://it.wikipedia.org/wiki?curid=5466620", "title": "Il mulino", "text": ""}
{"id": "5466624", "revid": "438678", "url": "https://it.wikipedia.org/wiki?curid=5466624", "title": "Il giorno", "text": ""}
{"id": "5466625", "revid": "119075028", "url": "https://it.wikipedia.org/wiki?curid=5466625", "title": "F\u00e1bio Ayres", "text": "Caratteristiche tecniche.\n\u00c8 un giocatore estremamente duttile nel reparto avanzato, capace di ricoprire sia il ruolo di esterno d'attacco in moduli quali 4-3-3 e 4-2-3-1, sia di seconda punta in un classico 4-4-2; riesce a disimpegnarsi anche come trequartista nonch\u00e9 ad adattarsi, all'occorrenza, a laterale in un centrocampo a 5. A suo agio nell'attaccare gli spazi, nonch\u00e9 dotato di un fisico che gli permette di coniugare forza, resistenza e velocit\u00e0, ha nel cambio di passo e nelle conclusioni a rete, potenti e immediate, le maggiori peculiarit\u00e0 del suo bagaglio tecnico.\nCarriera.\nDopo gli inizi in patria nel vivaio del , arriva in Italia nel 2008, prelevato dall' che lo inserisce inizialmente nel suo settore giovanile. Non arriva a esordire nella prima squadra dei friulani, che lo cedono in prestito nelle serie minori dapprima alla , in Prima Divisione, dove nel 2011 raggiunge la finale play-off persa dai campani contro il , e poi al , in Serie B.\nNel 2012 approda ancora in prestito al , in Prima Divisione, dove, dopo aver perso al primo anno la semifinale play-off con il , nel 2014 vince campionato e supercoppa di categoria ritornando fra i cadetti. Acquistato a titolo definitivo dai grifoni nella successiva estate, sul finire dello stesso anno il brasiliano \u00e8 colpito da una squalifica federale per \u00abviolazione della clausola compromissoria\u00bb, a causa di una doppia procura, che lo tiene lontano dai campi per quattro mesi; una volta tornato arruolabile, con i perugini raggiunge i play-off, persi al turno preliminare contro il .\nDopo quattro anni in Umbria, il 2 agosto 2016 si trasferisce al . In Veneto scende tuttavia in campo solo 8 volte, senza mai andare in gol, in una stagione deludente per i berici e conclusasi con la retrocessione in Serie C. Il 9 agosto 2017 viene ingaggiato dalla .\nStatistiche.\nPresenze e reti nei club.\n\"Statistiche aggiornate al 2 agosto 2016\""}
{"id": "5466626", "revid": "1573940", "url": "https://it.wikipedia.org/wiki?curid=5466626", "title": "Prometheomys schaposchnikowi", "text": "L'arvicola di Schaposchnikow (Prometheomys schaposchnikowi ) \u00e8 un roditore della famiglia dei Cricetidi, unica specie del genere Prometheomys (), endemico del Caucaso.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 115 e 180\u00a0mm, la lunghezza della coda tra 36 e 60\u00a0mm, la lunghezza del piede tra 20 e 25\u00a0mm, la lunghezza delle orecchie tra 10 e 15\u00a0mm e un peso fino a 88\u00a0g.\nCaratteristiche craniche e dentarie.\nIl cranio \u00e8 corto e largo e presenta un rostro corto e tozzo, una scatola cranica allungata e una cresta sagittale ben sviluppata. Gli incisivi superiori sono larghi, fortemente ricurvi ed attraversati da un solco longitudinale, i molari hanno due radici ciascuno ed hanno la caratteristica forma prismatica, il primo superiore ha due rientranze su ogni lato, il secondo una su quello interno mentre il terzo \u00e8 semplice e ridotto. \nSono caratterizzati dalla seguente formula dentaria:\nAspetto.\nLa pelliccia \u00e8 lunga e soffice. Le parti dorsali sono bruno-grigiastre con dei riflessi bruno-rossastri, mentre le parti ventrali sono grigio chiare. Il muso \u00e8 corto e largo, gli occhi sono notevolmente ridotti. Le orecchie sono relativamente grandi, rotonde, prive di peli e possiedono un grosso antitrago. il dorso delle zampe \u00e8 ricoperto di peli biancastri, quelle anteriori sono brevi, i palmi e le piante sono privi di peli mentre il tallone \u00e8 ricoperto di peluria. Gli artigli delle zampe anteriori sono molto lunghi e leggermente ricurvi. La coda \u00e8 lunga meno della met\u00e0 del corpo, \u00e8 densamente ricoperta di lunghi peli, \u00e8 uniformemente brunastra e talvolta con la punta bianca. Le femmine hanno due paia di mammelle pettorali e due inguinali. Il cariotipo \u00e8 2n=56 FNa=100.\nBiologia.\nComportamento.\n\u00c8 una specie fossoria. Scava complessi di tane ed accumula il materiale di riporto in cumuli vicino alle entrate. Una camera, predisposta per il nido, \u00e8 situata al centro e rivestita di steli d'erba e da essa si irradiano diverse gallerie. I gruppi sono formati da diversi maschi maturi e dalle femmine con i piccoli, la densit\u00e0 \u00e8 di circa 3-32 individui per ettaro. \u00c8 attiva durante tutto l'anno con picchi giornalieri tra le 11:00 e le 13:00.\nAlimentazione.\nSi nutre esclusivamente di materiale vegetale raccolto sul terreno e di radici.\nRiproduzione.\nDanno alla luce 2-6 piccoli due volte durante l'estate.\nDistribuzione e habitat.\nQuesta specie \u00e8 diffusa in maniera frammentata nella regione caucasica della Russia meridionale, Georgia e Turchia nord-orientale.\nVive nelle radure alpine e subalpine tra 1.500 e 2.800 metri di altitudine.\nStato di conservazione.\nLa IUCN Red List, considerato l'areale limitato e la perdita del proprio habitat a causa della sua conversione in zone da pascolo, classifica \"P.schaposchnikowi\" come specie prossima alla minaccia (NT)."}
{"id": "5466627", "revid": "481666", "url": "https://it.wikipedia.org/wiki?curid=5466627", "title": "Mack Barnes", "text": ""}
{"id": "5466629", "revid": "633073", "url": "https://it.wikipedia.org/wiki?curid=5466629", "title": "Prometheomys", "text": ""}
{"id": "5466646", "revid": "481666", "url": "https://it.wikipedia.org/wiki?curid=5466646", "title": "M.M. Barnes", "text": ""}
{"id": "5466648", "revid": "963244", "url": "https://it.wikipedia.org/wiki?curid=5466648", "title": "Louis-\u00c9douard Cestac", "text": "Biografia.\nIl padre era originario degli Alti Pirenei, la madre era basco-spagnola. Nel 1816 entr\u00f2 nel seminario di Aire-sur-l'Adour e, completati gli studi teologici presso i sulpiziani di Parigi, fu ordinato prete nel 1825. Fu professore nel seminario minore di Larressore e, dal 1831, vicario della cattedrale di Bayonne.\nNel 1836 diede inizio a un'opera per l'assistenza agli orfani e alle giovani che, giunte in citt\u00e0 dalle campagne in cerca di lavoro, erano esposte al rischio di diventare prostitute: il 9 giugno 1839 la sede dell'opera venne trasferita nella casa \"Ch\u00e2teauneuf\" di Anglet, che divenne il convento di \"Notre-Dame du Refuge\". Le ragazze che dal 1837 collaboravano con Cestac nella gestione dell'opera furono autorizzate a costituirsi in istituto religioso nel 1852.\nPromosse lo sviluppo dell'agricoltura a Bayonne, opera che gli valse la Legion d'onore, e l'apertura di scuole nelle zone rurali, per le quali elabor\u00f2 un nuovo metodo di lettura con un sillabario con giochi di lettere.\nIl culto.\nIl processo diocesano in vista della beatificazione di Cestac si apr\u00ec a Bayonne nel 1898 e termin\u00f2 nel 1901; l'8 aprile 1908 ebbe luogo l'introduzione della causa e il 13 novembre 1976 il sacerdote ebbe il titolo di venerabile.\nIl 13 giugno 2014 papa Francesco ha autorizzato la Congregazione delle cause dei santi a promulgare un decreto riguardante un miracolo attribuito all'intercessione di Cestac, autorizzandone la beatificazione.\nIl rito di beatificazione, presieduto dal cardinale Angelo Amato in rappresentanza del pontefice, \u00e8 stato celebrato nella cattedrale di Sainte-Marie a Bayonne il 31 maggio 2015."}
{"id": "5466656", "revid": "484362", "url": "https://it.wikipedia.org/wiki?curid=5466656", "title": "Cristo sul Monte degli Ulivi", "text": ""}
{"id": "5466659", "revid": "767487", "url": "https://it.wikipedia.org/wiki?curid=5466659", "title": "Moustache Prawn", "text": "I Moustache Prawn sono un gruppo musicale cult alternative rock italiano, formatosi nel 2010 a Fasano (Provincia di Brindisi).\nIl progetto solista del bassista Gigante pu\u00f2 in parte considerarsi erede dell'opera della band pugliese.\nStoria del Gruppo.\nNel 2007 Leo Ostuni e Giancarlo Latartara, durante la loro conoscenza, in una palestra del loro paese, decidono di provare a suonare insieme e fondare un gruppo musicale. Nell'estate del 2008, dopo aver suonato con solo chitarra e batteria per diverso tempo, si unisce a loro Ronny Gigante al basso. I tre decidono di fondare il loro primo gruppo i \"Distopia\" con brani inediti cantati in italiano dalle influenze sonore del Post-Punk. Suonano in alcune manifestazioni studentesche e nei locali del loro paese, ma il progetto non decolla al punto tale che nell'inverno 2010 i tre si separarono per alcuni mesi di pausa.\nDurante questo periodo i tre componenti subiscono una influenza musicale verso suoni British soprattutto nei generi Alternative rock e Indie rock (Strokes, Arctic Monkeys, Radiohead, Interpol, The Smiths, Jon Spencer Blues Explotion, ecc).\nI tre componenti nell'estate 2010 decidono di riunirsi e comporre brani musicali cantati in lingua inglese, nascono cos\u00ec brani completamente diversi da quelli provati e arrangiati in passato, tanto che il progetto assume una nuovissima forma al punto tale che decidono di cambiare il nome in \"Moustache Prawn\" (baffi di gambero in italiano).\nNel 2011, appena 18enni, decidono di partecipare all'Arezzo wave 2011, vincendo prima le provinciali di Brindisi e poi le regionali approdando alle finali nazionali.\nTale vittoria \u00e8 un trampolino di lancio, infatti per tutto il 2012-2013 suonano in diversi festival in tutta Italia e all'estero come: RockInDay 2012, Festival Dirockato Winter, Reeperbahn Festival di Amburgo e Liverpool Sound City e in concerti insieme ai Diaframma, Hugo Race (ex-chitarrista di Nick Cave), La Fame Di Camilla, Zen Circus, A Toys Orchestra, ecc. Inoltre parteciparono allo showcase del Medimex (il Salone dell'Innovazione Musicale) insieme ad altri artisti come: Asaf Avidan, Enzo Avitabile, Fabryka, Faraualla, Finaz, Management Del Dolore Post-Operatorio, Municipale Balcanica, Nobraino.\nSempre nel 2012 esce il loro primo album \"Biscuits\", prodotto dall'etichetta discografica indipendente Piccola Bottega Popolare (P.B.P.). L'album riscuote un forte successo, anche della critica, al punto di suscitare subito l'attenzione di radio, magazine, web-magazine e blog nazionali come Rockit, La Repubblica XL, Promorama, Il Mucchio selvaggio, Rumore, Rockerilla, mentre il primo video musicale del singolo \u201cNever Think So Long\u201d venne pubblicato in anteprima esclusiva sul sito di RollingStone.\nNel 2015 pubblicano il loro secondo album \"Erebus\", prodotto dalle etichette Piccola Bottega Popolare / MArte Label. Si tratta di un concept album affiancato ad un racconto di fantasia con illustrazioni scritto da Leo Ostuni, che tratta una tematica ambientalista e animalista; in questo album i Moustache Prawn riescono pi\u00f9 a sperimentare rispetto all'album precedente, affiancando all'Indie pi\u00f9 tradizionale strumenti particolari ed esotici. Questo album, inoltre, \u00e8 stato realizzato con l'aiuto del crowfunding di Musicraiser, con il quale la band ha potuto produrre il disco, realizzare i videoclip e il tour.\nIl 15 agosto 2015 si esibiscono allo Sziget Festival sul palco del Medimex Terrace.\nIl 3 febbraio 2016 annunciano sulla loro pagina Facebook la partecipazione al prestigioso festival texano South by Southwest \nIl 27 agosto 2016 prendono parte alla prima edizione del Cellamare Music Festival in provincia di Bari.\nDal 7 al 19 ottobre 2016 sono impegnati nel Moustache Prawn Japan Tour, che fa tappa nelle principali citt\u00e0 giapponesi musicalmente attive quali Tokyo, Osaka, Kyoto, Nagoya, Yasu, K\u014dbe e Kawasaki.\nNei giorni 18 e 20 aprile 2017 sono invitati a prender parte al Canadian Music Week a Toronto.\nA fine 2017 escono i primi singoli di Gigante: sar\u00e0 l'inizio di una nuova avventura, quella del bassista Ronny, assieme ad Antonio Contest (tastierista per Acquasumarte, Neera e Cambio di Rotta) e Fabrizio Semerano (gi\u00e0 batterista dei casematte e per gli Inude), col primo album solista Himalaya e alcuni tour in tutta Italia. Buonanotte, il secondo album di Gigante, esce il 15 marzo 2020 per Carosello Records.\nIntanto Himalaya, a poco meno di due anni dalla pubblicazione, si piazza al cinquantesimo posto nella classifica dei 50 dischi italiani pi\u00f9 belli del decennio secondo Rockit.\nA fine maggio 2019 i Moustache Prawn pubblicano a sorpresa l'ep STREAM, frutto di recording sessions durante il Japan Tour. A fine 2020 viene reso disponibile su mora.jp per streaming e acquisto un ennesimo ep, BOTANICA, risalente allo stesso periodo.\n\u00c8 inoltre possibile reperire nei servizi di streaming alcuni lavori del chitarrista Leo Ostuni nel suo progetto solista Meijic Inca."}
{"id": "5466660", "revid": "92723", "url": "https://it.wikipedia.org/wiki?curid=5466660", "title": "Memphis Open 2015 - Qualificazioni singolare", "text": "Le qualificazioni del singolare del Memphis Open 2015 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5466661", "revid": "436907", "url": "https://it.wikipedia.org/wiki?curid=5466661", "title": "Nitro (rapper)", "text": "Biografia.\n2007-2012: primi anni.\nSi \u00e8 avvicinato all'hip hop grazie al freestyle. Ha iniziato militando nel collettivo Giovent\u00f9 Bruciata, insieme all'MC Moova e al produttore CeCe DuB e con i quali ha pubblicato nel 2010 il mixtape \"Born2Burn\". Nel 2007 ha partecipato al suo primo Tecniche Perfette, arrivando alla semifinale della selezione regionale. Da l\u00ec ha continuato a partecipare alle battaglie di freestyle, vincendo nei due anni seguenti la fase regionale del Tecniche Perfette, conquistando la finale nazionale per due volte e arrivando sempre tra i primi quattro.\nDopo l'esperienza del Tecniche Perfette, Nitro ha partecipato al contest organizzato da Radio Sherwood a Padova, vincendolo. L'esperienza dal vivo lo porta a far parte, sotto lo pseudonimo di Wilson Kemper, dei The Villains gruppo composto anche da Moova, Venom e Zethone. Questo progetto, ispirato al lato oscuro della fumettistica e del cinema, unisce diversi generi quali hip hop, dubstep, elettronica ed hardcore.\nNel 2012 ha partecipato al talent show MTV Spit, piazzandosi in seconda posizione, battuto solo da Ensi. Intorno allo stesso periodo \u00e8 entrato a far parte del collettivo Machete Crew, fondato dai rapper Salmo, El Raton, Enigma e DJ Slait. Il 30 ottobre 2012 \u00e8 stato pubblicato l'EP \"Casus belli\" di Fabri Fibra, nel quale \u00e8 presente la prima collaborazione ufficiale di Nitro, precisamente nel brano \"Felice per me\".\n2013-2014: \"Danger\".\nNel 2013 Nitro ha partecipato nuovamente ad MTV Spit, giungendo secondo, battuto da Shade. Nello stesso anno ha partecipato alla produzione del mixtape \"Machete Mixtape Vol II\", distribuito dalla Machete Empire Records.\nIl 12 luglio 2013 il rapper ha pubblicato il singolo di debutto \"Back Again\", che ha anticipato di quattro giorni il suo primo album in studio \"Danger\", uscito con la Machete Empire Records e distribuito dalla Sony Music.\nNel corso del 2014 ha preso parte alla realizzazione del mixtape \"Machete Mixtape III\", cantando in dieci dei 24 brani presenti nello stesso.\n2015-2016: \"Suicidol\".\nIl 21 aprile 2015 ha pubblicato per il download digitale il singolo \"Rotten\", il quale ha anticipato l'uscita del secondo album in studio \"Suicidol\", pubblicato il 26 maggio. Il disco \u00e8 entrato al quarto posto della Classifica FIMI Album ed \u00e8 stato certificato disco di platino dalla FIMI per le oltre copie vendute, venendo promosso anche dai singoli \"Sassi e diamanti\" e \"Pleasantville\", entrati in rotazione radiofonica rispettivamente dal 15 maggio e dal 16 ottobre. Il 10 luglio \u00e8 stato inoltre pubblicato il video del brano \"Storia di un defunto artista\", successivamente certificato disco d'oro dalla FIMI pur non essendo stato estratto come singolo.\nIl 4 maggio 2016 il rapper ha annunciato la riedizione di \"Suicidol\", denominata \"Post Mortem\" e uscita il 27 dello stesso mese. Rispetto all'edizione originaria, la riedizione presenta un secondo CD contenente cinque brani incisi in collaborazione con MadMan, Jake La Furia, Jack the Smoker e Izi, tra cui il singolo \"Solo quando bevo\", pubblicato il 20 maggio dello stesso anno.\nIl 25 novembre \u00e8 stata pubblicata la \"Platinum Edition\" dell'album \"Hellvisback\" di Salmo, in cui Nitro \u00e8 presente come artista ospite nel brano \"Title?\".\n2017-2019: \"No Comment\".\nIl 4 dicembre 2017 Nitro ha reso disponibile per il download digitale il singolo \"Buio Omega\", prodotto da Salmo e accompagnato nello stesso giorno dal relativo video. Il singolo ha debuttato nella Top Singoli alla posizione 40.\nContemporaneamente all'uscita del singolo, il rapper ha annunciato il terzo album in studio \"No Comment\", pubblicato il 12 gennaio 2018.\nIl 23 marzo 2018 ha pubblicato il secondo singolo \"Ho fatto bene\", mentre il 4 maggio 2018 ha pubblicato il terzo singolo \"Chairaggione\", in collaborazione con Salmo. La collaborazione con Salmo si \u00e8 nuovamente proposta con il brano \"Dispovery Channel\", contenuto nell'album \"Playlist\" del rapper sardo.\nIl 5 luglio 2019 viene pubblicato il \"Machete Mixtape 4\", dove Nitro compare in 6 delle 18 tracce del disco, tra cui il singolo \"Marylean\".\n2020-presente: \"GarbAge\".\nIl 6 marzo 2020 Nitro ha pubblicato il quarto album in studio \"GarbAge\", che si caratterizza per la presenza di svariate collaborazioni tra i vari brani, tra cui Lazza, Fabri Fibra, Tha Supreme, Gemitaiz e Dani Faiv. In contemporanea \u00e8 stato presentato il singolo \"Saturno\".\nIl 7 dicembre 2020 pubblica in collaborazione con il rapper Vegas Jones il singolo \"Ossigeno\", volto ad anticipare la riedizione dell'album, denominata \"GarbAge Evilution\" e pubblicata il 12 febbraio 2021. Questa riedizione comprende sei brani inediti, di cui tre in collaborazione con Casadilego, Rosa Chemical e Vegas Jones."}
{"id": "5466662", "revid": "767487", "url": "https://it.wikipedia.org/wiki?curid=5466662", "title": "Danger (Nitro)", "text": "Danger \u00e8 il primo album in studio del rapper italiano Nitro, pubblicato il 16 luglio 2013 dalla Machete Empire Records e distribuito dalla Sony Music e dalla Epic Records."}
{"id": "5466663", "revid": "2216802", "url": "https://it.wikipedia.org/wiki?curid=5466663", "title": "Suicidol", "text": "Suicidol \u00e8 il secondo album in studio del rapper italiano Nitro, pubblicato il 26 maggio 2015 dalla Machete Empire Records e distribuito dalla Sony Music e dalla Epic Records.\nDescrizione.\nMenzionato per la prima volta da Nitro all'interno di \"Dexter\", brano realizzato dal rapper stesso insieme a Fabri Fibra e Salmo e presente in \"Squallor\", il titolo dell'album \u00e8 l'unione dei termini inglesi \"suicidal\" e \"idol\" e indica \u00abIl riconoscimento delle capacit\u00e0 di un artista che avviene quasi sempre quando ormai \u00e8 gi\u00e0 morto.\u00bb\nIn esso sono presenti 15 brani, tra cui \"Storia di un defunto artista\", continuazione del brano \"Storia di un presunto artista\", contenuto nel precedente album \"Danger\".\nPromozione.\nL'album \u00e8 stato anticipato da \"Rotten\", singolo uscito digitalmente il 21 aprile, e da \"Sassi e diamanti\", entrato in rotazione radiofonica a partire dal 15 maggio 2015. Il 16 ottobre \u00e8 stata la volta di \"Pleasantville\", nona traccia del disco.\nIl 5 maggio 2016 il rapper ha annunciato la riedizione di \"Suicidol\", denominata \"Post Mortem\" e uscito per il 27 dello stesso mese. Rispetto all'edizione originaria, la riedizione presenta un secondo CD contenente cinque brani incisi in collaborazione con MadMan, Jake La Furia e Jack the Smoker, tra cui i singoli \"Stronzo pt. 2\" e \"Solo quando bevo\", pubblicati rispettivamente il 13 e il 20 maggio dello stesso anno."}
{"id": "5466664", "revid": "484362", "url": "https://it.wikipedia.org/wiki?curid=5466664", "title": "Cristo sul monte degli Ulivi", "text": ""}
{"id": "5466667", "revid": "287204", "url": "https://it.wikipedia.org/wiki?curid=5466667", "title": "Loei", "text": "Loei (in thailandese \u0e40\u0e25\u0e22) \u00e8 una citt\u00e0 minore \"(thesaban mueang)\" della Thailandia. Il territorio comunale fa parte del Distretto Amphoe Mueang Loei, che \u00e8 capoluogo della Provincia di Loei, nel gruppo regionale della Thailandia del Nordest.\nGeografia fisica.\nLoei si trova in una zona piuttosto isolata e lontana dalle principali vie di comunicazione della regione, ai confini tra la Thailandia del Nordest, del Nord e l'altrettanto remota Provincia di Xaignabouli del Laos. La citt\u00e0 \u00e8 bagnata dall'omonimo fiume Loei, le cui acque scorrono da sud a nord e si gettano nel Mekong a circa 50\u00a0km dalla citt\u00e0. La pianura del fiume Loei \u00e8 circondata da basse colline che si ergono a pochi chilometri dal territorio comunale.\nEconomia.\nLa citt\u00e0 non ha particolari attrazioni turistiche, ma \u00e8 un punto di passaggio per gli escursionisti che visitano le belle montagne ed i parchi naturali che la circondano. La provincia di Loei \u00e8 al secondo posto per la produzione del cotone tra le province thailandesi, e in febbraio si tiene a Loei un importante festival del cotone e del tamarindo dolce.\nInfrastrutture e trasporti.\nI trasporti cittadini avvengono a bordo di \"songthaew\" pubblici o di \"tuk-tuk\" privati. I collegamenti stradali con Bangkok sono serviti principalmente con autobus notturni. Autobus diurni portano a Chiang Mai e a Nong Khai. L'aeroporto di Loei, che si trova alla periferia meridionale cittadina, a tutto il febbraio 2015 era utilizzato dalla Nok Air e dalla Thai AirAsia con voli unicamente sull'Aeroporto Internazionale di Bangkok-Don Mueang."}
{"id": "5466668", "revid": "767487", "url": "https://it.wikipedia.org/wiki?curid=5466668", "title": "Phylloporia (micologia)", "text": "Phylloporia \u00e8 un genere di funghi basidiomiceti della famiglia Hymenochaetaceae."}
{"id": "5466677", "revid": "1543377", "url": "https://it.wikipedia.org/wiki?curid=5466677", "title": "Franz Andr\u00e9", "text": "Biografia.\nDopo studi iniziali con la madre pianista, Franz Andr\u00e9 studia al Conservatorio di Bruxelles, diventando membro dell'orchestra degli studenti sotto la direzione di Fran\u00e7ois-Auguste Gevaert e Edgar Tinel. Ricevuto il primo premio della classe di violino di C\u00e9sar Thomson del 1912, parte per Berlino dove entra nell'Orchestra Bl\u00fcthner incontrando Felix Weingartner, di cui segue i corsi di composizione e direzione d'orchestra. Ritornato in Belgio, entra al Conservatorio come assistente del suo ex insegnante di violino, prima di essere richiamato al servizio militare.\nArruolato nel corpo dei Granatieri, partecipa alla prima guerra mondiale, ricevendo numerose decorazioni per il suo coraggio e ritornando a casa con un'invalidit\u00e0 di guerra del 60%. In questo periodo fa conoscenza con Maurice Corneil de Thoran, futuro direttore del Teatro de La Monnaie, di Paul Collaer, futuro direttore delle trasmissioni in fiammingo della radio belga, e di Eug\u00e8ne Ysa\u00ffe.\nLa direzione d'orchestra.\nLa sua carriera assume una svolta decisiva nel 1923, quando partecipa alla creazione di \"Radio Belgique\", prima come violinista e in seguito come direttore d'orchestra. Nel 1930, alla creazione dell'Istituto nazionale di radiodiffusione (INR), Ren\u00e9 Tellier, direttore del servizio musicale, gli affida la direzione di una delle tre orchestre. Di concerto con Paul Collaer, orienta in maniera decisiva la programmazione musicale della radio verso il repertorio contemporaneo. L'orchestra acquisisce fama mondiale per le esecuzioni di musica moderna e per la qualit\u00e0 delle interpretazioni, come testimoniato da B\u00e9la Bart\u00f3k, Benjamin Britten, Dimitri Shostakovich, Luigi Dallapiccola, Paul Hindemith, Arthur Honegger, Olivier Messiaen, Darius Milhaud, Francis Poulenc, Serge Prokofiev, Charles Koechlin o Igor Stravinsky, tutti venuti a dirigere o ad assistere all'esecuzione delle loro opere.\nRegolarmente invitato all'estero con l'orchestra dell'INR, o per dirigere le orchestre europee pi\u00f9 reputate, dirige spesso prime mondiali, come nel caso della cantata Le Roi des \u00e9toiles di Stravinsky, eseguita a Bruxelles nella primavera del 1939, ma si occupa anche molto attivamente di promuovere la diffusione della musica belga, eseguendola con regolarit\u00e0 durante le tourn\u00e9e all'estero.\nParallelamente alla carriera all'INR, Andr\u00e9 viene nominato direttore principale del Concorso Regina Elisabetta di Bruxelles (Concours Musical International Reine Elisabeth de Belgique) fin dalla sua creazione nel 1951, ed \u00e8 attivo come insegnante di musica da camera alla Chapelle musicale Reine \u00c9lisabeth dal 1952 al 1974.\nIl fondo Franz Andr\u00e9 della Biblioteca reale del Belgio.\nGrazie a successivi doni della sua famiglia nel 2003 e nel 2005, il fondo Franz Andr\u00e9 \u00e8 conservato alla Sezione Musica della Biblioteca reale del Belgio. Ricco di pi\u00f9 di 200 partiture a stampa, di una sessantina di manoscritti musicali, programmi di concerti dal vivo e radiofonici, manifesti, foto e pi\u00f9 di 500 lettere, il fondo Andr\u00e9 costituisce una fonte inestimabile per lo studio della storia musicale belga nella prima met\u00e0 del XX secolo. Numerosi documenti musicali e medaglie, un centinaio di nastri magnetici dell'INR e cinque bacchette da direzione, completano questo fondo prestigioso."}
{"id": "5466684", "revid": "287204", "url": "https://it.wikipedia.org/wiki?curid=5466684", "title": "La piramide di Atlantide", "text": "La piramide di Atlantide (\"Raising Atlantis\") \u00e8 un fantathriller dello scrittore statunitense Thomas Greanias pubblicato nel 2005. \u00c8 il primo episodio della serie sull'astroarcheologo Conrad Yeats.\nTrama.\nIn Antartide un terremoto porta alla luce misteriose rovine. Il generale statunitense Griffin Yeats chiama il figlio adottivo Conrad e la linguista e criptologa Serena Serghetti (suora dei servizi del Vaticano). La scoperta di una piramide \u00e8 l'inizio di uno studio che sveler\u00e0 un micidiale meccanismo di regolazione della popolazione mondiale.\nUna catastrofe canceller\u00e0 le tracce della presunta Atlantide, Conrad sopravviver\u00e0 ma avr\u00e0 perso ogni prova della sua scoperta e dovr\u00e0 separarsi da Serena (di cui si \u00e8 innamorato) che decider\u00e0 di rimanere nel suo stato di suora."}
{"id": "5466689", "revid": "30610", "url": "https://it.wikipedia.org/wiki?curid=5466689", "title": "Ospedale Sant'Andrea", "text": ""}
{"id": "5466693", "revid": "228587", "url": "https://it.wikipedia.org/wiki?curid=5466693", "title": "Ian Chesterton", "text": "Ian Chesterton \u00e8 un personaggio immaginario interpretato da William Russell nella serie televisiva britannica di fantascienza \"Doctor Who\".\n\u00c8 uno dei compagni di viaggio del Primo Dottore, ed apparve nelle prime due stagioni del programma, dal 1963 al 1965. Nel film \"Dr. Who and the Daleks\" (1965), il personaggio venne interpretato da Roy Castle, ma con tratti della personalit\u00e0 molto diversi ed un background differente. In totale, Ian Chesterton apparve in 16 storie (77 episodi) della serie classica di \"Doctor Who\".\nBiografia del personaggio.\nIan Chesterton \u00e8 un insegnante di scienze presso la Coal Hill School e una delle sue colleghe \u00e8 Barbara Wright, insegnante di storia. Una delle loro studentesse, Susan Foreman, nipote di un misterioso \"Dottore\", mostra di possedere inaspettate conoscenze in materia storica e scientifica, molto al di sopra rispetto ad una normale adolescente del suo tempo. Nel tentativo di indagare sulle strane capacit\u00e0 della giovane, i due decidono di seguirla fino a casa dopo la scuola per parlare con il nonno della ragazza. Giunti in una sorta di deposito di rottami, Ian e Barbara scoprono che Susan e suo nonno, il \"Dottore\", sono degli esuli provenienti da un altro pianeta e viaggiano nello spazio e nel tempo in una macchina definita da Susan \"TARDIS\" dall'acronimo \"Time &amp; Relative Dimension in Space\". Poich\u00e9 Ian e Barbara hanno scoperto la verit\u00e0, il Dottore li porta via sul TARDIS contro la loro volont\u00e0, dando inizio alle loro avventure.\nIan fornir\u00e0 al gruppo una forte figura maschile e \"paterna\", in grado di proteggere gli altri con la forza fisica, cosa impossibile per l'anziano Dottore. Il suo obiettivo principale, almeno nelle prime storie, \u00e8 quello di salvaguardare la vita dei membri dell'equipaggio del TARDIS, spesso entrando apertamente in contrasto con il Dottore che non esita a mettere in pericolo gli altri per soddisfare la sua propria curiosit\u00e0. Inoltre, si intuisce fin da subito l'affinit\u00e0 che lega Barbara e Ian, anche se la natura della loro relazione non viene mai esplicitata nel corso della serie, ed il loro matrimonio futuro verr\u00e0 svelato solamente 45 anni dopo.\nIan mostra di essere in possesso di molteplici abilit\u00e0 nel corso della serie. Riesce ad accendere il fuoco con legnetti e foglie secche (\"An Unearthly Child\"), cavalca, sa tirare di scherma (\"The Romans\") ed \u00e8 a conoscenza dei punti di pressione nel corpo umano che possono paralizzare un avversario (\"The Aztecs\"). Si dimostra estremamente protettivo nei confronti di Barbara, arrivando anche a partire in solitaria per una pericolosa missione con lo scopo di salvare la donna dai saraceni nell'episodio \"The Crusade\". In questa stessa storia, viene anche nominato \"cavaliere\" da Re Riccardo I d'Inghilterra con il nome \"Sir Ian di Giaffa\". Dopo molte avventure, Ian e Barbara, separandosi a malincuore dal Dottore, riescono a far ritorno sulla Terra usando una macchina del tempo dei Dalek, due anni dopo la loro scomparsa originaria.\nRiferimenti successivi.\nIan Chesterton viene menzionato in \"La morte del Dottore\", una storia in due parti dello spin-off di \"Doctor Who\" \"Le avventure di Sarah Jane\" (2010). Sarah Jane Smith riferisce che Ian e Barbara si sono sposati, sono diventati entrambi professori, vivono a Cambridge, e si dice che non siano invecchiati per nulla rispetto agli anni sessanta.\n\"Dr. Who and the Daleks\".\nNel film del 1965 \"Dr. Who and the Daleks\", Ian Chesterton \u00e8 il fidanzato di Barbara, la nipote di Dr. Who. Invece del coraggioso uomo d'azione della serie tv, questa versione del personaggio di Ian \u00e8 un goffo idiota che riesce a cavarsela pi\u00f9 per fortuna che per le abilit\u00e0 dimostrate. In \"Daleks - Il futuro fra un milione di anni\" (\"Daleks - Invasion Earth 2150 AD\"), altro film del 1966 ispirato a \"Doctor Who\", il personaggio di Ian \u00e8 rimpiazzato da quello di Tom Campbell, che svolge pi\u00f9 o meno lo stesso ruolo di Ian nell'episodio \"The Dalek Invasion of Earth\"."}
{"id": "5466695", "revid": "125272599", "url": "https://it.wikipedia.org/wiki?curid=5466695", "title": "Spettroscopia rotazionale", "text": "La spettroscopia rotazionale (o spettroscopia a microonde) riguarda la misurazione delle transizioni energetiche tra stati rotazionali quantizzati di molecole in fase gas. Gli spettri delle molecole polari possono essere misurati in assorbimento o in emissione con la spettroscopia a microonde o nell'infrarosso lontano. Generalmente lo spettro rotazionale puro di molecole non polari non pu\u00f2 essere osservato con queste tecniche, ma pu\u00f2 essere osservato e misurato mediante la spettroscopia Raman.\nViene indicata anche come spettroscopia rotazionale \"pura\" per distinguerla dalla spettroscopia roto-vibrazionale dove i livelli energetici rotazionali variano insieme con i cambiamenti energetici vibrazionali, e dalla spettroscopia roto-vibronica (o semplicemente spettroscopia vibronica) dove le variazioni rotazionali, vibrazionali ed elettroniche avvengono contemporaneamente.\nNella spettroscopia rotazionale le molecole vengono classificate in seguito alla loro simmetria in rotatori sferici, lineari e simmetrici. Per questi rotatori possono essere ricavate espressioni analitiche che ne descrivono i termini energetici. Per una quarta categoria, i rotatori asimmetrici, possono essere ricavate espressioni analitiche solo fino al livello J=3, mentre i livelli energetici superiori devono essere valutati usando metodi numerici.\nI livelli rotazionali sono ricavati teoricamente considerando le molecole come rotatori rigidi e successivamente applicando termini correttivi per considerare le distorsioni centrifughe, la struttura fine, la struttura iperfine e l'interazione di Coriolis. La comparazione tra gli spettri e le espressioni teoriche fornisce valori numerici dei momenti angolari di inerzia dai quali \u00e8 possibile, in casi favorevoli, derivare valori accurati degli angoli e delle lunghezze di legame delle molecole. In presenza di un campo elettrostatico \u00e8 presente l'effetto Stark-Lo Surdo che permette di determinare il momento di dipolo elettrico.\nUn'importante applicazione della spettroscopia rotazionale si ha nell'esplorazione della composizione chimica del mezzo interstellare utilizzando i radiotelescopi.\nApplicazioni.\nLa spettroscopia rotazionale \u00e8 stata inizialmente utilizzata per investigare aspetti fondamentali della fisica molecolare. \u00c8 uno strumento molto preciso per determinare le strutture molecolari in fase gassosa. Pu\u00f2 essere utilizzata per determinare i vincoli alla rotazione interna associata alla rotazione del gruppo metile rispetto al gruppo nel clorotoluene ().\nQuando pu\u00f2 essere osservata la struttura fine o iperfine, la tecnica fornisce anche informazioni sulla struttura elettronica delle molecole. Molta dell'attuale comprensione della natura delle interazioni molecolari deboli come il legame di Van der Waals, legame a idrogeno e ad alogeno \u00e8 stata ottenuta mediante spettroscopia rotazionale.\nIn congiunzione con la radioastronomia, la tecnica riveste un ruolo fondamentale nell'esplorazione della composizione chimica del mezzo interstellare. Le transizioni a microonde sono infatti misurate in laboratorio e confrontate con le emissioni osservate nel mezzo interstellare usando radiotelescopi. \u00e8 stata la prima molecola poliatomica stabile a essere identificata nel mezzo interstellare.\nLa misurazione del monossido di cloro \u00e8 importante per la chimica atmosferica.\nProgetti in corso in astrochimica coinvolgono sia spettroscopia a microonde di laboratorio sia osservazioni fatte utilizzando moderni radiotelescopi come l'Atacama Large Millimeter Array (ALMA). Attualmente sono state identificate pi\u00f9 di 200 molecole.\nA differenza di risonanza magnetica nucleare (NMR), spettroscopia ultravioletta/visibile e spettroscopia infrarossa, la spettroscopia a microonde non ha ancora trovato una diffusa applicazione in chimica analitica.\nInformazioni generali.\nUna molecola in fase gas \u00e8 libera di ruotare relativamente a un set di assi ortogonali con orientazione fissa nello spazio o incentrati nel centro di massa della molecola. La rotazione libera non \u00e8 possibile per molecole in fase liquida o fase solida a causa delle forze intermolecolari. Alla rotazione relativa a ogni asse \u00e8 associato un set di livelli energetici quantizzati dipendenti dal momento d'inerzia sull'asse e dal numero quantico. Cos\u00ec, per molecole lineari i livelli energetici sono descritti da un unico momento d'inerzia e un solo numero quantico, formula_1, che definisce il valore del momento angolare rotazionale.\nPer le molecole non lineari che siano rotatori simmetrici ci sono due momenti d'inerzia e l'energia dipende anche da un secondo numero quantico rotazionale, formula_2, che definisce il vettore componente del momento angolare rotazionale lungo l'asse di simmetria principale. \nL'analisi dei dati spettroscopici con le espressioni trattate pi\u00f9 avanti permette una determinazione quantitativa dei valori dei momenti d'inerzia. Da questi, possono essere dedotti precisi valori sulla struttura e dimensioni delle molecole.\nPer una molecola lineare, l'analisi dello spettro rotazionale permette di ottenere i valori della costante rotazionale e del momento di inerzia della molecola e, note le masse atomiche, possono essere dedotte le lunghezze di legame.\nAd esempio, per molecole lineari conoscendo le masse atomiche e i momenti d'inerzia possono essere dedotte direttamente le lunghezze di legame.\nNelle molecole biatomiche questo processo \u00e8 semplice e diretto. Per molecole lineari con pi\u00f9 di due atomi \u00e8 necessario misurare spettri di due o pi\u00f9 isomeri topologici, come 16O12C32S e16O12C34S. Questo permette di istituire un insieme di equazioni simultanee e risolvere il problema delle lunghezze di legame. \nVa sottolineato che le lunghezze di legame ottenute in questo modo, sono leggermente differenti dalla lunghezza di legame all'equilibrio. Questo poich\u00e9 bisogna considerare l'energia al punto zero nello stato vibrazionale fondamentale, a cui fanno riferimento gli stati rotazionali, mentre la lunghezza di legame all'equilibrio \u00e8 riferita al minimo della curva potenziale.\nLa relazione tra le costanti rotazionali \u00e8 data da \ndove \"\u03bd\" \u00e8 un numero quantico vibrazionale e \u03b1 \u00e8 la costante di interazione vibro-rotazionale che pu\u00f2 essere calcolata se si riescono a trovare i valori B per due diversi stati vibrazionali.\nPer altre molecole, se si riesce a risolvere gli spettri e ad assegnare le singole transizioni, allora si possono dedurre sia la lunghezza sia l'angolo di legame. Quando questo non \u00e8 possibile, come avviene per la maggior parte dei rotatori asimmetrici, quello che si pu\u00f2 fare \u00e8 associare gli spettri ai tre momenti di inerzia calcolati per una struttura molecolare ipotizzata. Variando la struttura molecolare, si pu\u00f2 migliorare la corrispondenza con lo spettro, ottenendo una stima qualitativa della struttura. La sostituzione isotopica \u00e8 uno strumento di inestimabile valore quando si utilizza questo approccio per la determinazione della struttura molecolare.\nClassificazione dei rotatori.\nIn meccanica quantistica, la rotazione libera di una molecola \u00e8 quantizzata, cosicch\u00e9 l'energia rotazionale e il momento angolare possono assumere soltanto alcuni valori prefissati, che sono collegati in modo semplice al momento di inerzia, formula_4, della molecola. Per ogni molecola ci sono tre momenti di inerzia: formula_5, formula_6 e formula_7 relativi ai tre assi mutualmente ortogonali \"A\", \"B\", e \"C\" con l'origine nel centro di massa del sistema (in questo caso la molecola). La convenzione generale (utilizzata anche in questa voce) \u00e8 di definirli in modo che: formula_8, con l'asse formula_9 che corrisponde al momento di inerzia minore. Alcuni autori invece definiscono l'asse formula_9 come l'asse di rotazione di ordine pi\u00f9 elevato.\nLo schema dei livelli energetici (e di conseguenza le transizioni rotazionali che si osservano negli spettri) delle molecole \u00e8 determinato dalla loro simmetria. Un modo conveniente di considerare le molecole \u00e8 di dividerle in quattro classi, in base alla simmetria delle loro strutture: \nRegole di selezione.\nSpettri a microonde e nel lontano infrarosso.\nLe transizioni tra stati rotazionali si possono osservare in molecole che hanno un momento di dipolo elettrico. Una conseguenza di questa regola \u00e8 che non si pu\u00f2 osservare nessuno spettro a microonde per le molecole centrosimmetriche lineari come l'azoto molecolare, , o l'acetilene, HCCH, che sono non polari. Le molecole tetraedriche come il metano, , in cui sono nulli sia il momento di dipolo sia la polarizzabilit\u00e0 isotropica, non dovrebbero possedere uno spettro rotazionale puro, a meno di una distorsione centrifuga; infatti quando la molecola ruota attorno a un asse di simmetria triplice, si crea un piccolo momento di dipolo che consente l'osservazione in microonde di un debole spettro rotazionale.\nPer i rotatori simmetrici, la regola di selezione per transizioni rotazionali dipolo-elettrico-permesse \u00e8 \u0394\"K\" = 0, \u0394\"J\" = \u00b11. Poich\u00e9 queste transizioni sono legate all'assorbimento (o emissione) di un singolo fotone con spin unitario, la conservazione del momento angolare implica che il momento angolare della molecola pu\u00f2 variare al massimo di una unit\u00e0. In aggiunta, il numero quantico \"K\" \u00e8 limitato a valori compresi nell'intervallo da +\"J\" a -\"J\".\nSpettri Raman.\nNella spettroscopia Raman le molecole sono soggette a transizioni nelle quali un fotone incidente viene assorbito e un fotone diffuso viene emesso. La regola di selezione generale perch\u00e9 queste transizioni siano permesse \u00e8 che la polarizzabilit\u00e0 deve essere anisotropica, vale a dire che non \u00e8 la stessa in tutte le direzioni. La polarizzabilit\u00e0 \u00e8 un tensore 3-dimensionale che pu\u00f2 essere rappresentato come un ellissoide. L'ellissoide di polarizzabilit\u00e0 di una molecola simmetrica \u00e8 infatti sferico, per cui queste molecole non possiedono uno spettro Raman rotazionale. Per tutte le altre molecole si possono osservare linee sia di radiazione Stokes sia anti-Stokes e le intensit\u00e0 sono simili a causa del fatto che molti stati rotazionali sono termicamente popolati.\nLa regola di selezione per le molecole lineari \u00e8 \u0394J = 0, \u00b12. La ragione per il valore 2 \u00e8 che la polarizzabilt\u00e0 ritorna allo stesso valore due volte durante una rotazione.\nLa regola di selezione per una molecola rotatore sferico \u00e8\nLe transizioni con \u0394\"J\" = +1 vengono dette appartenere alla serie \"R\", mentre le transizioni con \u0394\"J\" = +2 appartengono alla serie \"S\". Dal momento che le transizioni Raman coinvolgono due fotoni, il momento angolare della molecola pu\u00f2 cambiare di due unit\u00e0.\nUnit\u00e0 di misura.\nLe unit\u00e0 usate per le costanti rotazionali dipendono dal tipo di misura.\nNegli spettri agli infrarossi (spettroscopia rotovibrazionale) si utilizza in genere il numero d'onda, in cm\u22121, il cui simbolo \u00e8 formula_18. Il numero d'onda \u00e8 il numero di onde presenti in un centimetro, e quindi il reciproco della lunghezza d'onda in cm.\nNegli spettri a microonde (spettroscopia rotazionale pura) sono in genere usati i MHz (megahertz) o GHz (gigahertz). La relazione tra le due unit\u00e0 di misura si pu\u00f2 ricavare dall'espressione:\ndove \u03bd \u00e8 la frequenza, \u03bb \u00e8 la lunghezza d'onda e \"c\" \u00e8 la velocit\u00e0 della luce. Ne consegue che \nPoich\u00e9 1\u00a0GHz = 109 Hz, la conversione numerica si pu\u00f2 esprimere come\nStrutture degli spettri rotazionali.\nRotatori sferici.\nLe molecole appartenenti a questa categoria non hanno un momento di dipolo permanente. Uno spettro rotazionale puro non pu\u00f2 quindi essere osservato con la spettroscopia di emissione o assorbimento, perch\u00e9 non c'\u00e8 un momento di dipolo permanente la cui rotazione possa essere accelerata da un campo elettrico o da un fotone incidente. \nAnche la polarizzabilit\u00e0 \u00e8 isotropica e quindi le transizioni rotazionali pure non possono essere osservate nemmeno con la spettroscopia Raman.\nCiononostante, le costanti rotazionali possono essere ottenute con la spettroscopia rotovibrazionale. Questo \u00e8 possibile quando una molecole diventa polare in uno stato vibrazionalmente eccitato. Per esempio la molecola del metano \u00e8 un rotatore simmetrico, ma la banda dello stretching asimmetrico C-H mostra una struttura fine rotazionale nello spettro infrarosso. Questo spettro \u00e8 interessante anche perch\u00e9 mostra una chiara evidenza dell'effetto Coriolis nella struttura asimmetrica della banda.\nMolecole lineari.\nIl rotatore rigido \u00e8 un buon punto di partenza dal quale costruire un modello per la rotazione molecolare. Si assume che gli atomi siano particelle puntiformi con massa connessi mediante legami rigidi. Una molecola lineare giace su un singolo asse e ogni atomo si muove sulla superficie di una sfera intorno al centro di massa. I due gradi di libert\u00e0 rotazionali corrispondono alle coordinate sferiche \u03b8 e \u03c6 che descrivono la direzione degli assi molecolari e gli stati quantici sono determinati da due numeri quantici \"J\" e \"M\". J definisce il valore del momento angolare rotazionale e M la sua componente su un asse fisso nello spazio, come un campo elettrico o magnetico esterno. In assenza di campi esterni, l'energia dipende solo da J. Sotto le condizioni del modello del rotatore rigido, i livelli energetici rotazionali \"F\"(J) della molecola possono essere espressi come:\ndove formula_23 \u00e8 la costante rotazionale della molecola ed \u00e8 correlata al momento d'inerzia della molecola. In una molecola lineare il momento di inerzia attorno a un asse perpendicolare all'asse della molecola \u00e8 unico, cio\u00e8 formula_24, per cui:\nPer molecole biatomiche:\ndove \"m\"1 e\"m\"2 sono le masse degli atomi e \"d\" \u00e8 la loro distanza.\nLe regole di selezione richiedono che durante un'emissione o un assorbimento, il numero quantico rotazionale deve cambiare per valori unitari, cio\u00e8 formula_27. Pertanto la posizione delle linee in uno spettro rotazionale saranno date da\ndove formula_29 denota il livello pi\u00f9 basso, mentre formula_30 si riferisce al livello pi\u00f9 alto coinvolto nella transizione.\nIl diagramma illustra transizioni rotazionali che soddisfano la regola di selezione formula_31=1. Le linee tratteggiate mostrano come queste transizioni descrivono caratteristiche che possono essere osservate sperimentalmente. Transizioni adiacenti formula_32 sono separate da 2\"B\" nello spettro osservato. Per l'asse \"X\" dello spettro si possono usare come unit\u00e0 di misura la frequenza o il numero d'onda.\nIntensit\u00e0 delle transizioni rotazionali.\nLa probabilit\u00e0 che una transizione avvenga \u00e8 il fattore pi\u00f9 importante che influenza l'intensit\u00e0 di una riga rotazionale osservata. Questa probabilit\u00e0 \u00e8 proporzionale alla popolazione dello stato iniziale coinvolto nella transizione. La popolazione di uno stato rotazionale dipende da due fattori.\nIl primo \u00e8 che il numero delle molecole in uno stato eccitato con numero quantico J rispetto al numero di molecole nello stato fondamentale, \"NJ/N0\", \u00e8 dato dalla distribuzione di Boltzmann: \ndove k \u00e8 la costante di Boltzmann e T \u00e8 la temperatura assoluta. Questo fattore decresce all'aumentare di J.\nIl secondo fattore \u00e8 la degenerazione di uno stato rotazionale che \u00e8 uguale a 2J+1. Questo fattore aumenta all'aumentare di J.\nCombinando i due fattori si ottiene:\nIl massimo relativo d'intensit\u00e0 si ha intorno a:\nDistorsione centrifuga.\nQuando una molecola ruota, la forza centrifuga spinge gli atomi verso l'esterno. Ne consegue che il momento di inerzia della molecola aumenta e cos\u00ec diminuisce la costante rotazionale formula_23, calcolata con il modello del rotatore rigido. Per tener quindi conto della distorsione centrifuga, bisogna utilizzare dei termini correttivi all'espressione dei livelli energetici della molecola biatomica: \ndove formula_38 \u00e8 la costante di distorsione centrifuga.\nPerci\u00f2 le posizioni delle linee per il modo rotazionale diventano\nDi conseguenza la spaziatura tra i livelli non \u00e8 costante, come nell'approssimazione, del rotatore rigido ma diminuisce all'aumentare del numero quantico rotazionale.\nAlla base di queste espressioni vi \u00e8 l'assunzione che la vibrazione molecolare segua il moto armonico semplice. In questa approssimazione la costante centrifuga formula_38 pu\u00f2 essere calcolata come \ndove \"k\" \u00e8 la costante di forza vibrazionale. Ne consegue che la relazione tra formula_42 e formula_38 \u00e8\ndove formula_45 \u00e8 la frequenza di vibrazione armonica.\nNel caso non armonico, si dovrebbero aggiungere alle espressioni per i livelli energetici e le posizione delle linee, termini con potenze superiori per J.formula_45\nUn esempio significativo riguarda lo spettro rotazionale dell'acido fluoridrico, per il quale sono stati presi in considerazione termini fino a \"[J(J+1)]5\".\nOssigeno.\nIl momento di dipolo elettricolo della molecola di diossigeno, , \u00e8 nullo, ma la molecola \u00e8 paramagnetica e ha due elettroni spaiati, cosicch\u00e9 sono permesse transizioni di dipolo magnetico che possono essere osservate con la spettroscopia a microonde. Lo spin elettronico unitario ha tre orientazioni spaziali rispetto al vettore momento angolare rotazionale della molecola, K, cosicch\u00e9 ogni livello rotazionale \u00e8 suddiviso in tre stati, J = K + 1, K, e K - 1, e ogni stato J di questo tripletto di tipo \"p\" deriva da una differente orientazione dello spin rispetto al movimento rotazionale della molecola.\nLa differenza energetica tra due termini successivi di J in ognuno di questi tripletti vale circa 2\u00a0cm\u22121 (60\u00a0GHz), con la sola eccezione della differenza J = 1\u21900 che \u00e8 di 4\u00a0cm\u22121. Le regole di selezione per le transizioni di dipolo magnetico permettono transizioni tra membri successivi del tripletto (\u0394J = \u00b11), cosicch\u00e9 per ogni valore del numero quantico K del momento angolare, ci sono due transizioni ammesse. Il nucleo del 16O ha momento di spin nucleare nullo, e pertanto considerazioni di simmetria richiedono che K possa assumere solo valori dispari.\nRotatori simmetrici.\nNei rotatori simmetrici il numero quantico \"J\" \u00e8 associato al momento angolare totale della molecola. Per un dato valore di \"J\" ci sono 2\"J\"+1 stati degeneri e \"M\" pu\u00f2 assumere tutti i valori compresi nell'intervallo +\"J\" ...0 ... -\"J\".\nIl terzo numero quantico, \"K\", \u00e8 associato alla rotazione attorno all'asse principale della molecola. In assenza di un campo elettrico esterno, l'energia rotazionale di un rotatore simmetrico \u00e8 funzione solo di J e K. Nell'approssimazione del rotatore rigido, l'energia di ogni stato rotazionale \u00e8 data da:\ncon formula_48 e formula_49 per una molecola \"prolata\" o formula_50 per una molecola \"oblata\".\nI numeri d'onda della transizione sono dati da\ncome nel caso delle molecole lineari. Se si applica una correzione del primo ordine per la distorsione centrifuga, i numeri d'onda transizionali diventano\nIl termine in \"DJK\" ha l'effetto di rimuovere la degenerazione presente nell'approssimazione del rotatore rigido, con differenti valori di \"K\".\nRotatore asimmetrico.\nUn rotatore si definisce asimmetrico nel caso in cui formula_53, ovvero in assenza di un asse di simmetria molecolare, si perde quindi l'invarianza della componente del momento angolare che giace lungo l'asse di simmetria e con essa la propriet\u00e0 di commutazione tra essa e l'operatore Hamiltoniano. Questo \u00e8 fondamentale perch\u00e9 tale commutazione si usa per ricavare soluzione analitiche per le energie dei rotatori pi\u00f9 semplici, in questo caso per\u00f2 bisogna ricorrere ad approcci approssimati.\nPer descrivere un rotatore asimmetrico si introduce un \"grado di asimmetria\"(detto parametro di asimmetria di Ray), definito come: formula_54\nove formula_9,formula_56 e formula_57 sono le costanti rotazionali; i valori di formula_58sono compresi tra +1 e -1, i quali rappresentano rispettivamente il caso del rotatore oblato e prolato, idealmente un rotatore del tutto asimmetrico possiede formula_58pari a zero.Qualitativamente i livelli energetici differiscono da quelli di un rotatore simmetrico in quanto non si ripresenta la dipendennza da formula_60, per cui per ogni valore di formula_2 si ottiene un livello energetico diverso, quindi per un dato formula_1 sono presenti formula_63 sottolivelli non degeneri.\nL'Hamiltoniano del sistema \u00e8: formula_64\nche si pu\u00f2 riscrivere come\nformula_65\ndove formula_66\nfunzione del parametro di asimmetria di Ray. La riscrittura si rivela favorevole perch\u00e9 gli autovalori di formula_67 si possono tabulare in funzione di formula_58.\nPer determinare tali autovalori si procede considerando le autofunzioni del rotatore asimmetrico (formula_69) come combinazioni lineari delle autofunzioni del rotatore simmetrico (formula_70), ovvero formula_71\nIn generale, se si sostituisce nell'equazione di Schroedinger e si moltiplica per la funzione complessa coniugata, si ottiene(in un dominio infinito formula_72)\nformula_73\nPer costruzione le autofunzioni del rotatore simmetrico sono ortogonali (e si suppone normalizzate) per cui si ottiene un set di equazioni, le cui soluzioni si possono trovare risolvendo il classico problema del determinante secolare, di seguito si riporta il caso particolare del rotatore asimmetrico, in cui le funzioni di base dipendono dai tre noti numeri quantici e sono ortogonali (l'overlap \u00e8 nullo se formula_74).\nformula_75\nLa matrice associata al bracket si presenta come una diagonale a blocchi, in cui per ogni formula_1 saranno presenti formula_63 righe e colonne dipendenti da formula_2. Dalla risoluzione di tali equazioni si ottengono le energie legate ad formula_79(che dipendono da formula_2, quindi per ogni formula_1 si avranno formula_63 livelli) e i coefficienti di espansione.\nLa molecola d'acqua \u00e8 un importante esempio di rotatore asimmetrico. Ha un intenso spettro di rotazione puro nell'infrarosso lontano, al di sotto di circa 200\u00a0cm\u22121. Il suo spettro \u00e8 stato dettagliatamente analizzato.\nStruttura di quadrupolo.\nQuando un nucleo ha numero quantico di spin, \"I\", maggiore di \u00bd allora ha momento di quadrupolo. In questo caso, l'accoppiamento del momento angolare di spin nucleare con il momento angolare di rotazione causa una separazione dei livelli energetici rotazionali.\nQuesto effetto \u00e8 conosciuto come struttura iperfine e i livelli risultanti sono 2\"I\"+1 se \"J\" \u00e8 maggiore di \"I\"; 2\"J\"+1 se \"J\" \u00e8 minore di \"I\". Ad esempio, con 14N (\"I\" = 1) nell' HCN, tutti i livelli con J&gt;0 sono suddivisi in tre.\nLe energie dei sottolivelli sono proporzionali al momento nucleare di quadrupolo e sono una funzione di \"F\" e \"J\", dove \"F\" = \"J\"+\"I\", \"J\"+\"I\"-1, ..., 0, ... |\"J\"-\"I\"|. L'osservazione della struttura fine di quadrupolo permette cos\u00ec di determinare la grandezza del momento nucleare di quadrupolo. Questo \u00e8 un metodo alternativo all'utilizzo della spettroscopia di risonanza di quadrupolo nucleare.\nLe regole di selezione per le transizioni rotazionali diventano: \nEffetto Stark e Zeeman.\nIn presenza di un campo elettrico statico esterno la degenerazione 2\"J\"+1 di ogni stato rotazionale \u00e8 parzialmente rimossa a causa dell'effetto Stark. Per esempio in una molecola lineare ogni livello energetico \u00e8 diviso in \"J\"+1 componenti. La grandezza di queste separazioni dipende dal quadrato della forza del campo elettrico e dal quadrato del momento di dipolo della molecola. Questo permette in via teorica di misurare il valore del momento di dipolo delle molecole con alta precisione. Un esempio \u00e8 dato dal solfuro di carbonile, OCS, con \u03bc = 0,71521 \u00b1 0,00020 debye. Tuttavia, poich\u00e9 lo splitting dipende da \u03bc2, l'orientazione del dipolo deve essere dedotta da considerazioni quantomeccaniche.\nUna simile rimozione della degenerazione avviene quando molecole paramagnetiche sono poste in un campo magnetico a seguito dell'effetto Zeeman. La maggior parte delle molecole osservate in fase gas sono invece diamagnetiche. Tra le eccezioni sono\nda segnalare il monossido di azoto, NO, il diossido di azoto, , alcuni ossidi di cloro e il radicale ossidrile. L'effetto Zeeman \u00e8 stato osservato con il diossigeno, .\nSpettroscopia rotazionale Raman.\nTransizioni rotazionali molecolari possono essere osservate mediante spettroscopia Raman. Le transizioni rotazionali sono Raman-permesse per tutte le molecole con polarizzabilit\u00e0 anisotropa, vale a dire per tutte le molecole eccetto i rotatori sferici. Questo significa che transizioni rotazionali di molecole che non hanno momento di dipolo permanente, che non possono essere osservate in assorbimento o emissione, possono essere analizzate mediante scattering in spettroscopia Raman.\nSpettri Raman ad alta risoluzione si possono ottenere all'infrarosso con la spettroscopia in trasformata di Fourier. Un esempio \u00e8 lo spettro del , in cui l'effetto dello spin nucleare provoca una variazione di intensit\u00e0 dell'ordine 3:1 nelle linee adiacenti. Dai dati si deduce una lunghezza di legame di 109,9985 \u00b1 0,0010 pm.\nStrumentazione.\nGran parte degli spettrometri sono personalizzati dai singoli utenti in funzione delle loro necessit\u00e0 a partire da componenti di serie. La strumentazione pu\u00f2 essere classificata a seconda dei suoi principi operativi.\nAnche se le transizioni rotazionali possono essere rilevate su una regione molto vasta dello spettro elettromagnetico, ci sono limitazioni fisiche per quanto riguarda la banda operativa degli strumenti che renderebbero estremamente costoso e complesso passare a misurazioni in regioni completamente differenti dello spettro.\nGli strumenti e i principi operativi descritti in seguito sono generalmente appropriati per esperimenti di spettroscopia rotazionale condotti in una gamma di frequenze tra 2 e 24 GHz.\nCelle in assorbimento e modulazione Stark.\nUno spettrometro a microonde pu\u00f2 essere costruito in modo semplice usando un sorgente di radiazione a microonde, una cella di assorbimento dove viene posto il campione in fase gassosa e come rivelatore un ricevitore supereterodina. Lo spettro pu\u00f2 essere ottenuto facendo variare la frequenza della sorgente mentre si registra l'intensit\u00e0 della radiazione trasmessa. Una semplice sezione della guida d\u2019onda pu\u00f2 essere utilizzata come cella di assorbimento. Una importante variante della tecnica che consiste nell'applicazione di una corrente alternata mediante elettrodi nella cella di assorbimento, \u00e8 comunemente definito modulazione Stark e mediante l'uso di ricevitori a sensibilit\u00e0 di fase permette la modulazione delle frequenze per le transizioni rotazionali aumentando la sensibilit\u00e0. La spettroscopia in assorbimento permette lo studio di campioni che sono termodinamicamente stabili a temperatura ambiente.\nIl primo studio di uno spettro a microonde di una molecola, l'ammoniaca , fu eseguito da Cleeton e Williams nel 1934. Esperimenti successivi sfruttarono potenti fonti di microonde come il Klystron, molte delle quali furono sviluppate per l'utilizzo dei radar nella seconda guerra mondiale. Il numero di esperimenti \u00e8 aumentato in modo notevole subito dopo la seconda guerra mondiale tanto che nel 1948, Walter Gordy pot\u00e9 preparare una recensione dei risultati contenuti in un centinaio di articoli scientifici.\nVersioni commerciali di spettrometri a microonde furono costruite dalla Hewlett-Packard negli anni '70 e largamente utilizzate per la ricerca di base. Attualmente si utilizzano anche spettrometri del tipo Balle-Flygare o in trasformata di Fourier con segnale modulato in frequenza.\nSpettroscopia a microonde in trasformata di Fourier.\nLa base teorica della spettroscopia in trasformata di Fourier \u00e8 analoga a quella utilizzata nella spettroscopia FT-NMR. Il comportamento del sistema \u00e8 descritto dalle equazioni di Bloch.\nViene dapprima introdotto un breve impulso a microonde (tipicamente 0-3 microsecondi di durata) in risonanza con una transizione rotazionale. Le molecole che assorbono questa energia sono indotte a ruotare coerentemente in fase con la radiazione incidente. La disattivazione dell'impulso di polarizzazione \u00e8 seguita dall'emissione di microonde che accompagna la perdita di coerenza dell'insieme molecolare. Questo decadimento libero dell'induzione (FID) avviene in un orizzonte temporale di 1-100 microsecondi.\nDopo il lavoro pionieristico di Dicke e collaboratori negli anni '50, il primo spettrometro FT a microonde fu costruito da Ekkers e Flygare nel 1975.\nSpettrometro FT a microonde Balle-Flygare.\nBalle, Campbell, Keenan e Flygare dimostrarono che la tecnica FTMW (microonde in trasformata di Fourier) pu\u00f2 essere applicata a una \"cella a spazio vuoto\" che comprende una camera a vuoto contenente una cavit\u00e0 ottica di Fabry-Perot. Questa tecnica permette di testare un campione pochi millisecondi dopo che ha subito un rapido raffreddamento a pochi kelvin in seguito all'espansione del getto di gas.\nSi tratt\u00f2 di un miglioramento rivoluzionario poich\u00e9: \nWilliam Klemperer \u00e8 stato un pioniere nell'utilizzo di questi strumenti per l'esplorazione di interazioni a bassa energia. Mentre una cavit\u00e0 di Fabry-Perot o uno spettrometro a microonde Balle-Flygare possono essere messi in risonanza a ogni frequenza compresa tra 6 e 18\u00a0GHz, l'ampiezza della banda per le misure singole \u00e8 ristretta a circa 18\u00a0MHz. Un'interessante animazione illustra il funzionamento di questo strumento, che \u00e8 oggi molto utilizzato nella spettroscopia a microonde.\nSpettrometro a microonde FTMW con segnale modulato in frequenza.\nAvendo notato che la tecnologia elettronica e la digitalizzazione avevano fatto significativi progressi dopo l'introduzione della spettroscopia a microonde FTMW, B. Pate dell'universit\u00e0 della Virginia progett\u00f2 uno spettrometro che manteneva i progressi introdotti da Balle-Flygare, ma introducendo alcune innovazioni:\nIl risultato \u00e8 uno strumento che permette lo studio di molecole debolmente legate, ma che \u00e8 in grado di funzionare in una larghezza di banda di 12\u00a0GHz, enormemente ampliata rispetto agli spettrometri Balle-Flygare. Versioni modificate di questo spettrometro vengono utilizzate da gruppi di ricerca negli Stati Uniti, nel Canada e in Europa. La capacit\u00e0 di operare su banda larga di questo strumento \u00e8 complementare all'alta sensibilit\u00e0 e risoluzione offerta dalla versione di Balle-Flygare."}
{"id": "5466697", "revid": "1494169", "url": "https://it.wikipedia.org/wiki?curid=5466697", "title": "Phylloporia", "text": ""}
{"id": "5466698", "revid": "287204", "url": "https://it.wikipedia.org/wiki?curid=5466698", "title": "Il sigillo della nuova Atlantide", "text": "Il sigillo della nuova Atlantide (\"The Atlantis Prophecy\") \u00e8 un fantathriller dello scrittore statunitense Thomas Greanias pubblicato nel 2008. \u00c8 il secondo episodio della serie sull'astroarcheologo Conrad Yeats.\nTrama.\nDopo tre anni dalla catastrofe in Antartide che ha cancellato le tracce di Atlantide viene ritrovato il corpo del generale Griffin Yeats; il figlio adottivo Conrad, con cui Griffin si \u00e8 sempre comportato in modo severo e che dopo la tragica spedizione antartica \u00e8 screditato nella comunit\u00e0 scientifica, scopre dei simboli sulla lapide del padre.\nIl sospetto che Griffin voglia avergli lasciato un messaggio importante diviene evidente quando ricompare suor Serena Serghetti (linguista e criptolga del Vaticano) e Conrad \u00e8 vittima di una serie di attentati.\nPer salvare la sua vita, e forse il mondo intero, dovr\u00e0 trovare un misterioso globo sepolto sotto la citt\u00e0 di Washington."}
{"id": "5466701", "revid": "254059", "url": "https://it.wikipedia.org/wiki?curid=5466701", "title": "Domenico Conti Bazzani", "text": "Biografia.\nDomenico Maria Conti Bazzani (o Bazzano, Bozani, Bazzani-Conti) \u00e8 descritto come un discepolo e figlio adottivo di Giuseppe Bazzani, che fu direttore dell'Accademia di Mantova dopo 1767.\nStudi\u00f2 presso l'Accademia nazionale virgiliana di Mantova sotto Bazzani e si aggiudic\u00f2 la medaglia d'oro nelle competizioni nel 1765 e 1766. Nel 1769 con il suo saggio su un giovane Scipione l'Africano gli fu aggiudicata la medaglia d'oro, ma lui non accett\u00f2 un titolo di maestro, ma un insegnamento di pittura di figura. Tra le sue opere a Mantova, dipinse nel Palazzo Reale e nella chiesa di San Zenone. Il \"Ges\u00f9 Nazareno\" nella cattedrale fu dipinto durante il suo soggiorno a Roma.\nNel 1770 Conti Bazzani si trasfer\u00ec a Roma, dove trov\u00f2 mecenatismo papale e fu addestrato da Pompeo Batoni. Tra i suoi allievi vi furono Giuseppe Tominz e Giuseppe Bossi. Si dice che Vincenzo Camuccini e Pietro Benvenuti abbiano frequentato il suo studio. Egli fu conosciuto negli anni successivi per essere commerciante o perito per l'esportazione di dipinti da Roma."}
{"id": "5466703", "revid": "1219922", "url": "https://it.wikipedia.org/wiki?curid=5466703", "title": "Neuroscienze contemplative", "text": "Le neuroscienze contemplative studiano i meccanismi neurali alla base della meditazione. L'oggetto di studio sono le manifestazioni neurologiche, psicologiche, epigenetiche, comportamentali, sociali e cognitive di uno stato mentale meditativo e calmo, compassionevole e disinteressato e allo stesso tempo all'erta (con piena consapevolezza del corpo). I ricercatori aspirano a comprendere tutti i tratti significativi dell'attenta consapevolezza di origine buddista (sati, Vipassana, mindfulness), prendendo le distanze dalle varie interpretazioni moderne di questo termine.\nStoria.\nAnni 1960: appaiono i primi studi sull'attivit\u00e0 cerebrale di esperti meditanti che rilevano un aumento della potenza e dell'estensione spaziale delle onde alfa.\nAnni 1970-1980: il primo a cercare di riprodurre lo stato meditativo in laboratorio \u00e8 Arthur Deikman: i partecipanti devono osservare un vaso blu cercando di non pensare o sentire il proprio corpo. Tra gli altri pionieri ricordiamo: Alan Wallace, Richard Davidson e Daniel Goleman che iniziarono a condurre esperimenti per studiare gli effetti della meditazione descritta dal Buddismo e dallo Zen; Deane Shapiro interessato a tutti gli aspetti dell'autocontrollo. In assenza delle moderne tecniche di neuroimaging, i ricercatori cercavano di indagare gli stati contemplativi e meditativi della mente, osservando e misurando parametri fisiologici come il consumo di ossigeno, la resistenza della pelle, lo spettro dell'elettroencefalogramma (EEG) e valutando le emozioni sulla base di questionari standard. Iniziarono cos\u00ec a discriminare tra stati alterati della mente e cambiamenti a lungo termine nei partecipanti. Le discipline che convergono sullo studio dell'argomento sono soprattutto la psicologia e la neurologia (e la medicina in generale). In particolare Jon Kabat-Zinn ha studiato gli effetti della mindfulness sullo stress e sulla riduzione del dolore cronico.\nAnni 2000: nasce una nuova era. Grazie ai nuovi strumenti di indagine, come la risonanza magnetica funzionale (fMRI), la magnetoencefalografia (MEG) e i nuovi metodi di neurostimolazione, si moltiplicano gli studi. Nei meditatori esperti, oltre alle onde alfa gi\u00e0 descritte, si rilevano anche onde theta di grande ampiezza in un'ampia area dello scalpo e onde gamma\nUno dei centri che ha contribuito maggiormente allo sviluppo della ricerca rigorosa nel campo delle neuroscienze contemplative \u00e8 stato il Mind and Life Institute, fondato nel 1987 dal 14\u00ba Dalai Lama, Adam Engle (un imprenditore americano) e il defunto neuroscienziato cileno, Francisco Varela. Il primo dialogo pubblico del Mind and Life Institute, dal titolo \"Investigare la Mente\", si tenne al MIT nel 2003. Questa conferenza, a cui parteciparono 1.200 scienziati e contemplativi, segn\u00f2 la nascita pubblica delle neuroscienze contemplative negli Stati Uniti d'America. Da allora sono stati sviluppati diversi programmi accademici per studenti, dottorandi e ricercatori interessati ad approfondire i molteplici studi in corso, non solo negli Stati Uniti, ma anche in Europa e in Asia.\nSfide.\nNonostante alcune scoperte interessanti dovute all'utilizzo diffuso della fMRI, le neuroscienze contemplative stanno solo muovendo i primi passi. Alcuni problemi, ma anche potenziali indirizzi d'indagine sono: studiare i legami con l'etica; studiare l'espressione genica indotta; studiare l'alternativa al doppio-cieco, impossibile in questo tipo di indagini; studiare metodi che possano misurare la calma, la gentilezza, la consapevolezza attenta e la compassione.\nCollegamenti esterni.\nCenter for Compassion and Altruism Research and Education - Stanford School of Medicine\nUCLA Mindful Awareness Research Center\nCenter for Investigating Healthy Minds\nMind &amp; Life Institute "}
{"id": "5466705", "revid": "1543377", "url": "https://it.wikipedia.org/wiki?curid=5466705", "title": "Qualificazioni al campionato mondiale di pallavolo maschile Under-21 2009 - Europa", "text": "Le qualificazioni al campionato mondiale juniores di pallavolo maschile 2009 si sono svolte dal 17 aprile al 17 maggio 2009: al torneo hanno partecipato ventidue squadre nazionali juniores europee e cinque di queste si sono qualificate per il Campionato mondiale di pallavolo maschile Under-21 2009.\nRegolamento.\nLe squadre europee, ad eccezione della Francia vincitrice del campionato europeo juniores 2008, hanno disputato due fasi a gironi con la formula del girone all'italiana: le prime classificate dei gironi della seconda fase hanno acceduto al Campionato mondiale di pallavolo maschile Under-21 2009"}
{"id": "5466730", "revid": "729019", "url": "https://it.wikipedia.org/wiki?curid=5466730", "title": "Toronto Toros", "text": "I Toronto Toros sono stati una squadra di hockey su ghiaccio della World Hockey Association con sede nella citt\u00e0 di Toronto, nella provincia dell'Ontario. Nacquero nel 1973 e si sciolsero nel 1976, disputarono i loro incontri casalinghi presso i Maple Leaf Gardens.\nStoria.\nGli Ottawa Nationals dopo una sola stagione di esistenza versavano in gravi problemi finanziari per l'affitto dell'Ottawa Civic Centre. Per questo motivo nei playoff del 1973 la squadra si trasfer\u00ec temporaneamente a Toronto per giocare nei Maple Leaf Gardens con il nome di \"Ontario Nationals\". Alla fine dell'anno la squadra fu cedut a John F. Bassett, il quale decise di mantenere la franchigia in citt\u00e0 con il nuovo nome di \"Toronto Toros\".\nAll'inizio Bassett voleva giocare i match casalinghi nel CNE Coliseum recentemente ristrutturato, tuttavia Bill Ballard, figlio di Harold il proprietario dei Gardens, si oppose al piano di giocare nel Coliseum. Alla fine i Toros disputarono la stagione 1973-74 nella Varsity Arena, raggiungendo le semifinali dell'Avco World Trophy perse contro i Chicago Cougars.\nNella stagione 1974-75 i Toros si spostarono ai Maple Leaf Gardens. Purtroppo per la squadra Harold Ballard ritorn\u00f2 a gestire la pista ed essendo fortemente contrario alla WHA cerc\u00f2 in tutti i modi di rendere impossibile la sopravvivenza dei Toros. Impose un affitto elevatissimo della pista, facendo pagare anche per l'utilizzo dell'illuminazione e costringendo lo staff a costruire un nuovo spogliatoio per la squadra separato da quello dei Toronto Maple Leafs.\nNonostante le difficolt\u00e0 i Toros riuscirono a rafforzare la formazione ingaggiando giocatori provenienti dalla National Hockey League del calibro di Frank Mahovlich, Paul Henderson e il cecoslovacco V\u00e1clav Nedomansk\u00fd. La squadra raggiunse ancora i playoff ma fu eliminata al primo turno dai San Diego Mariners.\nNella stagione 1975-76 i problemi economici ebbero la meglio sui risultati sportivi e i Toros chiusero all'ultimo posto della Canadian Division. John F. Bassett al termine dell'anno decise di lasciare Toronto per trasferirsi in Alabama a Birmingham dove cambi\u00f2 il nome della squadra in Birmingham Bulls."}
{"id": "5466731", "revid": "173617", "url": "https://it.wikipedia.org/wiki?curid=5466731", "title": "Post reditum in Senatu", "text": "Post reditum in Senatu \u00e8 una orazione pronunciata da Marco Tullio Cicerone, oratore e politico romano, di fronte al Senato il 5 settembre 57 a.C., al ritorno dall'esilio.\nContesto storico.\nNel 63 a.C. Cicerone raggiunse l\u2019\"acme\" della sua carriera politica. Infatti, in quell'anno, in cui era console, riusc\u00ec a sventare la congiura di Catilina: grazie al \"concursus omnium honorum\" (cio\u00e8 il consenso che egli riusc\u00ec a creare tra gli ordini superiori, il ceto senatorio e quello equestre) mand\u00f2 a morte Catilina e i suoi seguaci. Tuttavia, questo sar\u00e0 l'episodio che segner\u00e0 una lenta, ma inesorabile parabola discendente per l'Arpinate.\nNel 59 a.C. Cicerone si trov\u00f2 ad essere isolato politicamente: Gneo Pompeo, dopo svariati tentativi andati a vuoto di avvicinamento a Cicerone (in quanto era ormai insofferente verso il triumvirato, di cui egli stesso faceva parte, e voleva avere l'appoggio dei senatori per il tramite di Cicerone), non pot\u00e9 pi\u00f9 fare affidamento su di lui; Gaio Giulio Cesare, dopo aver avanzato numerose proposte di collaborazione ed essere stato puntualmente respinto, si allontan\u00f2 da Cicerone; Publio Clodio Pulcro aveva un atteggiamento ostile nei suoi confronti (anche in seguito al fatto che Cicerone aveva testimoniato contro di lui in tribunale dopo lo scandalo della \"Bona Dea\").\nLa situazione dell'Arpinate peggior\u00f2 allorch\u00e9 Clodio, operata la \"transitio ad plebem\" (\"il passaggio allo stato plebeo\") in seguito all\u2019\"adrogatio\" (cio\u00e8 l'adozione) da parte di una famiglia plebea, in quanto egli era patrizio e non poteva aspirare al tribunato della plebe, venne eletto tribuno della plebe il 10 dicembre 59 a.C. e subito propose quattro leggi, approvate il 4 gennaio del 58 a.C.: la prima (\"lex Clodia frumentaria\") era un plebiscito che ordinava distribuzioni gratuite di frumento ai poveri, pare senza limite di numero, le quali, a dir di Cicerone ridussero di un quinto le rendite dello Stato; la seconda (\"lex Clodia de censoria notione\") limitava il potere dei censori di espellere senatori; la terza (\"lex Clodia de iure et tempore legum rogandarum\") prevedeva che si potessero tenere i comizi in tutti i \"dies fasti\" (i giorni in cui era lecito trattare gli affari pubblici e privati) e che non si potessero ostacolare i comizi; la quarta legge (\"lex Clodia de collegiis\") dichiarava legale la formazione di circoli e \"collegia\" (\"collegi\"), dichiarati illegittimi cinque anni prima: in realt\u00e0, dietro di essi Clodio nascondeva le proprie bande armate. Contro la legittimit\u00e0 di questi provvedimenti si scagliarono i nuovi pretori Memmio e Domizio Enobarbo, che tuttavia non poterono far nulla poich\u00e9 Cesare, avendo gi\u00e0 il Senato ostile, non voleva inimicarsi anche Clodio, mentre Pompeo vedeva di buon occhio questa legislazione. Quindi, Clodio propose due leggi \"ad personam\": la \"lex Clodia de capite civis Romani\", un plebiscito votato il 20 marzo che stabiliva la proscrizione (\"aquae et igni interdictio\") per quei magistrati che avessero mandato a morte un cittadino romano senza regolare processo, e la \"lex Clodia de provinciis consularibus\", altro plebiscito votato in contemporanea con la \"de capite civis\", che assegnava ai consoli di quell'anno, Lucio Calpurnio Pisone e Aulo Gabinio, le province rispettivamente di Macedonia e Cilicia (sostituita in seguito con la Siria). La prima legge era volta a colpire direttamente Cicerone, anche se quest'ultimo non veniva nominato esplicitamente, la seconda ad assicurarsi l'appoggio dei due consoli.\nSi innesc\u00f2 quindi una macchina a difesa di Cicerone: il Senato, dopo essersi appellato invano a Gabinio, mise il lutto, ma i consoli costrinsero con un editto ad interromperlo; un amico di Cicerone, Lucio Elio Lamia, tent\u00f2 di organizzare una protesta degli equestri, ma Gabinio lo esili\u00f2 a duecento miglia da Roma; infine, lo stesso Senato invi\u00f2 a Pompeo una delegazione dei senatori pi\u00f9 illustri perch\u00e9 egli si rivolgesse ai consoli: ma ancora una volta la richiesta fu respinta e, anzi, Clodio e Pisone minacciarono il ricorso alla violenza se Cicerone non se ne fosse andato spontaneamente.\nCos\u00ec l'Arpinate abbandon\u00f2 Roma probabilmente il 20 marzo, rifugiandosi in un primo momento nei dintorni della citt\u00e0, ma Clodio fece approvare la \"lex de exilio Ciceronis\", un nuovo plebiscito emanato il 25 marzo e votato il 24 aprile dal \"Concilium Plebis\" (l'assemblea popolare), che decretava l'esilio di Cicerone, la confisca dei suoi beni, la demolizione della sua casa, la messa a bando di coloro che lo ospitassero e l'obbligo per l'Arpinante di tenersi lontano da Roma quattrocento miglia, poi aumentate per impedirgli di risiedere in Sicilia e a Malta.\nEsilio di Cicerone.\nIl 29 aprile del 58 a.C. Cicerone lasci\u00f2 definitivamente l'Italia, imbarcandosi da Brindisi. In questo periodo egli cerc\u00f2 di ripristinare il \"concursus honorum omnium\" per cercare di tornare, ma, non riuscendoci, entr\u00f2 in uno stato depressivo, pensando addirittura al suicidio e prendendosela con tutto e tutti, come l'amico Attico, per averlo mal consigliato, e Pompeo, per averlo abbandonato in mano ai nemici. Quest'ultimo per\u00f2, o per il rimorso o pensando che Cicerone potesse tornare utile o per la sua ostilit\u00e0 sempre maggiore verso Clodio e Crasso, inizi\u00f2 a muovere le prime trame per il ritorno dell'Arpinate. A maggio, mentre Cicerone era in Macedonia (grazie a Gneo Plancio, suo amico e questore in quella provincia nel 58 a.C.), lo storico, erudito e uomo politico Marco Terenzio Varrone e Publio Plauzio Ipseo, amici di Pompeo, fecero i primi tentativi, ma Clodio, per mezzo delle sue bande armate, riusc\u00ec a bloccarli. Il console Gabinio, vecchio sostenitore di Pompeo, fece scontrare per strada una delle sue bande con quelle di Clodio (anche se l'odio di Cicerone verso di lui non si placher\u00e0).\nIl tribuno Lucio Ninnio Quadrato, sostenuto da Pompeo, il 1\u00ba giugno propose al Senato il richiamo di Cicerone dall'esilio e tutti furono favorevoli, tranne il tribuno Elio Ligure, che oppose il veto.\nPompeo intanto si stava impegnando attivamente per la causa ciceroniana, ma Clodio, servendosi della fobia di Pompeo di essere ucciso, lo spinse a ritirarsi nella sua casa di campagna per tutto l'anno.\nIl genero di Cicerone invece cerc\u00f2 di portare dalla sua parte il console Pisone, suo parente, arrivando addirittura a rinunciare alla partenza per la sua provincia come questore; mentre il tribuno della plebe del 57 a.C. , Publio Sestio, si rec\u00f2 da Cesare in Gallia per ottenere il suo aiuto, ma pare che sia stato accolto con freddezza.\nNel 57 a.C. per\u00f2 le nuove elezioni, che designarono come console Publio Lentulo Spintero, amico di Cicerone, e Quinto Metello Nepote (cugino di Clodio), che inizi\u00f2 a deporre la sua vecchia inimicizia verso l'Arpinate, sorrisero a Cicerone. Tanto pi\u00f9 che gli otto tribuni in carica, tra cui Tito Annio Milone, vedendo un evolversi favorevole della situazione, il 29 ottobre avanzavano una proposta per il rientro di Cicerone dall'esilio (\"Rogatio VIII tribunarum de reditu Ciceronis\"); ancora una volta, per\u00f2, Elio Ligure oppose il veto, cos\u00ec Cicerone, che intanto si era spostato da Salonicco a Durazzo per seguire pi\u00f9 da vicino la situazione, si sent\u00ec ulteriormente demoralizzato.\nI tentativi per il rientro.\nLentulo Spintero, intanto, il 1\u00ba gennaio del 57 propose in Senato il richiamo di Cicerone, ottenendo il beneplacito di Nepote e di Appio Claudio Pulcro, fratello maggiore di Clodio. Lucio Cotta, console nel 65, sosteneva che Cicerone non solo doveva essere richiamato, ma che dovesse ricevere anche pubblici onori, mentre Pompeo, da parte sua, era d'accordo: l'unica eccezione che poneva era che si dovesse consultare prima il popolo. L'obiettivo era quello di votare entro gennaio, ma due nuovi tribuni, Quinto Numerio Rufo e Atilio Serrano, riuscirono ad impedirlo: infatti, il giorno previsto per la votazione popolare, il 25 gennaio, fecero presidiare il foro da bande armate e il tribuno Quinto Fabricio, sostenitore di Cicerone, non pot\u00e9 presentare al popolo la sua proposta, la \"Rogatio Fabricia\" (o detta genericamente \"Rogatio VIII tribunarum de reditu Ciceronis\") e, anzi, ne nacque una furibonda guerriglia, durante la quale lo stesso fratello dell'Arpinate, Quinto Cicerone, sfugg\u00ec per miracolo alla morte.\nLa lotta fra bande continuava, soprattutto in seguito alla decisione di Sestio e di Milone di arruolare proprie bande, ma il fenomeno eversivo era destinato ad essere arginato dal Senato, che era obbligato a ripristinare la propria autorit\u00e0. Ma ormai le cose stavano evolvendo a favore di Cicerone.\nLentulo Spintero, infatti, propose una mozione, con la quale si chiedeva ai governatori delle province di proteggere Cicerone e a tutti i cittadini presenti sul territorio italico di recarsi a Roma per votare il ritorno dell'Arpinate. Dal canto suo, Pompeo, rassicurato Cesare e ottenuta la sua neutralit\u00e0, inizi\u00f2 ad impegnarsi con maggior fervore per la causa ciceroniana, tenendo discorsi nel foro e girando per tutti i municipi d'Italia allo scopo di ottenere consensi: la sua argomentazione principale era che Cicerone aveva salvato la patria in occasione della congiura di Catilina, argomentazione che il Senato ordin\u00f2, con un solo voto contrario (quello di Clodio), che fosse messa a verbale. Cos\u00ec il giorno dopo lo stesso Senato decret\u00f2 che venisse considerato nemico pubblico chi avesse impedito le votazioni per il ritorno di Cicerone.\nIl voto popolare si tenne il 4 agosto 57 a.C.: per l'occasione ci fu una straordinaria affluenza popolare, soprattutto di italici. Mentre Lentulo Spintero presentava la sua proposta, Milone era pronto ad intervenire con le sue bande, anche se Clodio non poteva ormai fare pi\u00f9 nulla, in quanto lo stesso Pompeo si era pubblicamente dichiarato favorevole al ritorno di Cicerone.\nLa \"lex Cornelia Caecilia de revocando Cicerone\" (che prese appunto il nome dei due consoli proponenti, Publio Cornelio Lentulo Spintero e Quinto Cecilio Metello Nepote) fu cos\u00ec approvata dai comizi centuriati e Cicerone, salpato da Durazzo il 4 agosto, giunse il giorno successivo a Brindisi, dove fu accolto con grande giubilo. Dopo aver ricevuto qualche giorno dopo la conferma del voto favorevole, part\u00ec alla volta di Roma, dove entr\u00f2 trionfalmente il 4 settembre attraverso la porta Capena, e il popolo romano gli tribut\u00f2 grandi festeggiamenti nel foro e sul Campidoglio.\nContenuto dell'opera.\nLa \"Post Reditum in Senatu\" \u00e8 una \"gratiarum actio\", cio\u00e8 un'orazione di ringraziamento, pronunciata da Cicerone il 5 settembre del 57 a.C. davanti al Senato per ringraziare appunto tutti coloro che avevano reso possibile il suo ritorno dal triste esilio. L'orazione si compone di 15 capitoli e 39 paragrafi, (in riferimento all'edizione considerata, ossia UTET), ed \u00e8 cos\u00ec strutturata:\nLa \"Post reditum in senatu\" fa il paio con l'altra orazione di ringraziamento pronunciata da Cicerone davanti al popolo, la \"Post reditum ad Quirites\".\nLe due orazioni, pur nella loro somiglianza, divergono su alcuni punti, tra cui uno in particolare, e cio\u00e8 che nella \"Post reditum in senatu\", trattandosi di un'orazione davanti al Senato, viene dato maggiore spazio ai sostenitori della repubblica, soprattutto naturalmente gli ottimati, come Pompeo, che allora era gradito alla maggioranza dei senatori; mentre nella \"Ad Quirites\" viene ridotta la portata dell'attacco ai consoli Gabinio e Pisone.\nI protagonisti.\nI protagonisti di questa orazione sono:\nEdizioni.\nTra le principali edizioni dell'orazione \"Post reditum in senatu\" si possono ricordare:"}
{"id": "5466735", "revid": "436907", "url": "https://it.wikipedia.org/wiki?curid=5466735", "title": "Rotten (singolo)", "text": "Rotten \u00e8 un singolo del rapper italiano Nitro, pubblicato il 21 aprile 2015 come primo estratto dal secondo album in studio \"Suicidol\".\nDescrizione.\nInteramente prodotto da Yazee, \"Rotten\" \u00e8 stato definito da Nitro come un brano autoironico: \nVideo musicale.\nIl video \u00e8 stato reso disponibile il 21 aprile 2015 attraverso il canale YouTube del rapper e ha visto la partecipazione dei membri del collettivo Machete."}
{"id": "5466736", "revid": "481666", "url": "https://it.wikipedia.org/wiki?curid=5466736", "title": "William Stowell", "text": "Mor\u00ec a 34 anni, coinvolto in un incidente ferroviario in Congo.\nBiografia.\nPopolare attore e idolo dei matin\u00e9e, fece il suo debutto sullo schermo nel 1909 in \"The Cowboy Millionaire\" dove lavor\u00f2 a fianco di Tom Mix. Nei dieci anni della sua carriera cinematografica, Stowell gir\u00f2 oltre un centinaio di film, prima per la Selig e quindi per l'Universal.\nNel 1919 l'Universal lo invi\u00f2 in Congo per i sopralluoghi di un film. A bordo di un treno che lo stava portando da Citt\u00e0 del Capo a Elizabethville (l'odierna Lubumbashi), rest\u00f2 vittima di un incidente ferroviario, morendo sul colpo."}
{"id": "5466738", "revid": "1543377", "url": "https://it.wikipedia.org/wiki?curid=5466738", "title": "Associazione Sportiva Volley Lube 2014-2015", "text": "Questa voce raccoglie le informazioni riguardanti l'Associazione Sportiva Volley Lube nelle competizioni ufficiali della stagione 2014-2015.\nStagione.\nLa stagione 2014-15 \u00e8 per l'Associazione Sportiva Volley Lube, sponsorizzata dalla Cucina Lube e dalla Banca delle Marche, quest'ultima sponsorizzazione non utilizzata in campo europeo, la ventesima consecutiva in Serie A1: dal punto di vista societario la sede sociale viene definitivamente spostata da Macerata a Treia. Viene confermato sia l'allenatore Alberto Giuliani che buona parte della rosa: le uniche novit\u00e0 riguardano infatti le cessioni di Stefano Patriarca, Ivan Zaytsev e Leondino Giombini, ritiratosi e gli acquisti di Ricardo Garcia, arrivato a stagione in corso, Alessandro Fei, Giulio Sabbi, Konstantin Shumov e Du\u0161an Bona\u010di\u0107, di ritorno dal prestito; tra le conferme quelle di Michele Baranowicz, Bartosz Kurek, Ji\u0159\u00ed Kov\u00e1\u0159, Simone Parodi, Hubert Henno, Dragan Stankovi\u0107 e Marko Podra\u0161\u010danin.\nIl primo trofeo della stagione \u00e8 la Supercoppa italiana: il club di Treia partecipa grazie alla vittoria dello scudetto 2013-14 e se lo aggiudica per la quarta volta battendo per 3-2 la Pallavolo Piacenza.\nIl campionato si apre con sei vittorie consecutive: la prima sconfitta si registra alla settima giornata contro la Trentino Volley; dopo altri due successi, nelle ultime tre giornate del girone di andata i marchigiani perdono due gare di fila per poi vincere l'ultima al tie-break ai danni del Modena Volley, chiudendo al terzo posto in classifica e qualificandosi per la Coppa Italia. Il girone di ritorno inizia con lo stop in casa del BluVolley Verona, poi l'Associazione Sportiva Volley Lube riprende la sua marcia inanellando dieci vittorie consecutive, perdendo solo l'ultima di \"regular season\" contro il club di Modena: conferma quindi il terzo posto in classifica. Nei quarti di finale dei play-off scudetto affronta la Top Volley: dopo aver perso gara 1 in casa, riesce a vincere gara 2 in trasferta, ma viene estromessa dalla corsa al titolo di campione d'Italia perdendo gara 3.\nQualificata alla Coppa Italia grazie al terzo posto al termine del girone di andata della Serie A1 2014-15, si scontra nei quarti di finale contro la Top Volley: la vittoria per 3-0 consente di accedere ai marchigiani alla Final Four di Bologna. Tuttavia vengono eliminati in semifinale, al tie-break, dal Modena Volley.\nIl primo posto al termine della \"regular season\" e la vittoria del campionato 2013-14 consento all'Associazione Sportiva Volley Lube di partecipare alla Champions League; supera la fase a gironi grazie al secondo posto nel proprio raggruppamento con un totale di tre vittorie e tre sconfitte. Viene poi eliminata dalla competizione nei play-off a 12 a seguito della doppia sconfitta, sia nella gara di andata che in quella di ritorno contro il Klub Pi\u0142ki Siatkowej Skra Be\u0142chat\u00f3w.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5466739", "revid": "380453", "url": "https://it.wikipedia.org/wiki?curid=5466739", "title": "Qualificazioni al campionato mondiale di pallavolo maschile Under-21 2013", "text": "Le qualificazioni al campionato mondiale juniores di pallavolo maschile 2013 hanno assegnato diciannove posti per la fase finale; la Turchia (come paese ospitante) si \u00e8 qualificato automaticamente.\nQualificazioni continentali.\nAfrica.\nLe partite valide per l'assegnazione dei posti riservati alla confederazione africana sono iniziate il 2 marzo 2013 con il campionato africano Under-21 2013 e si sono concluse il 9 marzo 2013. I posti a disposizione sono stati assegnati alle prime quattro classificate.\nSquadre qualificate:\nAmerica del Nord.\nLe partite valide per l'assegnazione dei posti riservati alla confederazione nordamericana, centroamericana e caraibica sono iniziate il 27 agosto 2012 con il campionato nordamericano Under-21 2012 e si sono concluse il 1\u00ba settembre 2012. I posti a disposizione sono stati assegnati alle prime tre classificate.\nSquadre qualificate:\nAmerica del Sud.\nLe partite valide per l'assegnazione dei posti riservati alla confederazione sudamericana sono iniziate il 22 settembre 2012 con il campionato sudamericano juniores 2012 e si sono concluse il 26 settembre 2012. I posti a disposizione sono stati assegnati alle prime tre classificate.\nSquadre qualificate:\nAsia e Oceania.\nLe partite valide per l'assegnazione dei posti riservati alla confederazione asiatica e oceaniana sono iniziate il 27 settembre 2012 con il campionato asiatico e oceaniano Under-20 2012 e si sono concluse il 5 ottobre 2012. I posti a disposizione sono stati assegnati alle prime quattro classificate.\nSquadre qualificate:\nEuropa.\nLe partite valide per l'assegnazione dei posti riservati alla confederazione europea sono iniziate il 28 agosto 2012 con il campionato europeo juniores 2012 e si sono concluse il 22 maggio 2013. I posti a disposizione sono stati assegnati alla prima classificata del campionato europeo juniores 2012 e alle prime classificate dei quattro gruppi di qualificazione.\nSquadre qualificate:"}
{"id": "5466740", "revid": "481666", "url": "https://it.wikipedia.org/wiki?curid=5466740", "title": "Elizabethville", "text": ""}
{"id": "5466743", "revid": "1573940", "url": "https://it.wikipedia.org/wiki?curid=5466743", "title": "Myotomys", "text": "Myotomys () \u00e8 un genere di roditori della famiglia dei Muridi.\nDescrizione.\nDimensioni.\nAl genere \"Myotomys\" appartengono roditori di piccole dimensioni, con lunghezza della testa e del corpo tra 93 e 205\u00a0mm, la lunghezza della coda tra 41 e 115\u00a0mm e un peso fino a 156\u00a0g.\nCaratteristiche craniche e dentarie.\nIl cranio \u00e8 robusto con le arcate zigomatiche ispessite e parallele tra loro, le bolle timpaniche non sono particolarmente ingrandite. Gli incisivi superiori sono attraversato da un solco longitudinale mentre quelli inferiori sono lisci o leggermente solcati. I denti masticatori sono caratteristici, con la superficie occlusiva formata da lamine trasversali, di solito quattro nel terzo molare superiore, il quale \u00e8 grande quanto gli altri due combinati. \nSono caratterizzati dalla seguente formula dentaria:\nAspetto.\nL'aspetto \u00e8 simile a quello delle arvicole, con un corpo compatto e gli arti brevi. La pelliccia \u00e8 soffice fine, densa e arruffata. Le parti dorsali variano dal giallo-grigiastro chiaro al marrone scuro, le parti ventrali sono bianco-giallastre. La testa \u00e8 grande, il muso \u00e8 corto. Le orecchie sono piccole e rotonde. La coda \u00e8 lunga circa la met\u00e0 della testa e del corpo, \u00e8 scura sopra e pi\u00f9 chiara sotto. Le femmine hanno due paia di mammelle inguinali.\nDistribuzione.\nSono roditori terricoli ed erbivori diffusi nell'Africa meridionale.\nTassonomia.\nIl genere comprende 2 specie. \nAlcuni autori considerano queste due specie come membri appartenenti al genere \"Otomys\"."}
{"id": "5466748", "revid": "436907", "url": "https://it.wikipedia.org/wiki?curid=5466748", "title": "Sassi e diamanti", "text": "Sassi e diamanti \u00e8 un singolo del rapper italiano Nitro, pubblicato il 15 maggio 2015 come secondo estratto dal secondo album in studio \"Suicidol\".\nLa canzone.\nSesta traccia dell'album, \"Sassi e diamanti\" \u00e8 stato realizzato dal rapper insieme a Low Kidd in un arco di tempo tra le sei e le sette ore. A detta dello stesso Nitro, il brano \u00e8 stato \u00abscritto di getto, molto spontaneo e che dunque la gente pu\u00f2 ricordarsi a memoria pi\u00f9 di altri [brani].\u00bb"}
{"id": "5466750", "revid": "287204", "url": "https://it.wikipedia.org/wiki?curid=5466750", "title": "Nationale 1 1967-1968", "text": "La Nationale 1 1967-1968 \u00e8 stata la 46\u00aa edizione del massimo campionato francese di pallacanestro maschile. La vittoria finale \u00e8 stata ad appannaggio dell'."}
{"id": "5466755", "revid": "1728", "url": "https://it.wikipedia.org/wiki?curid=5466755", "title": "Decimatio", "text": ""}
{"id": "5466762", "revid": "1543377", "url": "https://it.wikipedia.org/wiki?curid=5466762", "title": "Costa Rica ai Giochi della XXI Olimpiade", "text": "La Costa Rica partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 5 atleti impegnati in 4 discipline. Portabandiera alla cerimonia di apertura fu la nuotatrice quindicenne Mar\u00eda Par\u00eds. Fu la quinta partecipazione di questo paese ai Giochi estivi. Non furono conquistate medaglie."}
{"id": "5466770", "revid": "1573940", "url": "https://it.wikipedia.org/wiki?curid=5466770", "title": "Parotomys", "text": "Parotomys () \u00e8 un genere di roditori della famiglia dei Muridi comunemente noti come \"ratti fischianti\".\nDescrizione.\nDimensioni.\nAl genere Parotomys appartengono roditori di piccole dimensioni, con lunghezza della testa e del corpo tra 132 e 175\u00a0mm, la lunghezza della coda tra 80 e 126\u00a0mm e un peso fino a 214\u00a0g.\nCaratteristiche craniche e dentarie.\nIl cranio \u00e8 corto e robusto con le arcate zigomatiche ispessite e parallele tra loro, le bolle timpaniche notevolmente rigonfie e le ossa nasali strette. Gli incisivi superiori sono lisci o attraversati da due solchi longitudinali mentre quelli inferiori sono lisci. I denti masticatori sono caratteristici, con la superficie occlusiva formata da lamine trasversali, di solito due o tre nel terzo molare superiore, il quale \u00e8 grande. \nSono caratterizzati dalla seguente formula dentaria:\nAspetto.\nL'aspetto \u00e8 simile a quello delle arvicole, con un corpo compatto e gli arti brevi. La pelliccia \u00e8 soffice fine, densa e arruffata. Le parti dorsali variano dal giallo-brunastro chiaro al giallo-rossastro, le parti ventrali sono bianco-giallastre. La testa \u00e8 grande, il muso \u00e8 corto. Le orecchie sono grandi e rotonde. Le zampe hanno cinque dita, il pollice \u00e8 ridotto e tutte munite di artigli sottili. La coda \u00e8 lunga circa la met\u00e0 della testa e del corpo, \u00e8 scura sopra e pi\u00f9 chiara sotto. Le femmine hanno due paia di mammelle inguinali.\nDistribuzione.\nSono roditori terricoli ed erbivori diffusi nell'Africa meridionale.\nTassonomia.\nIl genere comprende 2 specie."}
{"id": "5466771", "revid": "729019", "url": "https://it.wikipedia.org/wiki?curid=5466771", "title": "Strada statale 558 Sangritana 2\u00aa", "text": "Storia.\nLa strada statale 558 Sangritana 2\u00aa venne istituita nel 1967 con il seguente percorso: \"Innesto con la SS 154 a Piane d'Archi - Bomba - Quadri - Sant'Angelo del Pesco - Innesto con la SS 17 a Castel di Sangro.\"\nNel 1989, \u00e8 stata declassificata a strada provinciale e comunale..\nPercorso.\nLa strada ha inizio a Piane d'Archi all'innesto con la Strada statale 154 della Valle del Sangro e, dopo aver attraversato diversi comuni tra Abruzzo e Molise, termina nell'abitato di Castel di Sangro innestandosi alla Strada statale 17 dell'Appennino Abruzzese e Appulo Sannitica."}
{"id": "5466772", "revid": "1573940", "url": "https://it.wikipedia.org/wiki?curid=5466772", "title": "Episodi di Lady Jewelpet", "text": "Questa \u00e8 la lista degli episodi della serie televisiva anime \"Lady Jewelpet\", la sesta del franchise di \"Jewelpet\".\nLa serie \u00e8 composta da 52 episodi ed \u00e8 stata trasmessa in Giappone su TV Tokyo dal 5 aprile 2014 e si \u00e8 conclusa il 28 marzo 2015 il sabato alle 7:00, ed ogni episodio veniva trasmesso nei giorni successivi su TV Osaka.\nQuasi tutti i titoli degli episodi di questa serie contengono la parola \"Lady\"."}
{"id": "5466775", "revid": "339392", "url": "https://it.wikipedia.org/wiki?curid=5466775", "title": "Mangasci\u00e0", "text": ""}
{"id": "5466777", "revid": "287204", "url": "https://it.wikipedia.org/wiki?curid=5466777", "title": "Molecole del mezzo interstellare", "text": "Le molecole elencate di seguito sono state rilevate mediante spettroscopia. Le loro caratteristiche spettrali sono generate da transizioni di elettroni tra diversi livelli di energia, o da spettri rotazionali o vibrazionali. Il rilevamento di solito si verifica mediante analisi delle onde radio, microonde o suddivisioni a infrarossi dello spettro.\nLe molecole interstellari sono formate da reazioni chimiche all'interno di nubi interstellari o circumstellari sparse di polvere e gas. Solitamente questo si verifica quando una molecola diventa ionizzata, talvolta a seguito di un'interazione con un raggio cosmico .Questa molecola carica positivamente attira quindi un reagente vicino mediante attrazione elettrostatica degli elettroni della molecola neutra. Le molecole possono anche essere generate da reazioni tra atomi neutri e molecole, sebbene questo processo sia generalmente pi\u00f9 lento. La polvere svolge un ruolo fondamentale di schermatura delle molecole dall'effetto ionizzante delle radiazioni ultraviolette emesse dalle stelle.\nStoria.\nLa chimica della vita potrebbe essere iniziata poco dopo il Big Bang, 13,8 miliardi di anni fa, durante un'epoca abitabile in cui l'Universo aveva solo 10-17 milioni di anni.\nLa prima molecola contenente carbonio rilevata nel mezzo interstellare \u00e8 stata il radicale metilidinico (CH\u2022) nel 1937. Dai primi anni '70 stava diventando evidente che la polvere interstellare consisteva in un grande insieme di molecole organiche pi\u00f9 complesse, probabilmente polimeri. L'astronomo Chandra Wickramasinghe propose l'esistenza di una composizione polimerica basata sulla molecola formaldeide (H2CO). Fred Hoyle e Chandra Wickramasinghe proposero in seguito l'identificazione di composti aromatici biciclici da un'analisi dell'assorbimento dell'estinzione ultravioletta a 2175 \u00c5, dimostrando cos\u00ec l'esistenza di molecole di idrocarburi policiclici aromatici nello spazio.\nNel 2004, gli scienziati riportarono la rilevazione delle firme spettrali di antracene e pirene nella luce ultravioletta emessa dalla nebulosa Rettangolo Rosso (nessun'altra molecola cos\u00ec complessa era mai stata rilevata in precedenza nello spazio). Questa scoperta \u00e8 stata considerata una conferma di un'ipotesi secondo la quale le nebulose dello stesso tipo di quella del Rettangolo Rosso sono prossime alla fine della loro vita, le correnti di convezione fanno s\u00ec che carbonio e idrogeno nel nucleo delle nebulose siano catturati dai venti stellari e si irradino verso l'esterno. Mentre si raffreddano, gli atomi si legano apparentemente l'un l'altro in vari modi e alla fine formano particelle di un milione o pi\u00f9 atomi. Gli scienziati hanno dedotto che da quando hanno scoperto gli idrocarburi policiclici aromatici (IPA) - che possono essere stati fondamentali nella formazione dei primi anni di vita sulla Terra - in una nebulosa, per necessit\u00e0 devono originarsi nelle nebulose.\nNel 2010, fullereni (o \"buckyballs\") sono stati rilevati nelle nebulose. I fullereni sono stati implicati nell'origine della vita; secondo l'astronomo Letizia Stanghellini, \"\"\u00c8 possibile che le buckyballs dallo spazio esterno abbiano fornito i semi per la vita sulla Terra\".\"\nNell'ottobre 2011, gli scienziati hanno scoperto mediante spettroscopia che la polvere cosmica contiene composti organici complessi (in particolare solidi organici amorfi con una struttura aromatica-alifatica mista) che potrebbero essere stati creati naturalmente e rapidamente dalle stelle. I composti sono cos\u00ec complessi che le loro strutture chimiche assomigliano alla composizione di carbone e petrolio; in precedenza si pensava che tale complessit\u00e0 chimica avesse luogo solo in organismi viventi. Queste osservazioni suggerirebbero che i composti organici introdotti sulla Terra da particelle di polvere interstellare potrebbero servire come ingredienti base per la vita grazie alle proprie attivit\u00e0 catalitiche superficiali.\nNell'agosto 2012, gli astronomi dell'Universit\u00e0 di Copenaghen hanno segnalato la rilevazione in un sistema stellare distante di una specifica molecola di glucide, la glicolaldeide. La molecola \u00e8 stata trovata intorno al sistema binario protostellare IRAS 16293-2422, distante 400 anni luce dalla Terra. La glicolaldeide \u00e8 necessaria per formare l'acido ribonucleico, o RNA, che \u00e8 simile in funzione al DNA. Questa scoperta suggerisce che molecole organiche complesse possono formarsi in sistemi stellari prima della formazione dei pianeti, arrivando successivamente su pianeti giovani all'inizio della loro formazione.\nNel settembre 2012, scienziati della NASA hanno riferito che gli IPA, sottoposti a condizioni di mezzo interstellare (ISM) , vengono trasformati, attraverso idrogenazione, ossigenazione e idrossilazione, a sostanze organiche pi\u00f9 complesse; ci\u00f2 rappresenterebbe un ulteriore passo lungo il percorso verso la formazione di aminoacidi e nucleotidi, che sono rispettivamente le materie prime di proteine e DNA. Inoltre, a seguito di queste trasformazioni, gli IPA perdono la loro firma spettroscopica e questa potrebbe essere una delle ragioni \"\"per la mancanza di rilevamento di IPA nei grani di ghiaccio interstellare, in particolare nelle regioni esterne di nuvole fredde e dense o negli strati molecolari superiori dei dischi protoplanetari\" \"\nGli IPA si trovano ovunque nello spazio profondo e, nel giugno 2013 sono stati rilevati nell'atmosfera superiore di Titano, la pi\u00f9 grande luna del pianeta Saturno.\nUna regione particolarmente ampia e ricca per la rilevazione di molecole interstellari \u00e8 Sagittarius B2 (Sgr B2). Questa gigantesca nube molecolare si trova vicino al centro della galassia della Via Lattea ed \u00e8 un obiettivo frequente per nuove ricerche. Circa la met\u00e0 delle molecole elencate di seguito sono state trovate vicino a Sgr B2 e quasi ogni altra molecola \u00e8 stata rilevata in tali dintorni. Una ricca fonte di indagine per le molecole circumstellari \u00e8 la stella relativamente vicina CW Leonis (IRC +10216), in cui sono stati identificati circa 50 composti.\nNel marzo 2015, gli scienziati della NASA hanno riferito che, per la prima volta, complessi composti organici di DNA e RNA, compresi uracile, citosina e timina, sono stati creati in laboratorio ricreando le condizioni di un ambiente tipico dello spazio utilizzando sostanze di base quali la pirimidina, trovata in meteoriti. La pirimidina, cos\u00ec come gli idrocarburi policiclici aromatici, \u00e8 la sostanza chimica pi\u00f9 ricca di carbonio trovata nell'universo e potrebbe essersi formata in giganti rosse o in nubi interstellari di polvere e gas.\nMolecole.\nLa seguente \u00e8 una lista di molecole che sono state osservate nel mezzo interstellare, raggruppate per numero di atomi che le compongono.\nMolecole deuterate (17).\nTutte queste molecole contengono uno o pi\u00f9 atomi di deuterio, un isotopo pesante dell'idrogeno.\nNon confermate (13).\nIn letteratura \u00e8 stata riportata l'evidenza dell'esistenza delle seguenti molecole, ma la loro rilevazione \u00e8 stata descritta come probabile o \u00e8 stata messa in dubbio da altri ricercatori; sono pertanto necessarie conferme indipendenti per poterle considerare come accertate."}
{"id": "5466779", "revid": "228587", "url": "https://it.wikipedia.org/wiki?curid=5466779", "title": "Cuba ai Giochi della XXI Olimpiade", "text": "Cuba partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 156 atleti impegnati in 14 discipline per un totale di 76 competizioni. Portabandiera alla cerimonia d'apertura, cos\u00ec come quattro anni prima, fu il pugile Te\u00f3filo Stevenson, che in questa edizione si sarebbe riconfermato campione olimpico. Il bottino della squadra, alla sua dodicesima partecipazione di Giochi, fu di sei medaglie d'oro, quattro d'argento e tre di bronzo, che valsero l'ottavo posto nel medagliere complessivo per nazioni. Delle sei medaglie d'oro, tre vennero dal pugilato, disciplina dove Cuba fu prima nel medagliere, una dal judo e due dall'atletica leggera grazie ad Alberto Juantorena, che riusc\u00ec ad aggiudicarsi la duplice vittoria sui 400 e sugli 800 metri."}
{"id": "5466781", "revid": "481666", "url": "https://it.wikipedia.org/wiki?curid=5466781", "title": "Will Stowell", "text": ""}
{"id": "5466782", "revid": "438678", "url": "https://it.wikipedia.org/wiki?curid=5466782", "title": "Overdose d'amore", "text": ""}
{"id": "5466783", "revid": "836193", "url": "https://it.wikipedia.org/wiki?curid=5466783", "title": "Mutti SpA", "text": ""}
{"id": "5466786", "revid": "281944", "url": "https://it.wikipedia.org/wiki?curid=5466786", "title": "Ras Immir\u00f9", "text": ""}
{"id": "5466797", "revid": "110157", "url": "https://it.wikipedia.org/wiki?curid=5466797", "title": "Lingua wiyot", "text": "La lingua wiyot (anche chiamata \"wishosk\") era una lingua del gruppo algico parlata dalla popolazione dei Wiyot della Baia di Humboldt in California. La lingua \u00e8 considerata estinta: l'ultima persona che la parlava correntemente, Della Prince, \u00e8 morta nel 1962. Ci sono progetti per far rinascere la lingua."}
{"id": "5466800", "revid": "757396", "url": "https://it.wikipedia.org/wiki?curid=5466800", "title": "Pallacanestro Cant\u00f9 2014-2015", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2014-2015.\nStagione.\nLa stagione 2014-2015 della Pallacanestro Cant\u00f9, sponsorizzata Acqua Vitasnella, \u00e8 la 58\u00aa nel massimo campionato italiano di pallacanestro. Il club lombardo, con la sponsorizzazione FoxTown, partecipa all'Eurocup.\nPer la composizione del roster si decise di tornare alla scelta della formula del 5+4+3, con 7 giocatori stranieri (3 non comunitari FIBA e 4 comunitari) e 5 giocatori di formazione italiana.\nRisultati.\nSerie A.\nPlay-off.\nI \"Quarti di Finale\" si giocano al meglio delle cinque partite. La squadra con il miglior piazzamento in classifica al termine della stagione regolare gioca in casa gara-1, gara-2 e la eventuale gara-5.\nEurocup.\nRegular Season.\nLe prime quattro classificate di ogni girone si qualificano per la Last 32.\nNel caso che due o pi\u00f9 squadre concludano il girone a parit\u00e0 di punti in classifica, si terr\u00e0 conto dei seguenti fattori:\nLast 32.\nVi prendono parte le 24 squadre che hanno superato la \"Regular Season\" pi\u00f9 le 8 squadre eliminate nella \"Regular Season di Eurolega\".\nLe 32 formazioni sono suddivise in 8 raggruppamenti da 4 squadre ciascuno.\nSi qualificano agli ottavi di finale le prime due classificate di ogni girone.\nNel caso due o pi\u00f9 squadre al termine ottengano gli stessi punti, vengono classificate in base ai seguenti criteri:\nOttavi di finale.\nNella fase ad eliminazione diretta, il turno \u00e8 suddiviso in due partite, una in casa ed una in trasferta per ogni squadra, dove la somma dei punteggi delle due sfide, decreta il vincitore del turno. Per questo motivo, una singola partita pu\u00f2 terminare in parit\u00e0."}
{"id": "5466806", "revid": "121165848", "url": "https://it.wikipedia.org/wiki?curid=5466806", "title": "Ecuador ai Giochi della XXI Olimpiade", "text": "L'Ecuador partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 5 atleti impegnati in 4 discipline. Portabandiera alla cerimonia di apertura fu il tuffatore diciannovenne Nelson Su\u00e1rez. Fu la quarta partecipazione di questo paese ai Giochi estivi. Non furono conquistate medaglie."}
{"id": "5466807", "revid": "767487", "url": "https://it.wikipedia.org/wiki?curid=5466807", "title": "Tanganika (film)", "text": "Tanganika (\"Tanganyika\") \u00e8 un film del 1954 diretto da Andr\u00e9 De Toth.\nTrama.\n1903 Africa orientale. Il duro colono John Gale sta conducendo un safari per catturare l'assassino in fuga Abel McCracken, che sta istigando la trib\u00f9 Nukumbi e mettendo in pericolo le propriet\u00e0 di Gale.\u00a0Lungo il percorso, raccoglie quattro sopravvissuti alle incursioni di Nukumbi: il cacciatore Dan Harder, l'ex insegnante Peggy e due bambini.\u00a0Ma Dan ha dei motivi nascosti per venire;\u00a0e i Nukumbi sono in agguato."}
{"id": "5466809", "revid": "298229", "url": "https://it.wikipedia.org/wiki?curid=5466809", "title": "Money in the Bank 2015", "text": "Money in the Bank 2015 \u00e8 stata la sesta edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 14 giugno 2015 alla Nationwide Arena di Columbus (Ohio).\nStoryline.\nIl 31 maggio, a Elimination Chamber, Dean Ambrose ha sconfitto il WWE World Heavyweight Champion Seth Rollins per squalifica; tuttavia Rollins \u00e8 rimasto campione. Nonostante Rollins abbia mantenuto il titolo, Ambrose ha continuato a portare la cintura con s\u00e9. Nell'episodio di \"Raw\" del 1\u00ba giugno Roman Reigns, parlando per conto di Ambrose, ha sfidato Rollins ad un Ladder match per il WWE World Heavyweight Championship a Money in the Bank; stipulazione che \u00e8 stata poi accettata dallo stesso Rollins.\nA Elimination Chamber, l'NXT Champion Kevin Owens ha sconfitto lo United States Champion John Cena. In seguito \u00e8 stato stabilito un rematch tra i due per Money in the Bank.\nA Elimination Chamber, Dolph Ziggler, Neville, Roman Reigns, Randy Orton, Kofi Kingston e Sheamus sono stati rivelati come partecipanti all'annuale Money in the Bank Ladder match, in cui il vincitore avrebbe vinto un contratto valido per un match per il WWE World Heavyweight Championship. Nell'episodio di \"SmackDown\" del 4 giugno anche Kane \u00e8 stato aggiunto all'interno del match.\nA Elimination Chamber, Ryback ha conquistato il vacante Intercontinental Championship in un Elimination Chamber match. Nell'episodio di \"Raw\" del 1\u00ba giugno, prima dell'annuncio del match titolato tra Ryback e The Miz per Money in the Bank, Big Show ha attaccato brutalmente The Miz e confrontato Ryback. Dato l'infortunio di The Miz, l'8 giugno \u00e8 stato annunciato il match valido per il titolo intercontinentale tra Ryback e Big Show per Money in the Bank.\nNella puntata di \"SmackDown\" del 4 giugno, i Prime Time Players (Darren Young e Titus O'Neil) hanno sconfitto gli Ascension (Konnor e Viktor) e i Lucha Dragons (Kalisto e Sin Cara) in un Triple Threat Tag Team match diventando i primi sfidanti al WWE Tag Team Championship del New Day per Money in the Bank.\nNella puntata di \"Raw\" del 1\u00ba giugno, Nikki Bella ha mantenuto il Divas Championship dall'assalto di Paige scambiandosi, durante il corso del match, con la sorella gemella Brie, la quale ha schienato Paige. Nella successiva puntata di \"Raw\", un rematch titolato tra Nikki e Paige \u00e8 stato sancito per Money in the Bank."}
{"id": "5466811", "revid": "1543377", "url": "https://it.wikipedia.org/wiki?curid=5466811", "title": "Giamaica ai Giochi della XXI Olimpiade", "text": "La Giamaica partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 20 atleti impegnati in 3 discipline per un totale di 18 competizioni. Il bottino della squadra fu di una medaglia d'oro e una d'argento, entrambe conquistate dal velocista Don Quarrie."}
{"id": "5466828", "revid": "1543377", "url": "https://it.wikipedia.org/wiki?curid=5466828", "title": "Guatemala ai Giochi della XXI Olimpiade", "text": "Il Guatemala partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 28 atleti impegnati in 5 discipline. Portabandiera alla cerimonia di apertura fu il sollevatore di pesi Edgar Tornez. Fu la quarta partecipazione di questo paese ai Giochi estivi. Non furono conquistate medaglie."}
{"id": "5466829", "revid": "287204", "url": "https://it.wikipedia.org/wiki?curid=5466829", "title": "Shigeki Okabayashi", "text": "Shigeki Okabayashi \u00e8 stato un astronomo giapponese autodidatta. Ha lavorato presso l'osservatorio astronomico di Kurashiki (Prefettura di Okayama) dal 1939 al 1941. Mor\u00ec nel corso della Seconda guerra mondiale nell'affondamento della nave dove era stato imbarcato.\nScoperte.\nIl 3 ottobre 1936 ha scoperto ad occhio nudo la nova V630 Sgr. Il 1 ottobre 1940 ha coscoperto la cometa C/1940 S1 Okabayasi-Honda.\nOkabayashi \u00e8 stato anche scopritore indipendente delle comete C/1939 H1 Jurlof-Achmarof-Hassel e C/1939 V1 Friend.\nRiconoscimenti.\nNel 1936 gli fu attribuito il \"Nova award\". Nel 1941 gli fu assegnata la 179\u00b0 Medaglia Donohoe. Gli \u00e8 stato dedicato un asteroide, 6737 Okabayashi."}
{"id": "5466833", "revid": "125992729", "url": "https://it.wikipedia.org/wiki?curid=5466833", "title": "Gregory Sierra", "text": "\u00c8 noto al pubblico per aver interpretato la sitcom \"Sanford and Son\", nel ruolo del vicino Julio Fuentes, amico invadente dei due Sanford.\nLa carriera.\nLa sua carriera artistica inizia nel 1969 e lo vede presente in un'ampia serie di produzioni televisive e cinematografiche, frequentemente in ruoli da comprimario. Ne \"L'altra faccia del pianeta delle scimmie\" (1970) interpreta il mutante Verger. Nel 1973 \u00e8 il detenuto Antonio in \"Papillon\". Nel 1992 \u00e8 lo spacciatore Felix Barbossa in \"Massima copertura\", sotto la direzione di Bill Duke. In televisione, oltre al portoricano Julio, nel 1984 interpreta Lou Rodriguez in \"Miami Vice\", mentre in \"\" indossa i panni di Corbin Entek."}
{"id": "5466835", "revid": "1226", "url": "https://it.wikipedia.org/wiki?curid=5466835", "title": "Premio Internazionale Medaglia d'Oro al merito della Cultura Cattolica", "text": ""}
{"id": "5466839", "revid": "118432814", "url": "https://it.wikipedia.org/wiki?curid=5466839", "title": "Giulia Enders", "text": "Biografia.\nGiulia Enders, laureata in medicina, ha conseguito il dottorato di ricerca in biologia medica all'istituto di microbiologia dell'Universit\u00e0 Goethe di Francoforte ed \u00e8 gastroenterologa. Nel 2012 ha vinto lo Science Slam di Friburgo con una conferenza sull'intestino, facendosi notare da un agente letterario che l'ha convinta a scrivere \"L'intestino felice\".\nEnders \u00e8 stata ospite all'edizione 2015 del Salone del libro di Torino, durante il quale ha presentato il suo libro con l'editore Sonzogno insieme alla blogger Selvaggia Lucarelli.\nL'intestino felice.\n\"L'intestino felice\" (titolo originale in tedesco: \"Darm mit Charme\") \u00e8 stato il bestseller del 2014 in Germania con pi\u00f9 di 1 milione di copie vendute. \u00c8 stato pubblicato in Italia da Sonzogno, ed \u00e8 uscito in libreria nell'aprile del 2015. Pubblicato nel marzo 2014, dopo appena una settimana \u00e8 balzato al primo posto delle classifiche tedesche e ci \u00e8 saldamente rimasto. \u00c8 stato in assoluto il pi\u00f9 venduto in Germania ed \u00e8 in uscita in altri 30 paesi.\nIl libro, come recita il sottotitolo, \u00e8 un saggio sui \"segreti dell'organo meno conosciuto del nostro corpo\" con consigli su come mantenere in forma l'intestino. Nei primi consigli la Enders afferma che per evitare stitichezza, emorroidi e diverticolite, il modo migliore sia mettersi nella posizione accovacciata che si usa nelle toilette alla turca (\"squatting\"), oppure sulla tazza ma con i piedi appoggiati su uno sgabello. Questo perch\u00e9 il meccanismo di chiusura dell'intestino non si apre completamente quando si sta seduti, mentre lo \"squat\" mette meno pressione sulla parte terminale dell'intestino."}
{"id": "5466843", "revid": "48344", "url": "https://it.wikipedia.org/wiki?curid=5466843", "title": "Ritratto di Papa Paolo V", "text": ""}
{"id": "5466848", "revid": "884077", "url": "https://it.wikipedia.org/wiki?curid=5466848", "title": "Veneziamestre Rugby 1986 2010-2011", "text": ""}
{"id": "5466858", "revid": "121854978", "url": "https://it.wikipedia.org/wiki?curid=5466858", "title": "Pro Scauro", "text": "L'orazione Pro Scauro fu pronunciata da Cicerone nell'anno 54 a.C. in difesa di Marco Emilio Scauro.\nSi tratta di un'orazione incompleta: i passi pervenutici, sono stati conservati da due palinsesti, uno Ambrosiano e uno Torinese. Importanti sono anche alcuni frammenti tramandati da Quinto Asconio Pediano, autore del I secolo d.C., il quale compose tra il 54 e il 57 l'Orationum Ciceronis quinque enarratio, un Commentario a cinque orazioni ciceroniane.\nContesto storico.\nL'orazione in difesa di Marco Emilio Scauro \u00e8 dell'anno 54 a.C., un anno particolare per la politica del cosiddetto primo triumvirato. Negli anni precedenti Cicerone era stato uno strumento nelle mani dei triumviri: fu obbligato a difendere Balbo, fu costretto da Cesare a prendere le difese di Vatinio, accusato di brogli elettorali e, per volere di Pompeo, intervenne in favore di Gabinio, il quale, in precedenza, aveva contribuito al suo esilio.\nI rapporti fra i tre triumviri si deteriorarono gradualmente. Tale orazione mostra che, in quegli anni, la situazione politica di apparente equilibrio celava da un lato il desiderio di coloro che, come Clodio, avevano visto i propri interessi trascurati durante gli accordi di Lucca, dall'altro la ritrosia dei personaggi politici pi\u00f9 in vista ad assumere posizioni esplicite e compromettenti.\nProtagonista dell'orazione \u00e8 Marco Emilio Scauro, figlio di Marco Emilio Scauro. Fu questore di Pompeo durante la guerra mitridatica, marci\u00f2 in Giudea e in Nabatea. Nel 58 a.C. divenne edile curule e la magnificenza della sua edilit\u00e0 \u00e8 ribadita da Cicerone:\nDopo la pretura del 56 fu inviato in qualit\u00e0 di propretore in Sardegna. Ritornato a Roma verso la fine di giugno del 54, pose la sua candidatura al consolato dell'anno successivo. Nello stesso periodo, Scauro fu accusato de repetundis da Publio Valerio Triario, un giovane oratore, per incarico dei provinciali. L'accusa di concussione mossa a Scauro coincideva con il momento in cui egli, allo scadere del suo mandato propretoriale in Sardegna, aveva posto la sua candidatura al consolato. Si tratta, dunque, di un processo di natura politica come sottolinea Cicerone:\nContenuto dell'orazione.\nL'orazione si apre con la presentazione delle accuse extra causam rivolte a Scauro e la relativa confutazione da parte di Cicerone. Scauro era stato accusato di aver fatto uccidere Bostare, un ricco cittadino di Nora, per impossessarsi dei suoi beni. Secondo l'accusa di Triario, Bostare sarebbe stato invitato a tavola e avvelenato. Scauro, inoltre avrebbe indotto al suicidio la moglie di Arine, dopo averla insistentemente insidiata. Cicerone, a tal proposito, per difendere il suo assistito, riporta le dicerie secondo cui sarebbe stato lo stesso Arine a far uccidere la moglie per poter sposare la madre di Bostare. Arine, probabilmente, aveva affidato l'infausto compito a un liberto che avrebbe agito durante i Parentalia, quando gli abitanti erano usciti dalla citt\u00e0 per tributare l'omaggio ai propri cari.\nIl terzo capo di imputazione \u00e8 quello di malversazione ai danni della Sardegna. L'accusa principale riguarda le estorsioni sulle esazioni di grano. Cicerone riusc\u00ec a dimostrare l'infondatezza di tale accusa, dichiarando, innanzitutto, che in Sardegna non era stata effettuata una vera e propria inchiesta. Egli accusava Triario di non aver svolto le dovute indagini, contrariamente a quanto lo stesso Cicerone aveva fatto in Sicilia per il processo contro Verre. Cicerone si vanta di essersi recato personalmente in Sicilia e di aver svolto le indagini con diligenza, in modo tale da offrire ai giudici una visione precisa e tangibile di quanto era accaduto:\nL'oratore, poi, fa leva sull'inattendibilit\u00e0 della testimonianza dei Sardi. La Sardegna, sottratta a Cartagine nel 238 a.C. e organizzata con la Corsica come provincia nel 237 a.C., fu trattata sempre come terra di conquista: inviava a Roma grano e tributi e rimase un'importante riserva di grano per tutta l'antichit\u00e0. La Sardegna e la Sicilia, infatti, erano le due province frumentarie pi\u00f9 importanti. I Romani disprezzavano i Sardi e in et\u00e0 repubblicana non concessero loro alcuna citt\u00e0 libera: nessuna citt\u00e0 sarda godette di autonomia comunale, tutte furono sottoposte al pagamento della decima. Cicerone sottolinea il disprezzo nei confronti della popolazione sarda dicendo:\nL'orazione si conclude con la perorazione: l'attenzione di Cicerone \u00e8 rivolta alle imprese della famiglia del proprio assistito, imprese che garantiscono l'onest\u00e0 e la dedizione allo stato. L'oratore afferma con vanto che:\nIn particolare Cicerone rievoca la figura del padre, Marco Emilio Scauro, che aveva ricoperto la carica di Princeps senatus e quella dell'avo Lucio Metello che ricostru\u00ec il tempio di Castore e Polluce con il bottino ricavato dalla vittoria sui Dalmati. Un altro antenato illustre ricordato da Cicerone \u00e8 Lucio Metello, pontefice massimo, che salv\u00f2, da un tempio in fiamme, la statua di Pallade, che era sotto la protezione di Vesta.\nOsservazioni.\nL'assoluzione di Scauro avviene il 2 settembre ed \u00e8 plebiscitaria: secondo Asconio votarono a favore 60 giudici su 68. La condanna di Scauro avrebbe reso pi\u00f9 semplice la strada verso il consolato ai suoi competitori G. Memmio Gemello e Gneo Domizio Calvino sostenuti da Cesare e legati da una alleanza. I due cesariani erano anche appoggiati da Appio Claudio, console in carica, che era stato predecessore di Scauro nel governo della Sardegna. Egli aveva partecipato al convegno di Lucca svoltosi nel 56 ed era riuscito a conquistarsi il favore dei triumviri.\nAppio Claudio fu promotore dell'inchiesta giudiziaria che si svolse a Roma tra la fine di agosto e gli inizi di settembre. Il tribunale era presieduto da Marco Porcio Catone l\u2019Uticense. Scauro nella sua ascesa politica era supportato dai Sillani, in quanto la madre Cecilia Metella si era risposata con Silla. Egli, inoltre, poteva contare sul ricordo del padre Marco Emilio Scauro che, evitando di trarre profitto dalle persecuzioni sillane, si era rivelato un uomo onesto.\nIl collegio della difesa era formato da sei avvocati: Cicerone, Quinto Ortensio, Publio Pulcro Clodio, Marco Marcello, Marco Calidio, Marco Messalla Nigro. Vi erano anche nove consolari come testimoni, i \"laudatores\". L'imputato poteva ricorrere anche ai \"laudatores\" che lo difendevano con argomenti che rappresentavano la loro testimonianza, fra questi vi era anche Pompeo. I membri del collegio rappresentavano le diverse correnti politiche il cui obiettivo comune era intralciare l'azione di Cesare.\nRiguardo al ruolo di Pompeo in questo processo, ci sono diverse interpretazioni: \nInteressante \u00e8 la presenza di Clodio nel collegio della difesa: la sua partecipazione manifesta la sua volont\u00e0 di schierarsi contro Cesare dal quale aveva pensato di ricevere riconoscenza per l'attivit\u00e0 svolta in suo favore, in qualit\u00e0 di tribuno, in particolare l'aver contribuito all'esilio di Cicerone. Cesare, per\u00f2, non era stato favorevole a concedergli una legazione in Asia.\nAnche la posizione politica di Appio Claudio, fratello di Clodio sembra ambigua: egli \u00e8 promotore dell'inchiesta e quindi si schiera dalla parte di Cesare, ma cerca di non suscitare l'ostilit\u00e0 di Pompeo. Curioso \u00e8 il comportamento di Cicerone nei confronti di Appio: pi\u00f9 volte l'oratore aveva denunciato l'inimicizia di Appio, in questa occasione, invece, lo tratta con riguardo per non inimicarselo. Per tale motivo fa finta di credere che Appio si era schierato contro Scauro per sostenere il fratello Clodio, che rischiava di non essere eletto per la carica di console.\nSi pensa che Cicerone abbia accettato la difesa di Scauro per sostenere gli interessi del partito senatorio, e non per dimostrare una particolare fedelt\u00e0 a Pompeo. Si presume che egli volesse ristabilire un equilibrio incrinatosi negli anni precedenti in cui aveva composto due orazioni \"De provincis consularibus\" e \"Pro Balbo\", in cui manifestava approvazione per il triumvirato e in particolar modo per Cesare. Sostenendo la causa di Scauro, Cicerone tornava a schierarsi dalla parte della nobilitas.\nScauro, in seguito, fu accusato \"de ambitu\" dallo stesso Triario e nonostante fosse ancora Cicerone a difenderlo, fu condannato e and\u00f2 in esilio nel 52 a.C. L'accusa avvenne in base alla lex Licinia, promulgata nel 55 a.C., la quale riguardava il \"crimen sodaliciorum\" cio\u00e8 di associazione a scopo di scambio illecito di voti.\nCicerone considera la \"Pro Scauro\" una delle sue orazioni pi\u00f9 belle, come ricorda nelle lettere: \nCollegamenti esterni.\nhttp://www.thelatinlibrary.com/cic.html: contiene il testo in latino dell'orazione \"Pro Scauro\"."}
{"id": "5466865", "revid": "640277", "url": "https://it.wikipedia.org/wiki?curid=5466865", "title": "WISE J224607.57-052635.0", "text": "WISE J224607.57-052635.0 \u00e8 una galassia estremamente luminosa all'infrarosso (ELIRG) che \u00e8 stata annunciata, nel corso del 2015, come la galassia pi\u00f9 luminosa dell'Universo attualmente conosciuta. La distanza percorsa dalla luce di questa galassia per giungere a noi \u00e8 di 12,5 miliardi di anni luce. La sua luminosit\u00e0 \u00e8 pari a 300 bilioni di volte quella del Sole.\nOspita al centro un buco nero supermassiccio che, mentre si rifornisce di gas e materiale circostante, provoca il surriscaldamento del suo disco di accrescimento nell\u2019ordine di milioni gradi. Ci\u00f2 determina l\u2019emissione di energia sotto forma di raggi X, radiazione ultravioletta e luce visibile. Molta della luce visibile \u00e8 bloccata dalla polveri, si scalda, e viene convertita a radiazione infrarossa. WISE J224607.57-052635.0 rilascia 10.000 volte pi\u00f9 energia della Via Lattea, sebbene sia una galassia pi\u00f9 piccola. Questa galassia \u00e8 stata scoperta grazie al Wide-field Infrared Survey Explorer.\nCom'\u00e8 noto la maggior parte dei quasar \u00e8 estremamente luminoso, ma solo uno di questi su 3000 rientra in una particolare categoria detta Hot Dust-Obscured Galaxies (Hot DOG) ovvero galassie calde oscurate dalla polvere. Uno studio pubblicato nel 2015 riporta le osservazioni effettuate tramite l'Atacama Large Millimeter/submillimeter Array (ALMA) sul movimento a spirale del materiale che ricade verso il buco nero supermassiccio al centro della galassia alimentandone il suo disco di accrescimento. Il movimento di caduta di materia raggiunge velocit\u00e0 elevatissime, circa 2 milioni di km/h. L'interazione e l'assorbimento con la polvere circostante determina quindi l'irradiazione di energia sotto forma di luce infrarossa. Ma la pressione esercitata dalla radiazione infrarossa sul gas interstellare ne comporta la progressiva esclusione dalla galassia in tutte le direzioni che alla fine rester\u00e0 privata del materiale necessario alla formazione di nuove stelle."}
{"id": "5466871", "revid": "481666", "url": "https://it.wikipedia.org/wiki?curid=5466871", "title": "The Port of Missing Women", "text": ""}
{"id": "5466872", "revid": "767487", "url": "https://it.wikipedia.org/wiki?curid=5466872", "title": "Carpopenaeus", "text": "Carpopenaeus \u00e8 un genere estinto di crostacei appartenente al sottordine dei dendrobranchiata. Questo gamberetto si ritrova principalmente nelle rocce di periodi compresi tra il giurassico superiore e il cretaceo.\nSpecie.\nIl genere \"Carpopenaeus\" si suddivide in quattro specie:\nRitrovamenti.\nMolto noti sono i \"Carpopenaeus callirostris\", in ottimo stato di conservazione, provenienti da Hajula (cenomaniano, cretaceo superiore) e dalla formazione di Hakel, in Libano."}
{"id": "5466874", "revid": "729019", "url": "https://it.wikipedia.org/wiki?curid=5466874", "title": "Tranvia Parma-San Secondo-Busseto", "text": "La tranvia Parma-San Secondo-Busseto faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nLa linea, completata dalla diramazione Mano-Roccabianca, oltre al trasporto passeggeri consentiva un flusso di materie prime e manufatti da e per i principali stabilimenti industriali, vitale per l'economia del capoluogo grazie anche ai raccordi con gli scali ferroviari e la navigazione fluviale.\nAttivata fra il 1893 e il 1894, la linea pass\u00f2 negli anni dalla gestione privata a quella provinciale, fino alla chiusura avvenuta nel 1939.\nStoria.\nIl 5 novembre 1890 la Provincia di Parma concesse a Luigi Corazza la costruzione e l'esercizio di alcune tranvie da esercitarsi a vapore; nel dettaglio il progetto sottoposto prevedeva una relazione lungo la direttrice Parma-San Secondo-Zibello-Busseto raccordata con i cantieri Muggia di Polesine, dove approdavano i battelli a vapore della navigazione fluviale, per un totale di 45\u00a0km. Oltre ad essa l'atto di concessione prevedeva le seguenti linee:\nNel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, che avvi\u00f2 la costruzione della prima linea.\nCostruzione ed esercizio.\nLa prima tratta della linea, fra Parma e San Secondo, fu attivata il 27 maggio 1893, prolungata fino a Zibello il 27 dicembre dello stesso anno; il completamento con l'apertura all'esercizio della Busseto-Zibello avvenne il 17 dicembre 1894. Nel frattempo anche le restanti relazioni furono attivate, dando cos\u00ec compimento alla rete concessa nel 1890.\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione nelle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma, costituita dalle linee Barriera Vittorio Emanuele-San Leonardo, di 2,473\u00a0km con diramazione Barriera Saffi-Foro Boario-scalo merci FS, di 1,1\u00a0km e San Lazzaro-Crocetta, di 5,268\u00a0km. La Parma-San Secondo-Busseto, cos\u00ec come buona parte della rete d'origine, rimaneva dunque fuori dai programmi di ammodernamento.\nGuerra e passaggi di societ\u00e0.\nScoppiata la Prima guerra mondiale, la SNFT decise di uscire dal mercato tranviario: le linee parmensi (altrimenti denominate con l'appellativo di \"foresi\") furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia. Al termine delle ostilit\u00e0, durante le quali la gestione era avvenuta direttamente a cura della Provincia, nel 1918 l'esercizio della rete fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC), la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche, anche a causa della concorrenza dell'autotrasporto.\nIl 5 novembre di tale anno fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte alla suddetta situazione di crisi, nel 1924 fu istituito il servizio cumulativo con le Ferrovie dello Stato, vennero attuate alcune modifiche all'armamento e immesse in servizio nuove vetture ad accumulatori. In tale clima il 15 aprile 1934 fu soppressa la Pilastrello-Montecchio, ancora a vapore, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Un'ulteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore venne dunque soppressa, e con essa la Parma-Busseto: il 15 novembre 1937 chiuse la Mano-Busseto (contemporaneamente alle linee Soragna-Fidenza e Fornace Bizzi-Madesano), nonostante un accorato appello alla sua valorizzazione fosse stato elevato dall'allora celebre attrice Marlene Dietrich, mentre il 19 novembre 1939 fu la volta della Parma-Mano e della diramazione Mano-Roccabianca; contestualmente a queste fu soppressa la Parma-Soragna-Busseto. Il 1\u00ba giugno 1940, infine, vennero autosostituite la Parma-Traversetolo e la Parma-Langhirano. Le linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 21\u00a0kg per metro, montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 40\u00a0m, mentre la pendenza massima raggiungeva il 30 per mille in ambito extraurbano, valori che mutavano rispettivamente a 20 metri di raggio e 55 per mille sulla rete urbana. In ambito urbano i binari erano costituiti da rotaie di tipo Phoenix da 42\u00a0kg/m.\nPercorso.\nLa stazione tranviaria di Parma sorgeva nelle adiacenze della ferrovia, occupando l'area precedentemente caratterizzata dai bastioni di porta San Barnaba, delimitata dai viali Fratti e Mentana, da strada Garibaldi e dal canale Naviglio. \nL'impianto comprendeva la stazione passeggeri che si affacciava su viale Fratti, le rimesse per i convogli, collocate in testa ai binari e perpendicolari a strada Garibaldi, nonch\u00e9 pensiline ed edifici di servizio per la movimentazione delle merci lungo il viale Mentana e la sponda del Naviglio.\nI lavori di costruzione, iniziati il 20 gennaio 1893, consentirono al loro completamento di abbandonare la stazione provvisoria delle tranvie foresi che era stata realizzata presso la Barriera San Michele. Con delibera della Giunta Comunale del 3 dicembre 1895, la \"Societ\u00e0 delle Tranvie\" ricevette l'autorizzazione a realizzare un raccordo tra la stazione di viale Fratti e lo scalo \"Piccola Velocit\u00e0\" delle ferrovie, attivato solo nel 1907, che garant\u00ec un servizio di inoltro e spedizione delle merci dal vasto bacino provinciale alla rete nazionale ed internazionale.\nPartiti dal capolinea urbano, i treni effettuavano una prima fermata in corrispondenza della stazione della Rete Adriatica, poi FS, per proseguire lungo la circonvallazione fino a piazzale Santa Croce, presso la barriera D'Azeglio, da dove la via Emilia Ovest veniva seguita fino all'intersezione, in localit\u00e0 Crocetta, con l'attuale provinciale 10, sul cui sedime la tranvia prevalentemente si sviluppava.\nSottopassata la ferrovia Milano-Bologna erano osservate una fermata a servizio della \"Osteriaccia\", posta in corrispondenza della strada per la parrocchia di Fognano, una (facoltativa) presso l'incrocio con la strada Eia e un'altra denominata Fontana per Ronco, fino a giungere all'abitato di Viarolo, servito dalle fermate facoltative di Viarolo I-Golese, posta alla progressiva chilometrica 12 e Viarolo II. Al km 14 si incontrava la prima stazione di questa tratta, denominata Ronco Campo Canneto. Dopo l'ulteriore fermata di Martorano era dunque raggiunta la stazione di San Secondo Parmense, posta alla progressiva chilometrica 19.\nProseguendo verso nord, una fermata facoltativa era posta presso il molino Antonioli e la fornace Marchi, attiva a San Secondo dal 1881 nella produzione di camini e vasi da fiori e acquistata nel 1930 da Antonio Marchi e le successive fermate di Strada del Pizzo e Fontanelle, per giungere alla piccola stazione di Mano, posta al km 28 e denominata Mano per Roccabianca.\nDa qui si staccava la diramazione per Roccabianca con servizio a trazione ippica, citata anche da Guareschi, che dedic\u00f2 un racconto al cavallo ivi utilizzato e di cui \u00e8 conservato un breve spezzone cinematografico. Gestita da Roberto Bellocchi, tale breve linea, che nell'orario del 1902 prevedeva sei corse giornaliere, considerati i positivi risultati di esercizio fu prolungata a Stagno.\nPiegato decisamente verso ovest, la linea seguiva dunque gli abitati di Ragazzola e Pieve Ottoville, giungendo al km 35 alla stazione di Zibello. Da qui si incontravano in successione la fermata di Santa Croce Motta e la stazione di Polesine Parmense; da qui un'ulteriore diramazione, a servizio del trasporto merci, fu costruita verso la sponda del Po, in virt\u00f9 dell'autorizzazione rilasciata alla SNFT con regio decreto n. 65 del 4 marzo 1906.\nImpegnata infine la strada poi divenuta provinciale 94, si osservava una fermata presso l'intersezione della Strada del Martello e una in localit\u00e0 Br\u00e9 (entrambe facoltative) per giungere infine al capolinea di Busseto. La stazione capolinea, comune alla tranvia verso Soragna, Ponte Taro e Parma, si trovava in un'area adiacente allo storico Bottonificio Cannara, a circa 200 metri a nord rispetto alla stazione ferroviaria, posta lungo la linea Cremona-Fidenza.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accoppiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466878", "revid": "729019", "url": "https://it.wikipedia.org/wiki?curid=5466878", "title": "Tranvia Parma-Soragna-Busseto", "text": "La tranvia Parma-Soragna-Busseto faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nLa linea, completata dalla diramazione Soragna-Borgo San Donnino (nome che allora assumeva la citt\u00e0 di Fidenza), oltre al trasporto passeggeri consentiva un flusso di materie prime e manufatti da e per i principali stabilimenti industriali vitale per l'economia del capoluogo.\nAttivata fra nel 1893, la linea per pass\u00f2 negli anni dalla gestione privata a quella provinciale, fino alla chiusura avvenuta nel 1939.\nStoria.\nIl 5 novembre 1890 la Provincia di Parma concesse a Luigi Corazza la costruzione ed esercizio di alcune tranvie da esercitarsi a vapore; nel dettaglio il progetto sottoposto prevedeva una relazione lungo la direttrice Parma-Soragna-Busseto di 38\u00a0km. Oltre ad essa l'atto di concessione prevedeva le seguenti linee:\nNel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, che avvi\u00f2 la costruzione della prima linea.\nCostruzione ed esercizio.\nLa prima tratta della linea, fra Parma e Soragna, fu attivata il 17 giugno 1893, completata sino a Busseto il 17 ottobre successivo.. Nel frattempo anche le restanti relazioni furono attivate, dando cos\u00ec compimento alla rete concessa nel 1890.\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione nelle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma costituita dalle linee Barriera Vittorio Emanuele-San Leonardo di 2,473\u00a0km con diramazione Barriera Saffi-Foroboario-scalo merci FS di 1,1\u00a0km e San Lazzaro-Crocetta di 5,268\u00a0km. La Parma-San Secondo-Busseto, cos\u00ec come buona parte della rete d'origine, rimaneva dunque fuori dai programmi di ammodernamento.\nGuerre e passaggi di societ\u00e0.\nScoppiata la Prima guerra mondiale, la SNFT decise di uscire dal mercato tranviario: le linee parmensi (altrimenti denominate con l'appellativo di \"foresi\") furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia. Al termine delle ostilit\u00e0, durante le quali la gestione era avvenuta direttamente a cura della Provincia, nel 1918 l'esercizio della rete fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC) la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche anche a causa della concorrenza dell'autotrasporto.\nIl 5 novembre di tale anno fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte alla suddetta situazione di crisi, nel 1924 venne istituito il servizio cumulativo con le Ferrovie dello Stato, furono attuate alcune modifiche all'armamento e immesse in servizio nuove vetture ad accumulatori. In tale clima il 15 aprile 1934 fu soppressa la Pilastrello-Montecchio, ancora a vapore, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Un'ulteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore venne dunque soppressa, e con essa la linea di soragna, chiusa definitivamente il 19 novembre 1939. Le linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 21\u00a0kg per metro montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 40\u00a0m mentre la pendenza massima raggiungeva il 30 per mille in ambito extraurbano, valori che mutavano rispettivamente a 20 metri di raggio e 55 per mille sulla rete urbana. In ambito urbano i binari erano costituiti da rotaie di tipo Phoenix da 42\u00a0kg/m.\nPercorso.\nLa stazione tranviaria di Parma sorgeva nelle adiacenze della ferrovia, occupando l'area precedentemente caratterizzata dai bastioni di porta San Barnaba, delimitata dai viali Fratti e Mentana; da strada Garibaldi e dal canale Naviglio. \nL'impianto comprendeva la Stazione passeggeri che si affacciava su viale Fratti, le rimesse per i convogli, collocate in testa ai binari e perpendicolari a strada Garibaldi, nonch\u00e9 pensiline ed edifici di servizio per la movimentazione delle merci lungo il viale Mentana e la sponda del Naviglio.\nI lavori di costruzione, iniziati il 20 gennaio 1893, consentirono al loro completamento di abbandonare la stazione provvisoria delle tranvie foresi che era stata realizzata presso la Barriera San Michele. Con delibera della Giunta Comunale del 3 dicembre 1895, la \"Societ\u00e0 delle Tranvie\" ricevette l'autorizzazione a realizzare un raccordo tra la Stazione di viale Fratti e lo scalo \"Piccola Velocit\u00e0\" delle ferrovie, attivato solo nel 1907, che garant\u00ec un servizio di inoltro e spedizione delle merci dal vasto bacino provinciale alla rete nazionale ed internazionale.\nPartiti dal capolinea urbano, i treni a vapore servivano con una fermata la stazione ferroviaria e, seguita la circonvallazione, giungevano alla barriera Massimo D'Azeglio. Da qui veniva impegnata la sede della via Emilia ovest fino alla localit\u00e0 Ponte Taro, superando il bivio per San Secondo che si trovava in localit\u00e0 Crocetta e servendo le fermate di Casa Bianca e San Pancrazio. In prossimit\u00e0 del ponte sul Taro sorgeva sulla sponda orientale la fermata di Madregolo e, superato lo stesso, la stazione di diramazione di Fornace Bizzi, comune alla linea per Medesano.\nDa qui la tranvia piegava verso nord seguendo prevalentemente il percorso della strada provinciale 11 e servendo, nell'ordine, le fermate di Bianconese, Bellena (facoltativo) e Fontevivo, per giungere alla stazione di Fontanellato. Dopo di essa si incontrava la fermata Paroletta e quelle, facoltative, di Rovacchia e Pongennaro, per giungere alla stazione di Soragna, localit\u00e0 di diramazione della linea per Borgo San Donnino.\nL'ultima tratta prevedeva ancora le fermate di Fontana (facoltativa), Roncole e Spigarolo (facoltativa anch'essa), per terminare infine a Busseto dopo circa 3 ore di viaggio. La stazione capolinea, comune alla tranvia verso Zibello, San Secondo e Parma, si trovava in un'area adiacente allo storico Bottonificio Cannara, a circa 200 metri a nord rispetto alla stazione ferroviaria, posta lungo la linea Cremona-Fidenza.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accopiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466879", "revid": "827882", "url": "https://it.wikipedia.org/wiki?curid=5466879", "title": "Agogo", "text": ""}
{"id": "5466893", "revid": "61051", "url": "https://it.wikipedia.org/wiki?curid=5466893", "title": "CVT M-2 Veltro", "text": ""}
{"id": "5466895", "revid": "729019", "url": "https://it.wikipedia.org/wiki?curid=5466895", "title": "Tranvia Soragna-Borgo San Donnino", "text": "La tranvia Soragna-Borgo San Donnino faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nAttivata nel 1894, la linea per pass\u00f2 negli anni dalla gestione privata a quella provinciale, fino alla chiusura avvenuta nel 1937.\nStoria.\nIl 5 novembre 1890 la Provincia di Parma concesse a Luigi Corazza la costruzione ed esercizio di alcune tranvie da esercitarsi a vapore; nel dettaglio, oltre alla relazione Soragna-Borgo San Donnino di 9\u00a0km, l'atto di concessione prevedeva le seguenti linee:\nNel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, che avvi\u00f2 la costruzione della prima linea.\nCostruzione ed esercizio.\nLa Soragna-Borgo San Donnino fu attivata il 26 dicembre 1894, tra le ultime relazioni a completamento della rete concessa nel 1890.\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione nelle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma costituita dalle linee Barriera Vittorio Emanuele-San Leonardo di 2,473\u00a0km con diramazione Barriera Saffi-Foroboario-scalo merci FS di 1,1\u00a0km e San Lazzaro-Crocetta di 5,268\u00a0km. La Parma-San Secondo-Busseto, cos\u00ec come buona parte della rete d'origine, rimaneva dunque fuori dai programmi di ammodernamento.\nGuerre e passaggi di societ\u00e0.\nScoppiata la Prima guerra mondiale, la SNFT decise di uscire dal mercato tranviario: le linee parmensi (altrimenti denominate con l'appellativo di \"foresi\") furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia. Al termine delle ostilit\u00e0, durante le quali la gestione era avvenuta direttamente a cura della Provincia, nel 1918 l'esercizio della rete fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC) la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche anche a causa della concorrenza dell'autotrasporto.\nIl 5 novembre di tale anno fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte alla suddetta situazione di crisi, nel 1924 venne istituito il servizio cumulativo con le Ferrovie dello Stato, furono attuate alcune modifiche all'armamento e immesse in servizio nuove vetture ad accumulatori. In tale clima il 15 aprile 1934 fu soppressa la Pilastrello-Montecchio, ancora a vapore, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Un'ulteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore venne dunque soppressa, e con essa la Soragna-Fidenza, chiusa definitivamente il 15 novembre 1937. Le linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 21\u00a0kg per metro montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 40\u00a0m mentre la pendenza massima raggiungeva il 30 per mille in ambito extraurbano, valori che mutavano rispettivamente a 20 metri di raggio e 55 per mille sulla rete urbana. In ambito urbano i binari erano costituiti da rotaie di tipo Phoenix da 42\u00a0kg/m.\nPercorso.\nDiramatasi dalla Parma-Soragna-Busseto, la linea si sviluppava lungo la strada provinciale 12 ed era priva di stazioni lungo il percorso. Nell'ordine venivano osservate le fermate di Castellina, Chiusa Ferranda e Castelletto, oltre alla quale per alcuni anni risult\u00f2 in esercizio l'ulteriore impianto di Toccalmatto; a causa dell'arrotondamento introdotto, le progressice chilometriche presenti sugli orari pubblici cambiarono nel tempo.\nGiunti in prossimit\u00e0 di Borgo San Donnino, i convogli seguivano l'asse di quello che in seguito divenne via Felice Cavallotti, intersecando a raso i binari della ferrovia Milano-Bologna e, osservata una stretta curva a destra, immettendosi nella viabilit\u00e0 parallela alla stessa fino alla stazione tranviaria, comune rispetto alla linea per Salsomaggiore Terme e sita nelle immediate vicinanze dello scalo ferroviario.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accopiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466897", "revid": "729019", "url": "https://it.wikipedia.org/wiki?curid=5466897", "title": "Tranvia Parma-Langhirano", "text": "La tranvia Parma-Langhirano faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nAttivata nel 1892, la linea pass\u00f2 negli anni dalla gestione privata a quella provinciale, fino alla chiusura avvenuta nel 1940.\nStoria.\nIl 5 novembre 1890 la Provincia di Parma concesse a Luigi Corazza la costruzione ed esercizio di alcune tranvie da esercitarsi a vapore, prima delle quali la Parma-Langhirano, di 24\u00a0km. Oltre ad essa l'atto di concessione prevedeva le seguenti linee:\nNel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, che avvi\u00f2 la costruzione della prima linea.\nPrimi anni di esercizio.\nLa prima linea costruita fu quella per Langhirano, il cui progetto di massima era stato realizzato dall'ingegner Giuseppe Pavesi a partire dal 1876 assieme al fratello Pietro e agli colleghi Zanni e Labadie. I lavori durarono pochi mesi e dopo una corsa prova l'intero tragitto fu inaugurato il 15 novembre 1892. La direzione di esercizio era affidata all'ingegner Crippa. L'estesa della rete concessa nel 1890 fu in seguito completata entro il 1894.\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione nelle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma costituita dalle linee Barriera Vittorio Emanuele-San Leonardo di 2,473\u00a0km con diramazione Barriera Saffi-Foroboario-scalo merci FS di 1,1\u00a0km e San Lazzaro-Crocetta di 5,268\u00a0km. La Parma-Langhirano rimase dunque esclusa da tali programmi di ammodernamento.\nGuerre e passaggi di societ\u00e0.\nScoppiata la Prima guerra mondiale, la SNFT decise di uscire dal mercato tranviario: le linee parmensi (altrimenti denominate con l'appellativo di \"foresi\") furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia. Al termine delle ostilit\u00e0, durante le quali la gestione era avvenuta direttamente a cura della Provincia, nel 1918 l'esercizio della rete fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC) la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche anche a causa della concorrenza dell'autotrasporto.\nIl 5 novembre di tale anno fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte alla suddetta situazione di crisi, nel 1924 venne istituito il servizio cumulativo con le Ferrovie dello Stato, furono attuate alcune modifiche all'armamento e immesse in servizio nuove vetture ad accumulatori. In tale clima il 15 aprile 1934 fu soppressa la Pilastrello-Montecchio, ancora a vapore, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Un'ulteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore venne dunque soppressa, e con essa la Parma-Langhirano, chiusa definitivamente il 1\u00ba giugno 1940. Le linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 21\u00a0kg per metro montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 40\u00a0m mentre la pendenza massima raggiungeva il 30 per mille in ambito extraurbano, valori che mutavano rispettivamente a 20 metri di raggio e 55 per mille sulla rete urbana. In ambito urbano i binari erano costituiti da rotaie di tipo Phoenix da 42\u00a0kg/m.\nLa velocit\u00e0 massima ammessa lungo la linea era di 20\u00a0km/h, che portava il viaggio Parma-Langhirano a durare circa un'ora e venticinque minuti.\nPercorso.\nIl capolinea provvisorio dell'impianto era situato all'esterno della Porta Vittorio Emanuele (Barriera San Michele); lo stesso fu in seguito sostituito dalla stazione tranviaria vera e propria, i cui lavori di costruzione furono avviati il 20 gennaio 1893, posta nelle adiacenze della ferrovia sull'area precedentemente caratterizzata dai bastioni di porta San Barnaba, delimitata dai viali Fratti e Mentana; da strada Garibaldi e dal canale Naviglio. L'impianto comprendeva la Stazione passeggeri che si affacciava su viale Fratti, le rimesse per i convogli, collocate in testa ai binari e perpendicolari a strada Garibaldi, nonch\u00e9 pensiline ed edifici di servizio per la movimentazione delle merci lungo il viale Mentana e la sponda del Naviglio.\nCon delibera della Giunta Comunale del 3 dicembre 1895, la \"Societ\u00e0 delle Tranvie\" ricevette l'autorizzazione a realizzare un raccordo tra la Stazione di viale Fratti e lo scalo \"Piccola Velocit\u00e0\" delle ferrovie, attivato solo nel 1907, che garant\u00ec un servizio di inoltro e spedizione delle merci dal vasto bacino provinciale alla rete nazionale ed internazionale.\nPartiti dal capolinea i tram seguivano la circonvallazione lungo la direttrice via Fratti-viale Barilla; giunti alla Barriera Vittorio Emanuele (poi Barriera Repubblica), ove osservavano fermata, svoltavano sulla via Emilia Est che percorrevano fino all'incrocio con strada Antonio Zarotto, che veniva seguita per intero fino al bivio con la linea per Traversetolo e Montecchio posto presso la svolta, in direzione ovest, su via Montebello alla volta della Barriera Farini; oltrepassato il torrente Parma mediante il ponte Dattaro, presso il quale era presente una fermata, veniva infine impegnata la strada Langhirano, poi divenuta provinciale 665 che conduceva fuori citt\u00e0 e che il binario tranviario seguiva fino al capolinea.\nNel percorso urbano erano presenti i raccordi merci per il Consorzio Agrario e il mulino Scarlini, nonch\u00e9 quello per le officine del Gas e il Foro Boario, posto lungo il breve tratto di collegamento che alla progressiva chilometrica 0+600 si distaccava alla volta dello scalo ferroviario della Rete Adriatica. Successivamente si incontravano la fabbrica Aurelio Calligari &amp; C., che produceva locomotive come succursale della Maffei, l'industria conserviera Medioli e &amp; Lucignani e lo Zuccherificio Ligure-Lombardo Eridania. Oltre ad essa l'atto di concessione prevedeva le seguenti linee.\nSuperate le fermate di San Lazzaro, San Prospero e Fontanini, i tram incontravano l'unica stazione d'incrocio a Corcagnano, posta circa a met\u00e0 percorso. Da qui si proseguiva osservando le fermate presso la Cascina Costa, a Olmazzoli, Pilastro-Felino, Arola, Torrechiara e Cascinapiano, ormai in prossimit\u00e0 di Langhirano. La stazione terminale era posta al termine dell'allora strada di accesso alla cittadina, poi divenuta via XX Settembre, subito prima del rio Scalia (tombinato per la costruzione di via U. Cotti); i primi due binari si riunivano in un'asta di manovra che conduceva alla rimessa locomotive posta subito dopo il ponte sul torrente, su lato est della strada; oltre ad essi erano presenti altre tre binari tronchi. Il fabbricato viaggiatori era posto sul lato ovest della strada, affiancato da un magazzino merci poco pi\u00f9 a nord.\nI 24 chilometri del percorso risultavano tutti in sede stradale ad eccezione di due brevi tratte in sede propria presso Castelletto e il ponte Dattaro.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia. In particolare, per l'inaugurazione fu utilizzata una delle macchine Breda al traino di due carrozze battezzate con i nomi di \"Parma\" e di \"Langhirano\", queste ultime di costruzione Fratelli Diatto di Torino.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accopiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466899", "revid": "729019", "url": "https://it.wikipedia.org/wiki?curid=5466899", "title": "Tranvia Fornace Bizzi-Medesano", "text": "La tranvia Fornace Bizzi-Medesano faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nAttivata nel 1908, la linea pass\u00f2 negli anni dalla gestione privata a quella provinciale, fino alla chiusura avvenuta nel 1937.\nStoria.\nIl 5 novembre 1890 la Provincia di Parma aveva concesso a Luigi Corazza la costruzione e l'esercizio di alcune tranvie, da esercitarsi a vapore, che avrebbero formato un'estesa rete di collegamento fra Parma e Busseto (via Soragna e via San Secondo), Langhirano, Traversetolo e Borgo San Donnino (via Soragna), per un totale di circa 137\u00a0km. Nel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, la quale avvi\u00f2 la costruzione di tale rete, completata entro il 1894..\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nI primi anni di esercizio.\nIl servizio fu strutturato come relazione diretta Parma-Medesano, con cinque coppie di treni che nel 1927 furono portate a sei, anche grazie all'avvento delle elettromotrici ad accumulatori.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione sulle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma, costituita dalle linee Barriera Vittorio Emanuele-San Leonardo di 2,473\u00a0km con diramazione Barriera Saffi-Foroboario-scalo merci FS di 1,1\u00a0km e San Lazzaro-Crocetta di 5,268\u00a0km. La Fornace Bizzi-Medesano rimase dunque esclusa da tali programmi di ammodernamento.\nDeclino e chiusura.\nScoppiata la Prima guerra mondiale, la SNFT aveva deciso di uscire dal mercato tranviario: le linee parmensi (altrimenti denominate con l'appellativo di \"foresi\") furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia. Al termine delle ostilit\u00e0, durante le quali la gestione era avvenuta direttamente a cura della Provincia, nel 1918 l'esercizio della rete fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC) la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche, anche a causa della concorrenza dell'autotrasporto.\nIl 5 novembre del 1918 fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte alla suddetta situazione di crisi, nel 1924 venne istituito il servizio cumulativo con le Ferrovie dello Stato, furono attuate alcune modifiche all'armamento e immesse in servizio nuove vetture ad accumulatori. In tale clima il 15 aprile 1934 fu soppressa la Pilastrello-Montecchio, ancora a vapore, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Un'ulteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore venne dunque soppressa, e con essa la linea di Medesano, chiusa definitivamente il 15 novembre 1937. Le linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 21\u00a0kg per metro, montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 40\u00a0m, mentre la pendenza massima raggiungeva il 30 per mille in ambito extraurbano, valori che mutavano rispettivamente a 20 metri di raggio e 55 per mille sulla rete urbana.\nPercorso.\nLa stazione di Fornace Bizzi, posta sulla sponda occidentale del fiume Taro, era contraddistinta dalla progressiva chilometrica 10, comune alla originaria linea per Soragna e Busseto.\nDa qui il binario impegnava la sede della strada statale 537, seguendone il percorso. Nell'ordine erano osservate le fermate di Castelguelfo, Ponterecchio e Cellana (facoltativa), per raggiungere l'unica stazione presente durante il percorso, a servizio della cittadina di Noceto, posta alla progressiva chilometrica 15 da Parma.\nUlteriori fermate erano osservate in corrispondenza delle principali intersezioni con la statale, come nel caso di La Costa (fermata facoltativa La Costa-Ghiaia), a Zobolo, in zona Boscone (fermata Boscone-Cervo, facoltativa) e lungo la strada Cornaccina, per giungere infine alla stazione capolinea di Medesano.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accopiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466900", "revid": "729019", "url": "https://it.wikipedia.org/wiki?curid=5466900", "title": "Tranvia Parma-Traversetolo/Montecchio", "text": "La tranvia Parma-Traversetolo, assieme alla diramazione per Montecchio faceva parte di un sistema di linee provinciali a vapore che si estendeva per 177\u00a0km, costituendo la pi\u00f9 lunga rete d'Italia con binari a scartamento normale.\nAttivata nel 1894 fino a Traversetolo e completata con linea per Montecchio nel 1901, la tranvia per pass\u00f2 negli anni dalla gestione privata a quella provinciale, fino alla chiusura avvenuta fra il 1934 e il 1940.\nStoria.\nIl 5 novembre 1890 la Provincia di Parma concesse a Luigi Corazza la costruzione ed esercizio di alcune tranvie da esercitarsi a vapore, prima delle quali la Parma-Traversetolo, di 20,081\u00a0km. Oltre ad essa l'atto di concessione prevedeva le seguenti linee:\nNel 1892 il Corazza cedette tale pacchetto di concessioni alla milanese Societ\u00e0 Nazionale di Tramways e Ferrovie, che avvi\u00f2 la costruzione della prima linea.\nLo sviluppo della rete.\nLa Parma-Traversetolo fu inaugurata il 4 agosto 1894, anno in cui l'estesa rete concessa nel 1890 fu completata.\nNel 1899 alla concessionaria subentr\u00f2 la Societ\u00e0 Nazionale Ferrovie e Tramvie, con sede in Roma, la quale prosegu\u00ec il programma di costruzioni: nel 1901 fu inaugurata a cura di tale amministrazione la Parma-Pilastrello-Traversetolo e nel 1908 la diramazione della Parma-Soragna-Busseto tra la Fornace Bizzi e Pontetaro-Medesano, quest'ultima concessa con regio decreto n.561 del 13 dicembre 1908.\nFrattanto a Montecchio nel 1884 era stato attivato un servizio di carrozze a cavalli per Reggio Emilia, gestito dalla fratelli Siliprandi.\nCon Regio Decreto 1 dicembre 1901 n. 353 si autorizz\u00f2 la SNFT ad esercitare la tranvia a vapore da Pilastrello a Montecchio in diramazione della tramvia Parma-Traversetolo, per la durata di cinquantatr\u00e9 anni a partire dal 1 gennaio 1900; il tronco di 8,457 chilometri era nel frattempo gi\u00e0 stato inaugurato.\nTale tranvia era stata promossa dal Consorzio del Tram Pilastrello-Montecchio, costituito tra gli enti interessati dal passaggio della strada da Montechiarugolo a Montecchio, di propriet\u00e0 comunale ed autorizzato con regio decreto n. 1234 del 26 maggio 1901. L'apertura ufficiale del servizio avvenne il 6 ottobre 1901 con un treno speciale partito da Parma alle ore 10:05 che raggiunse Montecchio un'ora dopo\nIn considerazione del buon andamento del traffico, nel 1912 si decise di aggiungere sulla diramazione una corsa in pi\u00f9, portando cos\u00ec a sei le partenze e i relativi arrivi alla stazione di Montecchio.\nUn curioso episodio di cronaca caratterizz\u00f2 gli anni della trazione a vapore: il 28 marzo 1913, per vendicarsi del licenziamento sub\u00ecto, durante la notte un ex macchinista accese il fuoco a sei locomotive, dandosi alla fuga dopo aver provocato uno scontro fra le stesse; tale episodio assunse alle cronache nazionali grazie alla sua illustrazione nelle pagine de \"La Domenica del Corriere\".\nCon regio decreto n. 96 del 15 febbraio 1906, cui era annesso il disciplinare per la costruzione e l'esercizio, l'amministrazione provinciale di Parma fu autorizzata ad esercire a trazione elettrica le linee Parma-Collecchio-Ozzano-Fornovo, di 21,166\u00a0km e Stradella-Sala-Felino-Calestano, di 23,1\u00a0km, nonch\u00e9 a realizzare alcuni impianti all'interno della citt\u00e0, ossia il raccordo lungo 2,459\u00a0km fra la stazione delle tranvie di Barriera Bixio e la stazione FS ed il raccordo con lo scalo merci di quest'ultima, lungo 465 metri. Con un ulteriore regio decreto, il n. 397 del 29 agosto 1909, alla stessa amministrazione provinciale fu inoltre concesso l'esercizio della nuova rete tranviaria di Parma costituita dalle linee Barriera Vittorio Emanuele-San Leonardo di 2,473\u00a0km con diramazione Barriera Saffi-Foro Boario-scalo merci FS di 1,1\u00a0km e San Lazzaro-Crocetta di 5,268\u00a0km. La Parma-Traversetolo rimase dunque esclusa da tali programmi di ammodernamento.\nGuerre e declino.\nDurante la Prima guerra mondiale, la SNFT decise di uscire dal mercato tranviario. Le linee parmensi furono cedute al gruppo Giuseppe Muggia e alla Banca Italiana di Sconto, mentre quelle cremonesi furono cedute alla provincia.\nAl termine della prima guerra mondiale, nel 1918 l'esercizio della rete provinciale fu affidato a una nuova societ\u00e0 appositamente costituita, la Compagnia Nazionale di Trasporti e Comunicazioni (CNTC) la quale, pur impegnata in un vasto progetto di estensione ed elettrificazione delle linee, incontr\u00f2 ben presto difficolt\u00e0 economiche anche a causa della concorrenza dell'autotrasporto.\nIl 5 novembre di tale anno fu tuttavia stipulata fra l'amministrazione provinciale e il Comune di Parma una convenzione che consentiva il riscatto delle tranvie da parte di quest'ultimo.\nPer fare fronte a tale situazione di crisi, nel 1924 fu istituito il servizio cumulativo con le Ferrovie dello Stato, furono attuate alcune modifiche all'armamento e immesse in servizio nuove vetture ad accumulatori.\nIn tale clima il 15 aprile 1934 fu soppressa la Pilastrello-Montecchio, prima fra le linee parmensi ad essere chiusa all'esercizio.\nNel 1937 il Comune di Parma avvi\u00f2 le pratiche per l'acquisizione della rete secondo la convenzione del 1918, affidando altres\u00ec all'ATM di Milano la redazione di uno studio per la sostituzione in filovia della rete urbana, completato nel 1939. Una'lteriore convenzione, siglata nel 1939, accordava alla CNTC la possibilit\u00e0 di sostituire la residua rete a vapore con autoservizi, restituendo alla stessa Provincia l'esercizio diretto di quella elettrica entro il 31 dicembre 1941.\nLa rete a vapore viene dunque soppressa: fra le ultime linee ad essere autosostituite fu proprio la Parma-Traversetolo, soppressa il 1\u00ba giugno 1940.\nLe linee Parma-Fornovo e Parma-Marzolara, a trazione elettrica, cos\u00ec come il servizio urbano di Parma, furono nel frattempo trasferite alla Societ\u00e0 Riunite Trasporti (SoRiT).\nCaratteristiche.\nCome il resto delle tranvie foresi, la linea era armata con rotaie del tipo Vignoles da 18\u00a0kg per metro montate su traversine in legno di quercia con lo scartamento standard di 1445\u00a0mm. Il raggio minimo di curvatura risultava pari a 50\u00a0m mentre la pendenza massima raggiungeva il 30 per mille in corrispondenza della curva fra Montecchio e Montechiarugolo, valori che mutavano rispettivamente a 20 metri di raggio e 55 per mille sulla rete urbana. In ambito urbano i binari erano costituiti da rotaie di tipo Phoenix da 42\u00a0kg/m.\nPercorso.\nIl capolinea provvisorio dell'impianto era situato all'esterno della Porta Vittorio Emanuele (Barriera San Michele); lo stesso fu in seguito sostituito dalla stazione tranviaria vera e propria, i cui lavori di costruzione furono avviati il 20 gennaio 1893, posta nelle adiacenze della ferrovia sull'area precedentemente caratterizzata dai bastioni di porta San Barnaba, delimitata dai viali Fratti e Mentana; da strada Garibaldi e dal canale Naviglio. L'impianto comprendeva la Stazione passeggeri che si affacciava su viale Fratti, le rimesse per i convogli, collocate in testa ai binari e perpendicolari a strada Garibaldi, nonch\u00e9 pensiline ed edifici di servizio per la movimentazione delle merci lungo il viale Mentana e la sponda del Naviglio.\nCon delibera della Giunta Comunale del 3 dicembre 1895, la \"Societ\u00e0 delle Tranvie\" ricevette l'autorizzazione a realizzare un raccordo tra la Stazione di viale Fratti e lo scalo \"Piccola Velocit\u00e0\" delle ferrovie, attivato solo nel 1907, che garant\u00ec un servizio di inoltro e spedizione delle merci dal vasto bacino provinciale alla rete nazionale ed internazionale.\nPartiti dal capolinea i tram seguivano la circonvallazione lungo la direttrice via Fratti-viale Barilla; giunti alla Barriera Vittorio Emanuele (poi Barriera Repubblica), ove osservavano fermata, svoltavano sulla via Emilia Est che percorrevano fino all'incrocio con strada Antonio Zarotto, seguita per intero fino al bivio con la linea per Langhirano che veniva lasciata a destra su via Montebello.\nNel percorso urbano erano presenti i raccordi merci per il Consorzio Agrario e il mulino Scarlini, nonch\u00e9 quello per le officine del Gas e il Foro Boario, posto lungo il breve tratto di collegamento che alla progressiva chilometrica 0+600 si distaccava alla volta dello scalo ferroviario della Rete Adriatica. Successivamente si incontravano la fabbrica Aurelio Calligari &amp; C., che produceva locomotive come succursale della Maffei, l'industria conserviera Medioli e &amp; Lucignani e lo Zuccherificio Ligure-Lombardo Eridania.\nLungo il tratto extraurbano erano presenti due ulteriori raccordi al km 4,8 (Fabbrica Conserve Canetti &amp; Rovesti) e a Piazza (Fabbrica Conserve Mutti).\nDa qui la linea per proseguiva sul percorso della privinciale 513 (denominata via Traversetolo) fino al capolinea osservando, nell'ordine, le fermate di San Lazzaro, Santa Margherita, Marore-Mariano, Porporano e Malandriano (a servizio di Botteghino), fino alla stazione di Pilastrello, dal 1901 localit\u00e0 di diramazione per Montecchio.\nUlteriori fermate venivano poi osservate a Marano, Piazza e Pontiroli, a servizio del non distante abitato di Masdone posto poco pi\u00f9 a est. L'ultima localit\u00e0 era infine servita da due distinti impianti, denominati Traversetolo Stazione e Traversetolo, effettivo capolinea, posto alla progressiva chilometrica 21 da Parma, raggiunto dopo circa settanta minuti di viaggio.\nAl Pilastrello i convogli provenienti da Montecchio trovavano coincidenza con le corse Traversetolo-Parma; da qui la linea seguiva il tracciato della strada provinciale 18. Dopo alcune curve in salita si giungeva alla fermata a richiesta di Monticelli, presso l'omonima localit\u00e0 termale. A seguire i tram incontravano la stazione di Basilicagoiano, posta al centro del paese e raccordata con il Consorzio Agrario; la linea si approssimava dunque all'argine sinistro dell'Enza ove era presente la fermata di Montechiarugolo, il cui fabbricato si trovava di fronte alla \"Fratta\".\nSuperato il ponte sul torrente con l'ausilio di una livelletta del trenta per mille si raggiungeva infine la stazione di Montecchio, posta presso quello che in seguito sarebbe diventato viale Camillo Prampolini. Qui erano presenti due piccoli fabbricati uno dei quali munito di biglietteria e sala d\u2019attesa per i passeggeri e l'altro utilizzato come deposito per il carbone. Completava la stazione il caratteristico serbatoio cilindrico dell\u2019acqua; tale capolinea era caratterizzato dalla presenza del fabbricato detto \"serbatoio Grisanti\".\nA partire dal 1909, i viaggiatori giunti a Montecchio potevano proseguire alla volta di Reggio Emilia a bordo dei treni in partenza dalla stazione ferroviaria capolinea della diramazione Barco-Montecchio della ferrovia Reggio-Ciano d'Enza. Per congiungere i due impianti, disposti sul medesimo asse, nel 1910 fu realizzato un binario di raccordo lungo 113,3 m.\nMateriale rotabile.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nNel 1924 ad opera della CNTC fu inoltre immessa in servizio un'automotrice ad accumulatori, dotate di riscaldamento elettrico. Costruita dalla OM di Milano con equipaggiamento elettrico Rognini &amp; Balbo, tale rotabile aveva una potenza complessiva di 45\u00a0kW, offriva 52 posti a sedere ed era dotato di intercomunicante per l'accopiamento con una carrozza. Immatricolata col n. 51, tale motrice era soprannominata dai tranvieri \"Bella Titina\".\nCompletavano la dotazione originaria numerosi carri e carrozze a due assi forniti dalle Officine Diatto &amp; Grondona e Fratelli Pellerin, cui negli anni dieci e venti si aggiunsero veicoli forniti dalla Officine Meccaniche Reggiane e dalle Officine Meccaniche Casaralta."}
{"id": "5466907", "revid": "72992768", "url": "https://it.wikipedia.org/wiki?curid=5466907", "title": "Subaru Alcyone SVX", "text": ""}
{"id": "5466916", "revid": "1543377", "url": "https://it.wikipedia.org/wiki?curid=5466916", "title": "Vestri - Meistaraflokkur karla knattspyrna", "text": "Il Vestri, conosciuto fino al 2015 come B\u00cd/Bolungarv\u00edk, a volte abbreviato come BiBol \u00e8 un club calcistico islandese.\nStoria.\nLa societ\u00e0, come molte dell'isola \u00e8 il risultato della fusione, avvenuta nel 2006, di due club di paesi confinanti, il B\u00ec88 di Isafj\u00f6rdur e l'UMF Bolungarv\u00edk. La seconda societ\u00e0 vestiva in bianco rosso, mentre la prima in completo blu. I colori sono stati mantenuti nelle divise dell'attuale societ\u00e0.\nB\u00ec88 in particolare, \u00e8 il nome che la societ\u00e0 di Isafj\u00f6rdur prese nel 1987 dopo la rifondazione di una precedente societ\u00e0 che proprio quell'anno si stava sciogliendo, l'\u00cdB\u00cd di cui conserv\u00f2 sia il simbolo che i colori sociali e che partecip\u00f2 per diverse volte all'\u00darvalsdeild, la massima serie islandese, giungendo sesta come miglior risultato."}
{"id": "5466928", "revid": "339392", "url": "https://it.wikipedia.org/wiki?curid=5466928", "title": "\u00cd\u00fer\u00f3ttabandalag \u00cdsafjar\u00f0ar", "text": ""}
{"id": "5466932", "revid": "481666", "url": "https://it.wikipedia.org/wiki?curid=5466932", "title": "The Policeman and the Baby", "text": ""}
{"id": "5466933", "revid": "1206645", "url": "https://it.wikipedia.org/wiki?curid=5466933", "title": "Stadio Partizana", "text": ""}
{"id": "5466934", "revid": "1206645", "url": "https://it.wikipedia.org/wiki?curid=5466934", "title": "Stadion Partizana", "text": ""}
{"id": "5466935", "revid": "1206645", "url": "https://it.wikipedia.org/wiki?curid=5466935", "title": "Stadion JNA", "text": ""}
{"id": "5466942", "revid": "716642", "url": "https://it.wikipedia.org/wiki?curid=5466942", "title": "Abdulwasea Al Matari", "text": "Carriera.\nClub.\nHa giocato dal 2013 al 2015 in Yemen, all'Al Yarmuk Al Rawda. Nel 2015 si \u00e8 trasferito agli omaniani del Al-Oruba.\nNazionale.\nHa esordito in nazionale il 15 novembre 2013, in Yemen-Qatar."}
{"id": "5466944", "revid": "33689", "url": "https://it.wikipedia.org/wiki?curid=5466944", "title": "AXIS (fumetto)", "text": "AXIS \u00e8 un crossover in nove parti pubblicato dalla Marvel Comics fra l'ottobre e il dicembre 2014 con cadenza trimestrale. Sceneggiato da Rick Remender per i disegni di Jim Cheung, Terry Dodson, Adam Kubert e Leinil Francis Yu, la trama s'incentra sull'ascesa al potere dell'Onslaught Rosso, tramite l'inversione dell'asse morale bene/male di supereroi e criminali del MU, deciso a trasmettere il suo odio al mondo intero al fine di instaurare il Reich Eterno e il genocidio dei mutanti.\nStoria Editoriale.\nAnnunciato al C2E2 2014, con il titolo \"AXIS\" e \"Fall 2014\" come generica data di pubblicazione, la Marvel ha mantenuto il riserbo sul team creativo coinvolto, sponsorizzando solo lo scrittore Rick Remender, fino al momento della pubblicazione della prima cover raffigurante nella parte superiore alcuni supercriminali del MU (Hobgoblin, Loki, Sabretooth, Onslaught Rosso, Destino e Carnage) a cui si contrappongono a specchio e invertiti diversi supereroi (Tempesta, Thor, Iron Man, Luke Cage, Deadpool e Medusa).\nProloghi al crossover con il sottotitolo di \"The Road to AXIS\", pubblicati il mese precedente il suo inizio, sono le testate \"Uncanny Avengers\" di Remender (testi) e Salvador Larroca (disegni), \"Captain America\" di Remender e Carlos Pacheco (disegni), \"Magneto\" di Cullen Bunn (testi) e Gabriel Hernandez Walta (disegni) e \"Loki: Agent of Asgard\" di Al Ewing (testi) e Jorge Coelho (disegni).\nAccanto alla storyline principale in cui si svolger\u00e0 la maggior parte dell'azione e dell'avanzamento della trama, importanti tie-in si trovano sulle testate regolari \"Uncanny Avengers\" di Remender e Daniel Acu\u00f1a (disegni), \"Magneto\" di Bunn e Hernandez Walta, \"Loki: Agent of Asgard\" di Ewing con Coelho e Lee Garbett (disegni), \"Deadpool\" di Gerry Duggan con Brian Posehn (testi) e Mike Hawthorne (disegni), \"All-New X-Factor\" di Peter David (testi) e Carmine Di Giandomenico (testi), \"Nova\" di Duggan e David Baldeon (disegni), \"Inhuman\" di Charles Soule (testi) e Ryan Stegman (disegni) e \"Avengers World\" di Nick Spencer con Frank Barbiere (testi) e Marco Checchetto (disegni).\nAltri tie-in da segnalare sono quelli pubblicati sotto forma di miniserie: \" AXIS: Hobgoblin\" di Kevin Shinick (testi) e Javier Rodr\u00edguez (disegni), \"AXIS: Carnage\" di Rick Spears (testi) e German Peralta (disegni) e \"AXIS: Revolutions\" sceneggiato e disegnato da vari autori. Mentre le prime due testate approfondiscono le storyline dei supercriminali da cui prendono il nome, la terza si focalizza su un Vendicatore o un X-Man alle prese con gli effetti della trasmissione d'odio di Onslaught Rosso e l'inversione dell'asse bene/male da lui operato.\nAggiunte speciali al crossover sono l'ultimo numero della testata \"Wolverine and the X-Men\" di Frank Tieri (testi) e Jorge Fornes (disegni), un unico numero di \"Amazing X-Men\" di Chris Yost (testi) e Carlo Barberi (disegni) e i primi numeri delle nuove testate \" Superior Iron Man\" di Tom Taylor (testi) e Y\u0131ld\u0131ray \u00c7\u0131nar (disegni) e \"Captain America &amp; The Mighty Avengers\" di Ewing e Luke Ross (disegni).\nPremesse.\nIl Teschio Rosso si \u00e8 impossessato dei poteri delle defunto Charles Xavier, mentre ora Steve Rogers \u00e8 invecchiato e Sam Wilson \u00e8 il nuovo Capitan America.\nMarcia per Axis.\nMagneto.\nMagneto si reca a Genosha per fermare i campi di concentramento del Teschio Rosso, ma viene catturato e torturato mentalmente dal Teschio Rosso. Viene liberato dagli Uncanny Avengers (Havok, Rogue e Scarlet, la figlia di Magneto). Per poter lottare al loro fianco, prende una dose di OCM per aumentare i suoi poteri.\nUncanny Avengers.\nHavok viene catturato dai T-Men (gli sgherri del Teschio Rosso), mentre Rogue e Scarlet tentano di liberare Wonder Man, intrappolato dentro Rogue, ma anche loro vengono catturate e portate nel campo di concentramento per mutanti con Havok. I loro poteri sono bloccati da dei collari inibitori, ma Rogue usa i poteri di Wonder Man per fuggire. Il gruppo libera Magneto, che uccide il Teschio Rosso, nonostante gli Avengers volessero provare a far s\u00ec che Xavier riprendesse il controllo (il Teschio Rosso aveva fuso il suo cervello con quello di Xavier per poter avere i suoi poteri). Mentre litigano, il Teschio Rosso rinasce con l'aspetto di Onslaught.\nAtto Primo: La Supremazia Rossa.\nDomani saremo tutti morti.\nMentre i Vendicatori ( Capitan America, Thor, Iron Man, Visione, Doc Green, Occhio di Falco, Vedova Nera, Wasp e Sole Ardente) affrontano Plantman, iniziano a litigare tra loro. Iron Man, che non subisce l'effetto di questo improvviso litigio sconfigge Plantman e riappacifica i Vendicatori. L'onda d'odio \u00e8 opera di Onslaught Rosso, che sta affrontando gli Uncanny Avengers (Havok, Scarlet, Rogue) e Magneto a Genosha. Magneto libera Quentin Quire, Ciclope e Evan. Quest'ultimo riappacifica Ciclope e Havok, ma viene gravemente ferito da Ahab, un ibrido tra uomo e sentinella. In soccorso del gruppo arrivano i Vendicatori (Quelli apparsi all'inizio, con Cannonball, Sunspot, Dottor Strange, Luke Cage e Hyperion) e gli X-Men (Tempesta, Colosso, Nightcrawler, Bestia, Psylocke, Uomo Ghiaccio, Angelo, Kitty Pride e Jean Grey del passato) assieme ad altri eroi (Iron Fist, Medusa, She-Hulk, Nova e la Donna Invisibile).\nAllora Onslaught attiva due sentinelle costruite da Iron Man, sotto il suo controllo mentale.\nTema per una scena di disperazione.\nLe sentinelle catturano la maggior parte degli eroi. Scarlet e il Dottor Strange tentano un incantesimo per far s\u00ec che Xavier prenda il controllo del corpo di Onslaught, ma vengono catturati anche loro, mentre Magneto fugge. Iron Man rischia di essere ucciso, ma viene salvato da Nightcrawler. Quest'ultimo, fugge con Iron Man ed altri eroi che non sono stati catturati (Medusa, la Donna Invisibile, Wasp, Ciclope, Havok, Colosso) mentre Quentin blocca la sua telepatia e protegge Evan (ancora in stato catatonico a causa di Ahab). Il gruppo viene presto sconfitto, con Iron Man in pericolo per la sua vita, quando sulla scena giunge Magneto, accompagnato da vari criminali (Mystica, Sabretooth, Carnage, Uomo Assorbente, Hobgoblin, Dottor Destino, Loki, Amora l'Incantatrice, Jack Lanterna e Deadpool).\nBuone notizie per le persone cattive.\nIl gruppo di Magneto riesce a distruggere le sentinelle (create per sconfiggere gli eroi, non i criminali) e attacca Onslaught. Questi \u00e8 indebolito da Quentin, ma riesce a liberarsi del giovane mutante. Magneto libera Scarlet e il Dottor Strange per ritentare l'incantesimo, ma Strange viene sconfitto da Onslaught, entrato nella mente dei criminali. Sembra tutto perduto, ma il Dottor Destino aiuta Scarlet a completare l'incantesimo, mentre vengono difesi da Magneto, Deadpool, Iron Man (a cui Deadpool ha ricaricato l'armatura) ed Evan, che si \u00e8 ripreso. L'incantesimo ha successo, ma Evan \u00e8 ritornato nelle vesti di Apocalisse, mentre X-Men e Vendicatori litigano per il Teschio Rosso: i primi vorrebbero verificare se il nemico \u00e8 tornato ad essere Xavier, mentre i secondi preferisco tenerlo prigioniero. Alla fine i Vendicatori prendono in custodia il Teschio Rosso/Xavier, mentre Havok torna con gli X-Men.\nAtto secondo: Inversione.\nBestie Alterate.\nCapitan America e Hulk vengono convocati dallo S.H.I.E.L.D., interessato a prendere in custodia il Teschio Rosso, ma Capitan America reagisce molto violentemente. Questo non \u00e8 l'unico comportamento strano, dato che Carnage \u00e8 diventato un eroe.\nIron Man si \u00e8 trasferito a San Francisco e ha donato agli abitanti Extremis 3.0, una app che migliora le persone.\nGli X-Men si sono ormai riuniti sotto il comando di Apocalisse, insieme a Quentin.\nCapitan America e gli altri Vendicatori (Wasp, Scarlet, Medusa, Luke Cage e Thor) decidono di uccidere il Teschio Rosso per eliminare il rischio che torni come prima, ma Jarvis e Doc Green (ora nuovamente in forma di Hulk) tentano di fermarli. Nello scontro Hulk rivela una nuova forma, e si trasforma nel crudele Kluh, che abbandona lo scontro. A questo punto, i Vendicatori stanno per uccidere Teschio Rosso, ma scoprono che \u00e8 fuggito.\nQualcosa \u00e8 Andato Storto.\nI Vendicatori malvagi convocano i loro alleati: i Vendicatori non-malvagi (Visione, Cannonball, Sunspot, Donna Ragno, Vedova Nera, Starbrand, Hyperyon), i Fantastici Quattro e altri eroi come Wiccan, Hulkling, Pantera Nera, Tigra, Bestia, She-Hulk, Power Man, Uomo Ragno e Nova e poi li tradiscono, rimpicciolendoli con le particelle Pym estratte da Wasp, ridotta in stato catatonico. L'Uomo Ragno riesce a fuggire con Nova e raggiunge Magneto, Steve Rogers e Nomad: loro gli rivelano che Scarlet e Destino hanno invertito le personalit\u00e0 di eroi e criminali l\u00ec presenti, mostrando inoltre che Kluh sta portando devastazione in giro per l'America. Nova corre a fermarlo, mentre gli X-Men attaccano la Torre dei Vendicatori, dove Capitan America \u00e8 rimasto da solo, rapiscono Wasp, pestano il Capitano e lo informano che stanno sbattendo fuori ogni umano da Manhattan.\nDestati Come Noi.\nDopo l'evacuazione di Manhattan, Mystica (che, a causa dell'inversione, ora vuole la convivenza pacifica tra umani e mutanti) chiede udienza agli X-Men per tentare di farli ragionare, ma viene attaccata da Nightcrawler (suo figlio biologico) e Rogue (la sua figlia adottiva). Viene salvata da Sabretooth, intrufolatosi nella Torre degli X-Men per scoprire i loro piani.\nA San Francisco Devil tenta invano di fermare Iron Man: Stark ha aumentato il prezzo di Extremis, portando i cittadini a compiere atti criminali per permettersi l'app.\nA Las Vegas Thor ha derubato un casin\u00f2 e Loki tenta di fermarlo. Thor lo sconfigge, ma Loki viene salvato da Spider-Man che lo conduce dove lui, Nomad e Steve Rogers hanno radunato tutti i criminali invertiti per fermare gli X-Men, i quali hanno costruito una bomba letale per tutti gli umani.\nTie-In.\nAvengers World.\nIl Dottor Destino decide di trasformare Latveria in una monarchia, ma intende anche catturare Scarlet, divenuta malvagia a causa dell'inversione, per poter incanalare la sua magia e rimediare alle cose cattive che Destino ha fatto. Per questo scopo, invia la sua figlia adottiva Valeria (figlia di Mr Fantastic e della Donna Invisibile) a reclutare una nuova squadra di Vendicatori, composta da Elsa Bloodstone, U.S. Agent, Valchiria, 3-D Man e Stringray. Il gruppo tenta di fermare una Scarlet furiosa sotto la guida di Valeria e affiancati dall'agente dello S.H.I.E.L.D. Phil Coulson. Destino riesce a incanalare solo parte della magia di Scarlet e pu\u00f2 realizzare un solo incantesimo. A causa dell'inversione, decide di resuscitare Cassie Lang, da lui uccisa tempo prima.\nAXIS: Carnage.\nA causa dell'inversione, Carnage vuole diventare un eroe, ma non riesce ad abbandonare le abitudini violente, non conoscendo le \"regole\" dei buoni. Dopo aver salvato la giornalista Alice dal Mangiapeccati (un criminale che sta uccidendo i giornalisti, per poi assorbire i loro peccati e renderli degni di andare in paradiso), decide di farsi aiutare da lei per diventare un eroe.\nAlice decide di sfruttare l'occasione per poter diventare famosa e in un video mostra al mondo una confessione di Carnage in cui afferma di aver ucciso pi\u00f9 gente di quanta riesca a contarne. Carnage tenta nuovamente di essere un eroe, ma commette diversi errori e viene inseguito dalla polizia. Alice viene rapita dal Mangiapeccati e Carnage viene colpito da due missili dell'esercito.\nNonostante ci\u00f2 riesce a rigenerarsi e corre da Alice. Il Mangiapeccati assorbe i peccati di Carnage, sono troppi e lo fanno esplodere. Carnage ora \u00e8 felice di essere stato assolto dai suoi crimini, ma Alice tenta di consegnarlo alla polizia. Carnage per\u00f2 crede che lo faccia per evitare che possano innamorarsi e costruire una famiglia, potenzialmente in pericolo per il suo ruolo di eroe. Carnage decide che, per essere un eroe, dovr\u00e0 rimanere da solo.\nAXIS: Hobgoblin.\nHobgoblin \u00e8 diventato un eroe per effetto dell'inversione. Divenuto il nuovo difensore di New York, decide di sfruttare l'occasione per diventare ricco, girando spot televisivi e scrivendo libri per insegnare ad altre persone a diventare eroi. Alcuni di questi si uniscono a lui.\nPhil Urich, salito ai vertici della Nazione dei Goblin e diventato il Re dei Goblin, vuole rintracciarlo per poterlo uccidere. Chiede aiuto a Lilly Hollister la quale, un tempo sua alleata, ora \u00e8 senza memoria e si \u00e8 unita a Hobgoblin. Missle Mate, eroe al soldo di Hobgoblin, vuole tradire il suo capo e decide di portare al Re dei Goblin tutti i criminali che un tempo erano al servizio di Hobgoblin e che lui ha abbandonato.\nNello scontro finale tra gli eroi di Hobgoblin e il Re dei Goblin, quest'ultimo viene ucciso. Mentre Lilly diventa il capo degli eroi, Hobgoblin viene reclutato da Steve Rogers negli Avengers.\nCapitan America &amp; i Potenti Vendicatori.\nSam Wilson \u00e8 il nuovo Capitan America, ma a causa dell'inversione e diventato un violento vigilante. Spider-Man va alla base dei potenti Vendicatori (Luke Cage, Blue Marvel, Spectrum, Power Men, Tigre Bianca, She-Hulk e Kaluu) per scusarsi delle azioni commesse quando era posseduto dal dottor Octupus, ma viene cacciato malamente da Luke Cage, anche lui vittima dell'inversione.\nLuke in seguito decide di entrare negli Axis (i Vendicatori invertiti, tra cui Cap, Scarlet, Iron Man, Wasp, Medusa e Thor) che affrontano i Potenti Vendicatori, a cui si \u00e8 unito Spider-Man. Alla fine gli Axis si arrendono, fingendo di essere stati ingannati da un criminale.\nMagneto.\nMagneto fugge dalla battaglia a Genosha, poich\u00e9 teme di non essere all'altezza di Onslaught e crede che tutto ci\u00f2 che ha fatto per i mutanti sia stato inutile. Brian, la sua assistente, gli mostra sia i crimini orrendi che ha commesso in nome dei mutanti, sia un video in cui una bambina dice di essere felice che al mondo ci sia gente come Magneto, capace di fare cose orribili per un bene superiore. Magneto decide allora di reclutare vari criminali per sconfiggere Onslaught. A Genosha libera Scarlet, la quale inverte la personalit\u00e0 di Onslaught per far s\u00ec che Xavier abbia il controllo. Dopo la battaglia ha una visione di Xavier che gli chiede di liberare i mutanti imprigionati sull'Isola e di guidarli.\nSuperior Iron Man.\nIron Man si trasferisce a San Francisco per donare ai suoi abitanti Extremis 3.0, un'app gratuita che rende le persone pi\u00f9 belle, per poi metterla a 99,99$. Gli abitanti, una volta dipendenti da Extremis, cominciano a tentare furti per potersela permettere. Devil decide che la situazione \u00e8 insostenibile e rapisce Tony, il quale si libera grazie alla sua nuova armatura. Dopo aver sconfitto Devil, questi si risveglia e scopre di essere guarito dalla cecit\u00e0. Tony quindi gli offre un'alleanza in cambio di trattamenti regolari che gli garantiranno la vista, ma Devil rifiuta."}
{"id": "5466945", "revid": "767487", "url": "https://it.wikipedia.org/wiki?curid=5466945", "title": "Mohammed Boqshan", "text": "Carriera.\nClub.\nDal 2008 al 2011 ha militato all'Hassan Abyan. Nel 2011 si \u00e8 trasferito all'Al-Tilal, in cui ha militato fino al 2014. Dal 2014 al 2016 ha militato all'Al-Hilal Al-Sahely. Nel 2016 si \u00e8 trasferito all'Al-Nahda\nNazionale.\nHa esordito in Nazionale nel il 16 ottobre 2012, in Libano-Yemen (terminata 2-1 in favore dei padroni di casa)."}
{"id": "5466947", "revid": "21880", "url": "https://it.wikipedia.org/wiki?curid=5466947", "title": "Beccariophoenicinae", "text": ""}
{"id": "5466948", "revid": "46291", "url": "https://it.wikipedia.org/wiki?curid=5466948", "title": "Beccariophoenix", "text": "Beccariophoenix \u00e8 un genere di piante della famiglia delle Arecacee (o Palmae), endemico del Madagascar.\nIl nome del genere \u00e8 un omaggio al botanico italiano Odoardo Beccari (1843-1920).\nTassonomia.\nComprende le seguenti specie:"}
{"id": "5466954", "revid": "122571332", "url": "https://it.wikipedia.org/wiki?curid=5466954", "title": "Emiliano Rigoni", "text": "Biografia.\n\u00c8 in possesso anche del passaporto italiano per via delle sue origini.\nCaratteristiche tecniche.\n\u00c8 un calciatore versatile, fa della tecnica individuale e della velocit\u00e0 le sue armi migliori, ambidestro di piede, che gioca prevalentemente come ala destra offensiva. Dotato di buona velocit\u00e0, spesso parte dalla fascia per poi tagliare il campo e concludere in porta.\nCarriera.\nClub.\nCresciuto calcisticamente nelle giovanili del , fa il suo esordio nel campionato argentino il 4 agosto 2013, nella partita persa 3-0 contro il .\nIl 15 gennaio 2016 passa all'. Il 7 febbraio all'esordio in campionato segna la rete decisiva nella vittoria dell'Independiente, contro la sua ex squadra il Belgrano.\nIl 23 agosto 2017 passa allo per una cifra attorno ai 9 milioni di euro, firmando un contratto quadriennale; il 19 ottobre seguente realizza una tripletta in Europa League contro il .\nDopo avere totalizzato 6 reti in 30 presenze coi russi, il 17 agosto 2018 passa all' in prestito oneroso con diritto di riscatto, fissato a 15 milioni di euro. All'esordio con i bergamaschi, il successivo 27 agosto, realizza una doppietta nella partita pareggiata per 3-3 sul campo della . Dopo un'ottima partenza, viene impiegato con sempre minor frequenza da Gasperini, che nel mese di dicembre lo metta ai margini della rosa; il 15 gennaio 2019 viene annunciato il suo ritorno allo . Avendo giocato 45' minuti il precedente 9 agosto 2018 con la maglia del club russo, l'esterno aveva mercato soltanto in MLS, Brasile e Cina (a causa del regolamento FIFA che non consente di vestire pi\u00f9 di due maglie nella stessa stagione) oltre che allo .\nIl 2 settembre 2019 viene acquistato dalla con la formula del prestito annuale.\nTuttavia alla Sampdoria Rigoni delude venendo relegato ai margini della rosa, quindi (dopo 9 presenze complessive) il 2 febbraio 2020 il prestito viene rescisso e fa ritorno allo Zenit.\nIl 5 ottobre 2020 viene ceduto nuovamente in prestito, questa volta agli spagnoli dell'Elche. Il 24 maggio 2021 viene acquistato dal , con cui firma un triennale.\nNazionale.\nNel settembre 2017 viene convocato per la prima volta nella nazionale argentina dal CT. Jorge Sampaoli. Il 5 ottobre seguente fa il suo debutto in maglia \"albiceleste\" nella partita valida per la qualificazione ai Mondiali , giocata contro il , entrando al 46\u00ba al posto di \u00c1ngel Di Mar\u00eda.\nStatistiche.\nPresenze e reti nei club.\n\"Statistiche aggiornate all'8 luglio 2020.\""}
{"id": "5466973", "revid": "729019", "url": "https://it.wikipedia.org/wiki?curid=5466973", "title": "Lucindo Faggin", "text": "Sottotenente del Regio Esercito, combatte durante la Guerra italo-turca e nella prima guerra mondiale, venendo insignito della Medaglia d'oro al valor militare alla memoria.\nBiografia.\nNato a Padova il 29 agosto 1887, si arruol\u00f2 nel Regio Esercito in occasione della campagna di Libia del (1911-1912), distinguendosi in numerosi combattimenti. Il 12 marzo 1912 prese parte alla battaglia dell\u2019oasi delle Due Palme e successivamente a quella della conca di Psithos (isola di Rodi, 16 maggio 1912), essendo stato promosso sul campo al grado di sergente. All'entrata in guerra del Regno d'Italia, il 25 maggio 1915, partecip\u00f2, con il grado di Maresciallo, alle operazioni in seno al 56\u00ba Reggimento fanteria della Brigata \"Marche\". Il 4 agosto 1916 prese parte alla conquista di Quota 85 nelle vicinanze di Monfalcone, Il 15 settembre rimase ferito al volto durante un attacco contro le posizioni nemiche ad Oppacchiasella. Per non lasciare i suoi uomini, seppur ferito, continu\u00f2 ad incitarli e a sventolare una piccola bandiera tricolore sulla trincea conquistata agli austro-ungarici. Sicuro del successo dell\u2019azione si decise a raggiungere il posto di medicazione, ma torn\u00f2 in prima linea poco tempo dopo, nonostante il parere negativo dei medici e dei suoi superiori. Per questa azione fu decorato con una Medaglia di bronzo al valor militare, e il 9 settembre fu promosso al grado di Sottotenente in servizio permanente effettivo (s.p.e.) per meriti di guerra.\nIl 1\u00ba novembre 1916 spirava per le gravi ferite riportate a causa dello scoppio di una granata a shrapnel vicino ad Oppacchiasella. In sua memoria venne decretata la concessione della Medaglia d'oro al valor militare."}
{"id": "5466995", "revid": "1782831", "url": "https://it.wikipedia.org/wiki?curid=5466995", "title": "Convocazioni per il campionato mondiale di calcio Under-20 2015", "text": "Elenco dei giocatori convocati da ciascuna Nazionale partecipante ai Mondiali di calcio Under-20 2015.\nGruppo A.\nCommissario tecnico: Darren Bazeley\nCommissario tecnico: Oleksandr Petrakov\nCommissario tecnico: Tab Ramos\nCommissario tecnico: Gerd Zeise\nGruppo B.\nCommissario tecnico: Humberto Grondona\nCommissario tecnico: Leonardo Pipino\nCommissario tecnico: Sellas Tetteh\nCommissario tecnico: Andreas Heraf\nGruppo C.\nCommissario tecnico: F\u00e9lix S\u00e1nchez\nCommissario tecnico: Carlos Restrepo\nCommissario tecnico: H\u00e9lio Sousa\nCommissario tecnico: Joseph Koto\nGruppo D.\nCommissario tecnico: Sergio Almaguer\nCommissario tecnico: Fanyeri Diarra\nCommissario tecnico: Fabi\u00e1n Coito\nCommissario tecnico: Veljko Paunovi\u0107\nGruppo E.\nCommissario tecnico: Manu Garba\n \n \n\nCommissario tecnico: Rog\u00e9rio Micale\nCommissario tecnico: An Ye-Gun\nCommissario tecnico: Bernd Storck\nGruppo F.\nCommissario tecnico: Frank Wormuth\nHead coach: Frank Farina\nCommissario tecnico: Ravshan Khaydarov\nCommissario tecnico: Jorge Jim\u00e9nez"}
{"id": "5466999", "revid": "767487", "url": "https://it.wikipedia.org/wiki?curid=5466999", "title": "The Water Rat", "text": "The Water Rat \u00e8 un cortometraggio muto del 1913 diretto da Oscar Eagle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla Selig Polyscope Company, il film - un cortometraggio di due bobine - usc\u00ec nelle sale cinematografiche statunitensi il 25 agosto 1913."}
{"id": "5467000", "revid": "122326866", "url": "https://it.wikipedia.org/wiki?curid=5467000", "title": "Sister Roma", "text": "Da oltre vent'anni \u00e8 uno dei membri di spicco delle Sorelle della Perpetua Indulgenza.\nBiografia.\nOriginario del Michigan si trasferisce a San Francisco immediatamente dopo il diploma al college nel 1985. Nel 1987 crea il personaggio di Sister Roma e si unisce alle Sorelle della Perpetua Indulgenza, organizzazione no-profit che in quel periodo contava solo sei membri. Da quando ha assunto i \"voti\", \u00e8 stato in prima linea nella guerra contro l'HIV e l'AIDS.\nInizia a lavorare nel settore della pornografia gay nel 1998 come graphic designer freelance per la Hot House Entertainment. Nel 2006 viene nominato direttore artistico, finch\u00e9 la casa di produzione non \u00e8 stata acquistata dalla NakedSword, nel 2014. Attualmente riveste il ruolo di direttore artistico e ambasciatore globale della NakedSword.\nSister Roma \u00e8 co-presentatore di un talk show on-line chiamato \"The Tim and Roma Show\", incentrato sulla pornografia gay e altre temi legati alla comunit\u00e0 LGBT. Nel corso degli anni ha presentato numerosi eventi; alcune cerimonie dei GayVN Awards e dei Grabby Awards, premi del settore pornografico, eventi benefici, raccolte fondi ed altri eventi come la Folsom Street Fair.\nNel 2006 ha ottenuto una candidatura nella categoria \"Best Nonsexual Performance\" ai GayVN Awards per l'interpretazione, non sessuale, della cameriera Mona Lott in \"Wet Palms\", soap opera porno-gay in dieci episodi. Sempre in ruoli non sessuali \u00e8 apparso in vari film pornografici come \"Arabesque\", \"Santo Domingo\" e il pluripremiato \"Grunts: Misconduct\". \u00c8 inoltre apparso in vari documentari come \"Gendernauts - Eine Reise durch die Geschlechter\", \"Folsom Forever\" e \"Dragged \".\nNel 2014 \u00e8 stato al centro di una controversia con Facebook, reo di aver sospeso il suo account, e quelli di altre drag queen, che secondo il social network non rispettavano la \"real name policy\", che richiede che un utente si registri con il vero nome e cognome. Sister Roma ha sostenuto la gestione scorretta, offensiva e discriminatoria, in quanto molte personalit\u00e0 danno pi\u00f9 importanza al nome d'arte piuttosto che a quello anagrafico. Sister Roma e altri membri della comunit\u00e0 LGBT di San Francisco hanno incontrato i rappresentanti di Facebook per discutere della gestione."}
{"id": "5467023", "revid": "1442080", "url": "https://it.wikipedia.org/wiki?curid=5467023", "title": "Carlos Sosa", "text": "Era detto Lucho.\nCaratteristiche tecniche.\nLaterale destro tra i migliori nella storia del calcio argentino come riportato nel 2000 su El Clarin da una giuria di esperti. Grandissimo passatore, ogni partita in cui giocava non mancava l'assist per i compagni tanto che il leit motiv delle radiocronache delle partite del Boca Juniors era \"centro de Sosa gol de Boy\u00e9\".\nCarriera.\nClub.\nCresciuto nel Club Atl\u00e9tico Atlanta, fu nel Boca Juniors che si afferm\u00f2 e con il quale vinse due titoli consecutivi formando un centrocampo d'eccellenza con Natalio Pescia e Ernesto Lazzatti. Nel 1952 emigr\u00f2 in Francia dove gioc\u00f2 sino alla fine della carriera nel Racing Club de Paris.\nNazionale.\nNonostante il talento e la lunga carriera gioc\u00f2 solo 13 partite in nazionale ma vinse per due volte consecutive la Coppa America."}
{"id": "5467026", "revid": "1728", "url": "https://it.wikipedia.org/wiki?curid=5467026", "title": "Biagio da Cesena", "text": "Ha svolto l'incarico di cerimoniere pontificio per diversi anni, ed \u00e8 divenuto celebre per la sua reazione negativa alla vista dei nudi presenti nel Giudizio universale di Michelangelo.\nBiografia.\nNato nel 1463, apparteneva ad una delle principali famiglie nobili di Cesena. Si laure\u00f2 \"in utroque iure\", cio\u00e8 in diritto civile e in diritto canonico, e ancora giovane si trasfer\u00ec a Roma, dove lavor\u00f2 a lungo come notaio o avvocato.\nNel 1513, durante il conclave che elesse Papa Leone X, affianc\u00f2 il maestro di cerimonie Paride Grassi. Fu in seguito ufficialmente nominato cerimoniere pontificio il 1\u00ba gennaio 1518.\nOrganizz\u00f2 i conclavi che elessero tre Papi: Adriano VI nel 1522, Clemente VII nel 1523 e Paolo III nel 1534. Fu inoltre testimone di alcuni dei pi\u00f9 importanti avvenimenti dell'epoca, e di cui lasci\u00f2 dettagliate descrizioni, tra cui il sacco di Roma, le relazioni diplomatiche con Francesco I di Francia e l'imperatore Carlo V e le discussioni a seguito della richiesta di Enrico VIII d'Inghilterra di annullare il suo matrimonio con Caterina d'Aragona.\nNel 1539 le sue condizioni di salute cominciarono ad aggravarsi e da allora smise di viaggiare al seguito del Papa. L'anno successivo ricevette da Paolo III la nomina a vescovo di Bertinoro e Forlimpopoli, che rifiut\u00f2 a causa dell'ormai avanzata et\u00e0. Mor\u00ec a Roma il 14 dicembre 1544 e venne sepolto nella chiesa dei Santi Celso e Giuliano.\nBiagio da Cesena e il Giudizio universale.\nGiorgio Vasari nel suo \"Le Vite\" riporta questo celebre episodio relativo alla biografia di Michelangelo. Papa Paolo III, vedendo l'affresco del Giudizio universale ormai quasi concluso, chiese al suo cerimoniere che cosa ne pensasse. L'opinione di Biagio da Cesena fu estremamente critica, sostenendo che i nudi raffigurati erano inadatti per un luogo sacro come la cappella Sistina e l'opera sarebbe stata forse pi\u00f9 appropriata in bagni pubblici o taverne.\nMichelangelo, profondamente risentito, si vendic\u00f2 inserendo il maestro di cerimonie in una scena del Giudizio. Lo si trova nella parte in basso a destra, quella dedicata alle anime dannate, nelle vesti del giudice infernale Minosse, con le orecchie d'asino, a simbolo di somma stupidit\u00e0, e con il corpo nudo cinto da un serpente che passando da dietro sotto l'inguine gli morde il membro virile.\nBiagio da Cesena protest\u00f2 della cosa con il Papa, ma questi liquid\u00f2 la faccenda e l'affresco rimase immutato:"}
{"id": "5467030", "revid": "206855", "url": "https://it.wikipedia.org/wiki?curid=5467030", "title": "Antoine Gombaud", "text": "Amico di Blaise Pascal, fu autore delle \"Conversazioni\" (1669) e i \"Discorsi\" (1677), nei quali si deline\u00f2 come massimo teorico della vita mondana nel XVII secolo.\nNoto per avere contribuito indirettamente alla nascita del calcolo delle probabilit\u00e0 avendo posto nel 1674 a Pascal un problema relativo al gioco dei dadi che il fisico-matematico e filosofo risolse con un procedimento innovativo condiviso con Fermat. Pubblic\u00f2 nel 1678 \"Le avventure di Rinaldo e Armida\", romanzo cavalleresco."}
{"id": "5467044", "revid": "88740", "url": "https://it.wikipedia.org/wiki?curid=5467044", "title": "Gabriel P\u00e9ri", "text": "Biografia.\nEsponente del Partito Comunista Francese, nel 1922 fu eletto segretario generale della \"Giovent\u00f9 Comunista\". Lavor\u00f2 presso il giornale \"L'Humanit\u00e9\" dal 1924 al 1939 e fu deputato dal 1932 al 1940. Nel maggio 1941 fu tratto in arresto e poi fucilato dai tedeschi nella fortezza di Mont-Val\u00e9rien il 15 dicembre dello stesso anno."}
{"id": "5467045", "revid": "580", "url": "https://it.wikipedia.org/wiki?curid=5467045", "title": "Mnemiopsis", "text": ""}
{"id": "5467058", "revid": "124437262", "url": "https://it.wikipedia.org/wiki?curid=5467058", "title": "Battaglia del Vesuvio (73 a.C.)", "text": "La battaglia del Vesuvio fu uno scontro tra una milizia romana comandata dal pretore Gaio Claudio Glabro e un gruppo di schiavi ribelli guidati dal gladiatore ribelle Spartaco.\nLa battaglia ebbe luogo durante la terza guerra servile nel 73 a.C. sulle pendici del vulcano campano e fu vinta dalle forze ribelli che sconfissero una forza di circa tremila avversari.\nAntefatti.\nNel 73 a.C., un gruppo di circa duecento gladiatori del \"ludus\" di Capua, appartenente a Gneo Cornelio Lentulo Batiato, progettarono una fuga; quando il loro piano fu scoperto, settanta di loro si impossessarono di attrezzi da cucina, e con questi si aprirono le porte della scuola, appropriandosi in seguito di diversi carri contenenti armi e armature per gladiatori.[15]\nUna volta liberi, i gladiatori fuggiaschi elessero tra loro dei capi, due schiavi gallici, Crixo ed Enomao, e Spartaco, che pare fosse un ausiliario tracio dell'esercito romano poi ridotto in schiavit\u00f9 o forse un prigioniero di guerra.[16][17] La nazionalit\u00e0 di Spartaco \u00e8 dubbia, in quanto un \"thraex\" era una tipologia di gladiatore, e dunque il titolo \"Tracio\" potrebbe derivare dallo stile al quale era addestrato per i giochi gladiatorii.[18]\nGli schiavi fuggiaschi furono capaci di sconfiggere un piccolo contingente di truppe inviato da Capua, e si impadronirono dell'equipaggiamento militare sottratto ai nemici aggiungendolo alle loro armi da gladiatore.[19] Le fonti si contraddicono riguardo ai fatti immediatamente successivi alla fuga, ma in generale concordano nel dire che i gladiatori fuggitivi saccheggiarono la zona intorno a Capua, arruolando altri schiavi tra le loro file, e si asserragliarono poi in una posizione pi\u00f9 difendibile sul Vesuvio.[16][20]\nQuello stesso anno, comunque, Roma decise di inviare contro gli schiavi delle forze al comando di un pretore, col compito di porre fine alla ribellione. Il pretore in questione, Gaio Claudio Glabro, raccolse 3.000 uomini,[21] ma non tra le legioni, bens\u00ec \u00abrapidamente e casualmente, in quanto i Romani non consideravano ancora questa una guerra, ma un'incursione, una specie di ladrocinio\u00bb.[16] Le forze di Glabro assediarono gli schiavi sul Vesuvio, bloccando l'unica via di uscita nota: bloccati i ribelli, Glabro si accontent\u00f2 di attendere fino al momento in cui la fame e gli stenti li avrebbero costretti ad arrendersi.\nBattaglia.\nQuando Glabro cinse d'assedio la posizione sulla quale si erano asserragliati Spartaco e i suoi, quest'ultimi, approfittando dell'oscurit\u00e0, riuscirono ad aggirare l'accerchiamento (calandosi da un fianco del vulcano con corde ricavate da tralci di vite) senza che le sentinelle romane se ne accorgessero, per cui riuscirono addirittura a circondare l'accampamento romano e, forti dell'effetto sorpresa, l'attaccarono, sterminando gran parte dei legionari, mentre altri ancora si davano a una precipitosa fuga.\nConseguenze.\nQuesto successo militare ottenuto grazie all'esperienza militare di Spartaco e alla sua sagacia tattica fece accorrere tra le sue file un enorme numero di schiavi fuggitivi, pastori e contadini poveri dei dintorni del Vesuvio, sicch\u00e9 la cinta d'assedio posta intorno al vulcano fu spezzata e pi\u00f9 legioni romane finirono per essere successivamente e nettamente sconfitte in Campania"}
{"id": "5467067", "revid": "174925", "url": "https://it.wikipedia.org/wiki?curid=5467067", "title": "Teorema di Liouville-Arnold", "text": "Nella teoria dei sistemi dinamici, il teorema di Liouville-Arnol'd afferma che se, in un sistema hamiltoniano con \"n\" gradi di libert\u00e0, sono noti \"n\" integrali primi del moto indipendenti ed in involuzione, allora esiste una trasformazione canonica nelle variabili angolo-azione nella quale la funzione hamiltoniana \u00e8 dipendente solo dalle variabili azione, mentre le variabili angolo evolvono linearmente nel tempo. In tal modo le equazioni del moto per il sistema potranno essere risolte tramite semplice quadratura se la trasformazione canonica \u00e8 nota esplicitamente.\nIl teorema \u00e8 dovuto a Joseph Liouville e Vladimir Arnol'd."}
{"id": "5467070", "revid": "767487", "url": "https://it.wikipedia.org/wiki?curid=5467070", "title": "Luigi Antoldi", "text": "Biografia.\n\u00c8 noto per aver fatto molte stampe litografiche di dipinti antichi. Nel 1838 ha pubblicato un libro di stampe da dipinti di Andrea Mantegna. La sua litografia \"Ritratto della contessa Giulia Magnaguti\" sposata Gerardi di Pietrapiana \u00e8 attualmente in Lombardia. Non \u00e8 chiaro se egli era legato a Francesco Antoldi, che ha pubblicato la guida di un viaggiatore a Mantova nel 1817."}
{"id": "5467083", "revid": "124880127", "url": "https://it.wikipedia.org/wiki?curid=5467083", "title": "Patrick Bamford", "text": "Caratteristiche tecniche.\nPrima punta di movimento, mancino di piede, dotato tecnicamente e abile nel gioco aereo, pu\u00f2 giocare anche come esterno offensivo su entrambe le fasce d'attacco in un 4-3-3, o addirittura pi\u00f9 arretrato come centrocampista laterale in un 4-4-2. Alto, fisico filiforme, non particolarmente potente, ma molto agile in relazione all'altezza. Discreta la velocit\u00e0. Bamford fa dell'astuzia, del fiuto del gol, dell'istinto e dei movimenti perfetti, i suoi punti di forza.\nCarriera.\nClub.\nNottingham Forest.\nCresciuto calcisticamente tra il 2001 e il 2011, nel settore giovanile del . Ha fatto il suo esordio con la prima squadra, il 31 dicembre 2011, nella partita interna persa per 1-0 contro il .\nChelsea.\nIl 31 gennaio 2012 viene acquistato dal , per 1.5 milioni di sterline. Nei primi sei mesi gioca nella squadra riserve, per lui 7 partite e 5 reti.\nVari prestiti.\nPassa poi il 22 novembre dello stesso anno, in prestito fino a fine stagione, al militando nella League One. La prima esperienza nel calcio \"vero\" va molto bene, gioca 14 partite, segnando 4 reti, fornendo anche 2 assist. Grazie alle buone prestazioni con la maglia del MK Dons, gli viene rinnovato il prestito anche per la stagione successiva.\nNella stagione 2013-2014, inizia la stagione con i Dons, per lui 23 partite e 14 reti in campionato. Nel gennaio 2014 viene ingaggiato dal , dove concluder\u00e0 la stagione sempre in prestito, i \"The Rams\", hanno pensato a lui per rinforzare l'attacco, in vista della seconda parte di stagione in cui puntano alla promozione in Premier. Il sogno sfumer\u00e0 alla finale playoff (sconfitta 0-1 contro il QPR), ma a livello personale l'esperienza \u00e8 positiva. In Championship, con la maglia del Derby Country, l'attaccante \"timbra\" il cartellino per 8 volte in 21 presenze. Globalmente nella stagione 2013-14 totalizza 53 partite, segnando 25 gol e fornendo 8 assist.\nIl 29 agosto 2014, viene ingaggiato per sei mesi in prestito dal . Il 20 settembre successivo, segna la sua prima rete in campionato nella vittoria in casa per 4-0 contro il . Il 24 gennaio 2015, realizza una rete nel 4\u00ba turno di FA Cup nella partita vinta in trasferta per 2-0 contro il . Il 14 marzo dello stesso anno, sigla una doppietta decisiva in campionato, nella vittoria interna per 4-1 contro l'.\nGrazie alle buone prestazioni con la maglia del \"Boro\", gli viene prolungato il prestito fino a fine campionato. Il 25 maggio 2015 gioca con la sua squadra, la finale playoff di Championship, perdendo per 2-0 contro il . Conclude la stagione agonistica, giocando 38 incontri, siglando 17 reti e fornendo 5 assist.\nIl 21 luglio dello stesso anno, viene ingaggiato dal , facendo il suo debutto in Premier League il 16 agosto successivo, nella partita persa per 2-1 in casa contro l', entrando all'80\u00ba al posto di James McArthur.\nIl 30 gennaio 2016, viene acquistato in prestito dal , terminando cos\u00ec la stagione con i \"The Canaries\". Esordisce con la sua nuova squadra, il 6 febbraio successivo nella sconfitta per 2-0 in trasferta contro l', entrando nella ripresa al posto di Wes Hoolahan. Il 30 agosto dello stesso anno, viene preso in prestito dal , debuttando il 10 settembre successivo con la maglia dei \"The Clarets\" sostituendo al minuto 80\u00ba Andre Gray. tuttavia a causa dei conflitti con l'allenatore Sean Dyche, fa ritorno di passaggio al Chelsea.\nMiddlesbrough.\nIl 18 gennaio 2017 viene ceduto definitivamente al per 5,5 milioni, firmando un contratto della durata di quattro anni e mezzo. Il 13 maggio successivo, segna la sua prima rete in Premier, nella sconfitta in casa per 2-1 contro il , tuttavia retrocedendo a fine stagione con il \"Boro\" in Championship. Il 19 settembre dello stesso anno, realizza una doppietta decisiva all'Aston Villa, in English Football League Cup. Il 2 marzo 2018 segna in campionato una tripletta (la prima in carriera) nella sfida vinta per 3-0 in casa contro il .\nLeeds United.\nIl 31 luglio 2018 viene acquistato dal per 8 milioni, firmando un contratto quadriennale e scegliendo la maglia numero 9. Debutta con la sua nuova squadra, l'11 agosto successivo, nella vittoria fuori casa per 4-1 contro il Derby Country. Tre giorni pi\u00f9 tardi segna la sua prima rete con la maglia dei \"The Whites\", nella vittoria in casa per 2-1 contro il , in una partita valida per il primo turno della English Football League Cup. Il 7 settembre successivo durante una partita con la squadra riserve del Leeds, Bamford si \u00e8 rotto infortunato al legamento crociato, costringendolo ad uno stop forzato di almeno tre-quattro mesi. Fa ritorno in campo, il 15 dicembre dello stesso anno, entrando al 66\u00ba al posto di Kemar Roofe, segnando tuttavia, la rete della vittoria la (prima) con la maglia del Leeds, nella partita vinta per 1-0 in trasferta contro il Bolton. Il 1\u00ba marzo 2019 realizza anche la sua prima doppietta in campionato, nella vittoria in casa per 4-0 contro il . Nella stagione 2019/2020 vince con i \"Whites\" il campionato contribuendo alla promozione diretta in Premier League che mancava da sedici anni.\nNazionale.\nHa iniziato la sua avventura in nazionale nel 2010, rappresentando la Nazionale Under-18 di calcio dell'Irlanda dove ha raccolto una presenza. Per poi compiere tutta la trafila delle nazionali giovanili inglesi. Il 19 novembre 2013, ha fatto il suo esordio nella nazionale Under-21 inglese in un incontro valido per la qualificazione all'europeo di categoria, vinto per 9-0 dall'Inghilterra contro i pari et\u00e0 di San Marino, facendo il suo ingresso al 65\u00ba al posto di Tom Ince.\nIl 26 agosto 2021 viene convocato per la prima volta in nazionale maggiore inglese. Il 5 settembre seguente fa il suo esordio con i tre leoni in occasione del successo per 4-0 contro .\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "5467084", "revid": "1711941", "url": "https://it.wikipedia.org/wiki?curid=5467084", "title": "Bejaad", "text": "Bejaad (in arabo: \u0623\u0628\u064a \u0627\u0644\u062c\u0639\u062f, \"Ab\u012b l-Ja\u02bfd\") \u00e8 una citt\u00e0 del Marocco, nella provincia di Khouribga, nella regione di B\u00e9ni Mellal-Kh\u00e9nifra. Storicamente fu un importante centro culturale e religioso.\nStoria.\nLa citt\u00e0 fu fondata nel XV secolo da Sidi Bouabid Cherki (Ab\u016b Mu\u1e25ammad \u02bfUbayd All\u0101h al-Sharq\u012b), un importante mistico sufi, diretto discendente del califfo \u02bfUmar ibn al-Kha\u1e6d\u1e6d\u0101b. In origine era un centro spirituale, popolare tra i viaggiatori in cerca di educazione religiosa. Dopo la morte di Bouabid Cherki, i figli continuarono il suo lavoro per lo sviluppo della citt\u00e0, che crebbe aumentando il proprio potere e la propria importanza, assieme alla Zaouia Cherkaouia (\"Z\u0101wiya Shirqawiya\"), la confraternita fondata da Bouabid. Il modesto villaggio, prese il soprannome di \"piccola Fez\", acquisendo un importantissimo ruolo di centro spirituale. Da secoli, al moussem (\"maw\u1e63im\") - cio\u00e8 il pellegrinaggio non canonico annuale - a Boujad, i pellegrini provenienti da tutte le parti del Marocco vi si affollano in massa. Questa ampia e popolare festa religiosa che unisce migliaia di visitatori provenienti da diverse regioni del Regno \u00e8 l'occasione per onorare il fondatore della citt\u00e0.\nLa Z\u0101wiya Cherkaouia, con l'aiuto di altre confraternite, svolse un ruolo cruciale nella mobilitazione la popolazione per respingere gli attacchi portoghesi. Svolse anche un importante ruolo nella guerra tra gli Wattasidi di Fez e i Sa'diani di Marrakesh.\nI membri della confraternita hanno contribuito fortemente allo sviluppo economico della citt\u00e0 con la costruzione dei mulini, pozzi e attraverso lo sviluppo di un sistema di irrigazione e il controllo delle rotte della transumanza.\nEtimologia.\nSecondo i racconti popolari il nome della citt\u00e0 deriverebbe dalla presenza, una volta massiccia nella regione, di uno sciacallo chiamato Abu J\u00e2ada (\"Ab\u016b Ja\u02bf\u0101da\"). Altri collegano l'origine di questo nome a un arbusto locale che d\u00e0 frutti amari, chiamato \"al J\u00e2ada\", che un tempo copriva le colline circostanti. Oggi gli sciacalli sono diventati rari e le colline sono scomparse a causa dei progetti edilizi di ampliamento della citt\u00e0 iniziati nel XX secolo.\nSociet\u00e0.\nComunit\u00e0 ebraica.\nLa citt\u00e0 contava una numerosa comunit\u00e0 ebraica. A differenza di molte altre citt\u00e0 antiche del Marocco, Bejaad non aveva un mellah, e nella citt\u00e0 musulmani ed ebrei vivevano mescolati. La comunit\u00e0 ebraica era particolarmente attiva nel commercio del grano e dei gioielli. Ogni famiglia ebrea era in contatto con alcuni membri della Z\u0101wiya Cherkaouia, che garantivano loro protezione. \nNel 1951, la comunit\u00e0 ebraica di Bejaad contava 800 membri. Negli anni successivi, in particolare dopo l'indipendenza del paese, la comunit\u00e0 venne incoraggiata dall'Agenzia ebraica e dal Mossad ad emigrare in massa verso Israele. Nonostante l'esodo di massa, molte famiglie ebraiche mantengono ancora possesso delle loro case nella medina di Bejaad.\nNel 2007 \u00e8 stato pubblicato \"O\u00f9 vas-tu Mosh\u00e9?\", film realizzato dal regista marocchino Hassan Benjelloun, incentrato sull'esodo repentino vissuto dalla comunit\u00e0.\nLa citt\u00e0 ha dato i natali al politico israeliano Amir Peretz e al diplomatico israeliano Yehuda Lancry."}
{"id": "5467085", "revid": "6923", "url": "https://it.wikipedia.org/wiki?curid=5467085", "title": "Life Is Strange", "text": "Life Is Strange \u00e8 un videogioco di tipo avventura grafica a episodi sviluppata da Dontnod Entertainment e pubblicata da Square Enix per PlayStation 3, Xbox 360, PlayStation 4, Xbox One, Microsoft Windows, macOS, Linux, Nintendo Switch, iOS, Android. Il gioco si divide in cinque episodi pubblicati nell'arco del 2015, il primo dei quali \u00e8 stato reso disponibile il 30 gennaio 2015. La storia ruota attorno a Maxine Caulfield, una ragazza che scopre di possedere l'abilit\u00e0 di riavvolgere il tempo in ogni momento, portando ogni sua scelta a causare un diverso svolgimento degli eventi. Dopo aver previsto l'arrivo di una gigantesca tempesta, Max dovr\u00e0 utilizzare i suoi poteri per cercare di salvare la sua citt\u00e0. Le azioni del giocatore influenzeranno la storia del gioco, la quale potr\u00e0 essere riscritta una volta in grado di riavvolgere il tempo. Sono inoltre presenti elementi da videogioco rompicapo quali \"fetch quest\" e dialoghi a risposta multipla.\nLo sviluppo di \"Life Is Strange\" inizi\u00f2 nell'aprile 2013. L'idea di svilupparlo in episodi fu dovuta a ragioni creative, finanziarie e di \"marketing\". Gli sviluppatori condussero delle ricerche sull'ambientazione del gioco viaggiando per il Pacifico nord-occidentale per riprodurlo in maniera pi\u00f9 realistica, e sovvertirono i noti archetipi durante la fase di creazione dei personaggi. Il \"feedback\" ricevuto dai giocatori \u00e8 stato preso in considerazione per il miglioramento dei vari episodi. Al momento della sua uscita, il gioco \u00e8 stato generalmente acclamato dalla critica, la quale ha elogiato in particolare lo sviluppo dei personaggi, la meccanica del riavvolgimento del tempo e la scelta di affrontare delle tematiche tab\u00f9. \"Life Is Strange\" ha ricevuto attenzione anche per la scelta di includere una protagonista femminile nel gioco. Prima di firmare la collaborazione con Square Enix, la Dontnod aveva infatti incontrato diffidenza da parte dei curatori del progetto, i quali avevano tentato di inserire un protagonista maschile al suo posto. Tra i vari riconoscimenti ricevuti, \"Life Is Strange\" ha vinto il BAFTA Games Award per \"Miglior Storia\" e il premio \"Giochi di Maggior Impatto\" dei The Game Awards. A maggio 2017, il gioco ha venduto oltre tre milioni di copie.\nIl 18 maggio 2017, il team di Dontnod Entertainment ha rilasciato un video di ringraziamenti a tutti i fan per aver raggiunto la soglia delle tre milioni di copie vendute. In questa occasione \u00e8 stata annunciata la produzione di un seguito del gioco, anch'esso ad episodi e noto come \"Life Is Strange 2\", il cui primo episodio \u00e8 stato pubblicato il 27 settembre 2018. L'11 giugno 2017, in occasione dell'E3 2017, Square Enix ha annunciato ufficialmente un prequel del titolo originale, chiamato \"\" e sviluppato da Deck Nine Games. Diviso in tre episodi, il gioco \u00e8 stato distribuito a partire dal 31 agosto 2017. Dontnod Entertainment ha inoltre sviluppato i porting delle versioni iOS ed Android del capitolo originale; la versione per iOS \u00e8 stata pubblicata il 13 dicembre 2017, mentre la versione per Android \u00e8 stata resa disponibile dal 18 luglio 2018. Il 25 giugno 2018 \u00e8 stato pubblicato uno spin-off della serie intitolato \"Le fantastiche avventure di Captain Spirit\".\nIl 18 marzo viene annunciato da Square Enix un ulteriore sequel intitolato \"\", previsto per il 10 settembre 2021. Nella stessa occasione viene annunciata anche una \"Life Is Strange Remastered Collection\".\nTrama.\nMaxine Caulfield \u00e8 una studentessa di 18 anni che frequenta l'Accademia Blackwell nella cittadina immaginaria di Arcadia Bay, nell'Oregon, e possiede un grande interesse per la fotografia.\nMax, durante una lezione di fotografia del professor Jefferson, ha la visione di un faro distrutto da una tromba d'aria. Una volta tornata in s\u00e9 la ragazza si reca in bagno; qui Max, impegnata a fotografare di nascosto una farfalla, assiste all'assassinio di una ragazza per mano di un suo compagno di classe: Nathan Prescott. In uno sforzo improvviso Max riesce a riavvolgere il tempo e viene riportata all'ora di lezione. Sapendo che sta per avvenire un omicidio, la ragazza si affretta ad andare in bagno per salvare la vittima, usando la sua nuova abilit\u00e0. Max realizza solo in un secondo momento di aver salvato Chloe Price, una sua vecchia amica d'infanzia. Le due, riunite, decidono di andare a fare una passeggiata vicino al faro che Max riconosce essere quello della sua visione. Poco dopo la ragazza viene trasportata nuovamente al momento in cui si sta scatenando la tempesta. Appena rinvenuta, Max rivela a Chloe della sua capacit\u00e0 di riavvolgere il tempo a suo piacimento. Si scopre inoltre che la visione di Max \u00e8 un evento che sarebbe accaduto a breve.\nIl giorno seguente Max scopre che una sua compagna di classe, Kate Marsh, \u00e8 vittima di bullismo per via di un video virale nel quale bacia diversi studenti a una festa. Max offre il suo aiuto alla ragazza e inizia a sospettare che possa essere stata drogata. Max visita la tavola calda in cui lavora Joyce, la madre di Chloe, e l\u00ec incontra l'amica. Le due decidono di sperimentare il potere di Max al nascondiglio segreto di Chloe. Questo affatica Max, facendola svenire e perdere sangue dal naso. Quando Max si riprende, Chloe la riporta all'Accademia Blackwell. Durante le lezioni i ragazzi vengono richiamati al cortile: Kate \u00e8 sul tetto del dormitorio femminile e vuole suicidarsi. Max ferma il tempo, si reca sul tetto e tenta di fermare Kate. Alla fine Max \u00e8 decisa a scoprire cosa possa essere successo a Kate e all'amica scomparsa di Chloe: Rachel Amber.\nMax e Chloe decidono quindi di indagare partendo dall'ufficio del preside. Dopo aver cercato nei suoi archivi Chloe insiste per andare a fare una nuotata nella piscina della scuola. La sicurezza del campus, ora allarmata, viene a controllare l'attivit\u00e0 all'interno e le ragazze tornano a casa di Chloe. Il mattino seguente il patrigno di Chloe, David Madsen, torna a casa e i due si confrontano. Max e Chloe partono verso la tavola calda per entrare di nascosto nella roulotte di Frank Bowers, amico di Rachel. Scoprono che Rachel aveva una relazione con Frank e che aveva mentito a Chloe al riguardo, facendo s\u00ec che quest'ultima si sentisse amareggiata e tradita. In ritorno al dormitorio, Max esamina una foto di lei e Chloe da bambine, ma senza preavviso Max viene trasportata al giorno in cui \u00e8 stata scattata la foto. Con la possibilit\u00e0 di salvare William, il padre di Chloe, dalla morte in un incidente d'auto, nasconde le chiavi della sua macchina e, inavvertitamente, crea una realt\u00e0 alternativa in cui Chloe \u00e8 paralizzata su di una sedia a rotelle.\nNella realt\u00e0 alternativa i genitori di Chloe sono in rosso per le spese mediche della figlia che, nonostante gli sforzi dei genitori, \u00e8 destinata a morire. Lei chiede a Max di lasciarla morire di overdose con della morfina, facendo s\u00ec che la giornata con lei fosse la sua ultima memoria. Max trova la foto che le ha permesso di salvare William e la usa per tornare alla realt\u00e0 precedente e riportare Chloe in salute.\nMax e Chloe continuano la loro indagine ottenendo indizi che le portano a un fienile dismesso di propriet\u00e0 della famiglia Prescott: qui le due trovano un bunker sotterraneo contenente foto di Kate e Rachel legate e intossicate. Rachel viene vista in una foto morta e sepolta sotto il nascondiglio segreto di Chloe. Le ragazze corrono alla discarica e trovano il corpo di Rachel. Max segue Chloe alla ricerca di Nathan Prescott, che sospettano sia l'autore del delitto. Chloe riceve un messaggio da Nathan che minaccia di distruggere le prove. Le due tornano quindi alla discarica e subiscono l'imboscata del professor Jefferson, che anestetizza Max e uccide Chloe, sparandole in testa.\nMax si risveglia nella camera oscura, legata a una sedia; attraverso una foto scattata da lei in classe il giorno del primo incubo riesce a tornare indietro nel tempo, far arrestare il professor Jefferson e Nathan da David e anche a volare a San Francisco vincendo un concorso fotografico. Convinta di essere riuscita a risolvere tutto, Max viene colta di sorpresa da altri sanguinamenti dal naso e, successivamente, da una chiamata di Chloe: il tornado della visione di Max si stava abbattendo su Arcadia Bay e Chloe sarebbe morta. Quindi Max torna nuovamente indietro, al momento in cui \u00e8 stata scattata la foto che le ha fatto vincere il concorso e che successivamente avrebbe strappato cos\u00ec da non poter vincere nuovamente. A questo punto si ritrova nuovamente nella camera oscura con Mark Jefferson che sta per mandarla in overdose, ma David arriva giusto in tempo per salvarla.\nNella nuova realt\u00e0, il professore aveva distrutto tutte le foto di Max, quindi quest'ultima si reca dall'amico Warren Graham, ricordandosi che aveva scattato una foto la sera prima. Max racconta a Chloe tutti gli universi paralleli che ha dovuto vivere, compreso quello in cui l'amica era sulla sedia a rotelle, e riesce a convincerla a denunciare il professor Jefferson e Nathan e di nascondersi nel faro che sovrasta la citt\u00e0 il giorno in cui sarebbe avvenuto l'uragano. Max ritorna dalla foto e scopre che ogni cosa \u00e8 andata come aveva previsto, tuttavia compreso l'uragano; in seguito cade priva di sensi ritrovandosi in classe alla stessa lezione in cui tutto ebbe inizio. Da qui in avanti rivive i suoi ricordi in modo distopico, affrontando nuovamente tutte le sue avventure nelle varie dimensioni temporali. Max si risveglia al faro tra le braccia di Chloe e entrambe arrivano alla conclusione che la tempesta che si sta abbattendo su Arcadia Bay \u00e8 stata probabilmente causata da Max salvando Chloe dall'essere uccisa da Nathan all'inizio della settimana e alterando cos\u00ec l'ordine naturale delle cose \u2013 il noto effetto farfalla, per cui minime variazioni nelle condizioni iniziali possono produrre grandi variazioni nel comportamento a lungo termine di un sistema.\nL'unica soluzione per evitare la tempesta e la distruzione di Arcadia Bay, \u00e8 ritornare al momento in cui Max us\u00f2 i suoi poteri per salvare Chloe e lasciarla morire. Chloe passa all'amica la fotografia della farfalla, scattata nel bagno dove sarebbe stata uccisa da Nathan Prescott. Spetta a Max decidere se sacrificare Chloe o Arcadia Bay e i suoi abitanti.\nModalit\u00e0 di gioco.\n\"Life Is Strange\" \u00e8 un'avventura grafica con una visuale in terza persona. L'introduzione della possibilit\u00e0 di riavvolgere il tempo permette al giocatore di tornare indietro e fare qualsiasi azione diversa da quella prima fatta in determinati checkpoint narrativi. La struttura offre anche un sistema di polarit\u00e0: le scelte fatte modificano e influenzano la storia attraverso conseguenze a breve o lungo termine. Il direttore creativo Jean-Maxime Moris ha aggiunto, tuttavia, che \u00abper ognuna delle scelte che farete non c'\u00e8 una risposta definitiva. Qualcosa di buono nel breve termine potrebbe rivelarsi peggio dopo\u00bb. Anche le scene di dialogo possono essere riavvolte, scegliendo una diversa opzione di risposta. Una volta che un evento viene ripristinato i dati forniti in precedenza possono essere utilizzati anche nel futuro: ad esempio oggetti trovati in un futuro saranno conservati dopo aver riavvolto il tempo. Il giocatore pu\u00f2 anche esaminare e interagire con oggetti indicati da un'icona, che permettono di risolvere dei puzzle. Sono presenti diversi \"Easter egg\" in tutti i livelli per incoraggiare l'esplorazione.\nPersonaggi.\nL'unico personaggio giocabile e protagonista del gioco \u00e8 Maxine Caulfield (interpretata da Hannah Telle), detta \"Max\", una studentessa amante della fotografia originaria di Arcadia Bay, in Oregon, che scopre di avere il potere di riavvolgere il tempo. La sua migliore amica e co-protagonista del gioco, Chloe Price (interpretata da Ashly Burch), viene salvata da morte certa all'inizio della storia grazie ai poteri di Max, cosa unir\u00e0 le vite delle due amiche indissolubilmente.\nRaoul Barbet, co-direttore del gioco, ha spiegato come ogni personaggio sia stato scritto seguendo inizialmente degli archetipi e poi aggiungendo maggior spessore alla sua figura: \u00abAmo quei tipi di personaggi che non sono facili da comprendere, e con cui devi passare pi\u00f9 tempo insieme e discutere per un po' per apprendere pi\u00f9 cose su di loro\u00bb. Il co-direttore Michel Koch e il produttore Luc Baghadoust hanno detto che molta attenzione \u00e8 stata posta anche sul responso dei giocatori, leggendone le varie opinioni sui forum dopo la pubblicazione di ogni episodio, e decidendo di volta in volta di dare maggiore spazio, negli episodi successivi, ai personaggi pi\u00f9 amati dal pubblico.\nLa critica ha accolto positivamente il cast di \"Life Is Strange\" e lo sviluppo dei personaggi. Peter Paras di Game Revolution ha lodato in particolare lo sviluppo di Chloe Price, che \u00abd\u00e0 il meglio di s\u00e9 come personaggio completo\u00bb. La critica ha apprezzato il rapporto tra i due personaggi principali e il modo in cui viene rappresentato fino alla fine dell'avventura, la quale rappresenta inoltre una degna conclusione alla storia di Max Caulfield e al suo percorso verso l'et\u00e0 adulta.\nSviluppo.\nI lavori di sviluppo del gioco sono iniziati nell'aprile del 2013. Originariamente chiamato \"What If\" (in italiano \"E se\"), il nome \"Life Is Strange\" nacque dall'idea della meccanica del gioco, che gi\u00e0 era stata sperimentata dagli sviluppatori nel loro ultimo gioco \"Remember Me\". Il personaggio principale, Max, fu creato con un supplemento per resistere al meccanismo di riavvolgere il tempo. Il formato episodico fu scelto dallo studio sia per ragioni creative sia per restrizioni economiche, permettendo loro di sviluppare la storia senza costrizioni di tempo. Fin dall'inizio fu deciso che la maggior parte del budget sarebbe stato speso per la scrittura dei copioni e per il doppiaggio. Avendo evidenziato la storia e lo sviluppo dei personaggi invece che la tradizionale meccanica dei puzzle dei punta e clicca, come detto dalla Dontnod Entertainment, \u00able scelte e le conseguenze giocano un ruolo chiave sullo sviluppo narrativo della storia\u00bb.\nIl cofondatore della Dontnod, Jean-Maxime Moris, disse sull'ambientazione e lo stile artistico che \u00abIl Pacifico del Nord-ovest era il posto perfetto dove ambientare il gioco e, nel processo di sviluppo, fu la prima cosa che scegliemmo. Questo \u00e8 perch\u00e9 volevamo dare al gioco un sentimento di nostalgia e di autunno e in termini di colore... per me \u00e8 davvero uno di quei posti che porta quel sentimento di nostalgia, positivamente intendo. Questo senso di guardare dentro se stessi\u00bb. Il team di sviluppo visit\u00f2 la regione, fece fotografie, lesse i giornali locali e consult\u00f2 Google Street View per far s\u00ec che l'ambientazione fosse veramente realistica. Per preservare il realismo, gli elementi soprannaturali che appaiono nella storia sono creati come una metafora per il conflitto interno dei personaggi. Le texture viste nel gioco sono completamente dipinte a mano, per far s\u00ec che si conservasse ci\u00f2 che il direttore artistico Michel Koch chiam\u00f2 \u00abinterpretazione impressionistica\u00bb. Moris sottoline\u00f2 che \u00abNoi non stiamo solo producendo il miglior gioco che possiamo, stiamo anche sentendo di poter fornire il tipo di esperienza che si adatta perfettamente al gusto d'innovazione di oggi in originalit\u00e0 e diversit\u00e0\u00bb.\nNonostante \"Life Is Strange\" abbia sostanziali differenze dal titolo originario scelto dalla Dontnod, Moris sostenne che conservasse lo stesso i temi di memoria e identit\u00e0, e specific\u00f2 che \u00abSe \"Remember Me\" era uno sguardo digitale all'identit\u00e0 umana, \"Life is Strange\" \u00e8 uno sguardo analogico\u00bb. Usando come motore grafico l'Unreal Engine 4, il gioco fa uso di strumenti e speciali effetti come la luce e la profondit\u00e0 di campo gi\u00e0 visti in \"Remember Me\" ma notevolmente migliorati. Effetti visivi come la modificazione di immagini, l'esposizione multipla la sovrapposizione del sistema particellare sono usati come un approccio artistico da mostrarsi quando il personaggio principale riavvolge il tempo. Tutti gli episodi sono riferiti allo stesso tempo, permettendo loro di regolare gli elementi in base ai feedback del giocatore, con influenze di \"The Walking Dead\", \"Gone Home\" e \"Heavy Rain\". \"Il giovane Holden\" \u00e8 stata un'ulteriore sorgente di ispirazione, il protagonista del quale condivide il cognome con il personaggio principale del gioco. I personaggi sono stati creati usando i classici archetipi: all'inizio per stabilire una sorta di presentazione con i giocatori, poi per sovvertirli.\n\"Life Is Strange\" \u00e8 il secondo titolo della Dontnod che ha una protagonista femminile. Fu annunciato in un developer diary che, come con il primo progetto, attir\u00f2 l'attenzione degli editori che chiedevano per\u00f2 un protagonista maschile. Moris rese nota la questione sostenendo che il problema del sesso fosse \u00abun buon argomento su cui discutere\u00bb, ma sottoline\u00f2 il fatto che \u00abnon pretendiamo di indirizzare il problema o usare il problema per stare fuori dal resto. Stiamo solo realizzando il gioco che volevamo realizzare e i personaggi che sono adatti alla storia; in questo caso con due personaggi femminili\u00bb. Durante un Reddit AMA, il co-direttore del gioco, Michel Koch, disse: \u00abAd essere onesti noi... davvero non riteniamo che il sesso del personaggio principale sia rilevante quando si crea una buona storia.\u00bb\nLa colonna sonora \u00e8 composta da Jonathan Morali del gruppo musicale Syd Matters. Ispirata dalla moderna musica indie folk, la colonna sonora vuole rendere noto l'umore del gioco e \u00abpermeare attraverso ogni singolo strato di storia, arte e suono\u00bb. La musica contiene un miscuglio di tracce autorizzate e pezzi composti, considerati da Moris come \u00abil 50% dell'esperienza\u00bb. Compaiono inoltre artisti come Jos\u00e9 Gonz\u00e1lez, Mogwai, Breton, Foals, Amanda Palmer, Brian Viglione, Bright Eyes, Message to Bears, Local Natives, Syd Matters, Sparklehorse, Angus &amp; Julia Stone, alt-J e Mud Flow.\nColonna sonora.\nLa colonna sonora di \"Life Is Strange\" \u00e8 stata composta da Jonathan Morali, \"frontman\" del gruppo musicale francese Syd Matters, ispirandosi alla moderna musica indie folk. Jean-Maxime Moris, co-direttore di Dontnod Entertainment, ha spiegato l'intenzione di trasmettere, attraverso la colonna sonora del gioco, la tipica atmosfera da \u00abPacifico nord-occidentale in autunno\u00bb, nel tentativo di farla \u00abpermeare attraverso ogni singolo strato di storia, arte e suono\u00bb. La colonna sonora di \"Life Is Strange\" contiene in gran parte delle tracce comprate su licenza e alcuni brani originali composti appositamente per il gioco da Morali, considerati da Moris come \u00abil 50% dell'esperienza\u00bb. Tra le tracce inserite compaiono artisti come Jos\u00e9 Gonz\u00e1lez, Mogwai, Breton, Foals, Amanda Palmer, Brian Viglione, Bright Eyes, Message to Bears, Local Natives, Syd Matters, Sparklehorse, Angus &amp; Julia Stone, alt-J e Mud Flow. Il gioco \u00e8 stato premiato ai NAVGTR 2016 nella categoria \"Canzone, originale o adattata\" per il brano dei Syd Matters \"To All of You\", ascoltabile durante le prime fasi di gioco di \"Episodio 1: Crisalide\".\nAlbum.\nLa colonna sonora di \"Life Is Strange\" \u00e8 stata pubblicata in formato CD con il nome \"Life Is Strange Soundtrack\" come parte del contenuto della \"Limited Edition\" del gioco, distribuita in Nord America il 19 gennaio 2016 e in Europa il 22 gennaio 2016 per Microsoft Windows, PlayStation 4 e Xbox One. La compilation \u00e8 composta da quattordici brani appartenenti a vari artisti e da otto tracce originali composte da Jonathan Morali:\nDistribuzione.\nSquare Enix annunci\u00f2 \"Life Is Strange\" l'11 agosto 2014 insieme agli sviluppatori della Dontnod Entertainment. Nel novembre del 2014, gli editori dissero di essere interessati alla versione retail del gioco, ma aggiunsero che in quel momento \u00absiamo correntemente concentrati al 100 per cento sull'uscita della versione in formato digitale\u00bb. La data di pubblicazione di Episodio 1 fu annunciata il mese dopo e sarebbe stata il 30 gennaio 2015. Il 26 febbraio 2015, Destructoid annunci\u00f2 che Episodio 2 avrebbe ritardato e che non sarebbe uscito, come pianificato, il 13 marzo 2015. Nonostante ci\u00f2, gli sviluppatori dichiararono che sarebbe stato pubblicato \u00abprima della fine di marzo\u00bb. Agli inizi di marzo, Episodio 2 fu completato e fu pubblicato il 24 marzo 2015 durante una sessione di sviluppo agli Eurogamer.\nIn un'intervista con Eurogamer, Dontnod disse di aver abbandonato il piano di pubblicazione precedentemente riportato di sei settimane tra ogni episodio, il quale inizialmente aveva causato dei ritardi. \u00abStiamo facendo del nostro meglio\u00bb, disse il co-direttore del gioco, Michel Koch \u00abL'idea \u00e8 di aumentare il tempo di uscita non al di sopra dei due mesi\u00bb. Episodio 3 fu annunciato attraverso un trailer con data di pubblicazione stabilita per il 19 maggio 2015 ed Episodio 4, dichiarato il pi\u00f9 ambizioso di sempre, fu pubblicato il 28 luglio 2015. Episodio 5, il quinto ed ultimo episodio, \u00e8 uscito il 20 ottobre 2015.\nUna versione del gioco con doppiaggio in lingua giapponese \u00e8 stata pubblicata il 3 marzo 2016 su PlayStation 4, PlayStation 3 e Microsoft Windows.\nIl 12 novembre 2015, Dontnod Entertainment ha annunciato la distribuzione del gioco in versione fisica, avvenuta in Nord America il 19 gennaio 2016 e in Europa il 22 gennaio 2016. La Limited Edition, per PC, Xbox One e PlayStation 4, con testi e sottotitoli disponibili anche in tedesco, italiano, spagnolo e portoghese brasiliano (in aggiunta ai sottotitoli in inglese e francese, gi\u00e0 presenti nel gioco), contiene un artbook di 32 pagine con bozzetti inediti, la colonna sonora di 14 brani pi\u00f9 8 brani originali composti da Jonathan Morali e commenti dei direttori.\nAccoglienza.\nVendite.\nIl primo episodio si \u00e8 classificato al quinto posto tra i videogiochi pi\u00f9 venduti su PlayStation 3 e PlayStation 4 del mese di febbraio 2015. \"Life Is Strange\" ha raggiunto un milione di vendite nel luglio 2015, accumulando oltre 1,2 milioni di giocatori in tutto il mondo. Nel Regno Unito l'edizione retail si \u00e8 piazzata al settimo posto nella top ten di giochi venduti per la settimana che termin\u00f2 il 23 gennaio 2016. \"Life Is Strange\" \u00e8 stato uno dei 100 giochi pi\u00f9 venduti su Steam nel 2016. Nel maggio del 2017, sono state vendute pi\u00f9 di tre milioni di copie.\nCritica.\n\"Life Is Strange\" ha ricevuto recensioni generalmente positive, con un punteggio su Metacritic di 85/100 per le versioni PlayStation 4 e Xbox One. Nonostante siano state riservate delle critiche al \"lip sync\" dei personaggi e al loro uso di uno \"slang\" ormai datato, ne \u00e8 stata elogiata la crescita durante il gioco. La critica ha inoltre accolto positivamente la componente dei viaggi nel tempo, suggerendo che dovrebbero esserci pi\u00f9 giochi del genere. \"Eurogamer\" ha descritto \"Life Is Strange\" come \u00abuna delle migliori storie interattive di questa generazione\u00bb e \"Hardcore Gamer\" lo ha definito lo \u00ab\"sleeper hit\"\u00bb del 2015. \"Life Is Strange\" ha ricevuto oltre 75 premi e riconoscimenti come \"Gioco dell'anno\". Nell'aprile 2017, \"Xbox One UK\" lo ha inserito al primo posto nella sua lista dei giochi per Xbox One al di sotto dei 20 \u00a3. Il game director Yoko Taro ha detto che si tratta di uno dei suoi giochi preferiti per PlayStation 4. \"Polygon\" lo ha inserito al settimo posto nella sua classifica dei giochi dell'anno 2015.\nKevin VanOrd di \"GameSpot\" ha detto che \"Episodio 1: Crisalide\" \u00e8 \u00abuno slice of life coinvolgente che funziona perch\u00e9 le sue situazioni catturano eloquentemente una particolare condizione mentale degli inizi del college\u00bb, mentre Kimberley Wallace di \"Game Informer\" ha definito impressionante il voler affrontare \u00abargomenti che sono solitamente tab\u00f9 per i videogiochi\u00bb. Brett Makedonski di \"Destructoid\" ha affermato che la caratteristica pi\u00f9 forte dell'episodio \u00e8 l'esplorazione \u2014 \u00abdi se stesso e del mondo\u00bb. Mitch Dyer di \"IGN\" ha detto che la storia viene sostanzialmente rovinata da una sceneggiatura \u00abridicola\u00bb e da delle \u00abinterpretazioni peggiori\u00bb.\nNei confronti di \"Episodio 2: Fuori dal Tempo\", Megan Farokhmanesh di \"Polygon\" ha inoltre detto che l'enfasi dell'esplorazione di se stesso ha avuto un impatto considerevole sul godimento del gioco. Altri critici hanno definito il finale come \u00abl'apice dell'emozione\u00bb che ha dato un senso alle scelte compiute sia nel primo che nel secondo episodio. Mike Williams ha per\u00f2 scritto in \"USgamer\" che il ritmo di Episodio 2 si \u00e8 rivelato \u00abpi\u00f9 lento e meno emozionante\u00bb rispetto al primo episodio.\nAdnan Riaz di \"Hardcore Gamer\" ha parlato di \"Episodio 3: Teoria del Caos\" come di un sensibile miglioramento che ha portato una narrazione \u00abelettrizzante, intensa, affascinante e... allettante\u00bb, il cui esito dovuto alle scelte compiute in precedenza aggiunge inoltre un senso di realismo. Peter Paras di \"Game Revolution\" ha lodato il ritmo dei personaggi e in particolare lo sviluppo di Chloe Price, la quale \u00abd\u00e0 il meglio di s\u00e9 come [un] personaggio completo\u00bb. Nonostante Alexa Ray Corriea di \"GameSpot\" abbia ritenuto che le \"fetch quest\" (ovvero quelle missioni secondarie in cui il giocatore deve recarsi in un luogo solo per raccogliere un determinato numero di oggetti) interferiscano con la qualit\u00e0 emotiva della storia, secondo Farokhmanesh l'episodio riesce a diventare sempre pi\u00f9 interessante fino a culminare in un \u00ab\"cliffhanger\" sensazionale\u00bb.\nMatt Liebl di \"GameZone\" ha detto che \"Episodio 4: Camera Oscura\" rappresenta \u00absenza dubbio l'episodio pi\u00f9 commovente\u00bb e che il mistero del personaggio di Rachel Amber ha fatto un \u00ablavoro straordinario tenendoci incollati [al gioco]\u00bb. Tom Hoggins di \"The Daily Telegraph\" ha definito \u00abcoraggiosa\u00bb la scelta degli sviluppatori di avventurarsi in temi spinosi quali disuguaglianza sociale, cyberbullismo, conflitto parentale e suicidio. La critica ha affermato che la storia soffre di problemi di \"atmosfera\", causati dai \u00abmodi facili\u00bb del gioco di far progredire la trama, come l'incoerenza dei personaggi e la volont\u00e0 di scioccare il giocatore in modo superfluo. Commenti pi\u00f9 benevoli sono stati invece rivolti agli enigmi presenti e alle interazioni tra i personaggi.\nSecondo la critica, \"Episodio 5: Polarizzata\", l'episodio finale, rappresenta una \u00abconclusione appropriata\u00bb alla storia di Max Caulfield e al suo percorso verso l'et\u00e0 adulta, e il rapporto tra le due protagoniste \u00e8 stato condotto con successo fino alla fine. Una sequenza \"stealth\" presente nell'episodio \u00e8 stata definita \u00abtediosa\u00bb e \u00abfuori posto\u00bb, mentre sono stati prediletti altri aspetti della storia. Il parere dei critici si \u00e8 invece diviso sul finale del gioco.\nRiconoscimenti.\n\"Life Is Strange\" ha ricevuto numerosi riconoscimenti, tra i quali il BAFTA Games Award per \"Miglior Storia\" e il premio \"Giochi di Maggior Impatto\" dei The Game Awards. La rivista \"Develop\" ha premiato il gioco nelle categorie \"Nuova IP di gioco \u2013 PC/console\" e \"Uso della narrativa\", mentre \"PlayStation Official Magazine\" gli ha conferito il premio di \"Migliore avventura episodica\". Ashly Burch, l'interprete originale di Chloe Price, \u00e8 stata premiata ai Golden Joystick Awards per la \"Performance dell'anno\". \"Episodio 1: Crisalide\" ha vinto il Global Game Award come \"Migliore avventura\" e \"Miglior gioco originale\". La rivista \"New Statesman\" ha decretato \"Life Is Strange\" \"Miglior gioco\" nella sua lista dei dieci migliori giochi del 2015. Il gioco si \u00e8 aggiudicato il \"Premio del pubblico\" ai Game Developers Choice Awards. Il brano dei Syd Matters \"To All of You\" \u00e8 stato inoltre premiato ai National Academy of Video Game Trade Reviewers nella categoria \"Canzone, originale o adattata\". Sempre ai National Academy of Video Game Trade Reviewers, il gioco \u00e8 stato premiato nelle categorie \"Original Light Mix Score, Nuova IP\" e \"Design del personaggio\". Il gioco ha ricevuto i premi di \"Gioco dell'anno\" e \"Impatto pi\u00f9 significativo\" ai The Games for Change Awards. Il gioco ha vinto il \"Game Designers Award\" ai Japan Game Awards. \"Life Is Strange\" ha ricevuto il premio di \"Eccellenza ed innovazione nella narrativa digitale\" ai Futures of Media Awards di Peabody e Facebook. Il gioco \u00e8 stato premiato come \"Gioco dell'anno\" negli Apple's Best of 2016.\nOpere derivate.\nIn seguito al successo commerciale e di critica di \"Life Is Strange\", Dontnod Entertainment ha cominciato ad imporsi maggiormente sul panorama videoludico. Il CEO dell'azienda Oskar Guilbert ha affermato che il gioco \u00e8 riuscito a salvare la casa di sviluppo dal fallimento finanziario dopo le scarse vendite di \"Remember Me\". Da allora sono le case editrici a cercare lo studio per primi, mentre fino ad allora era Dontnod a dover trovare degli editori in prima persona.\nSequel.\nIl 18 maggio 2017, Dontnod Entertainment ha annunciato che un seguito del capitolo originale, chiamato \"Life Is Strange 2\", era in lavorazione. Il primo di cinque episodi \u00e8 stato pubblicato il 27 settembre 2018 per Microsoft Windows, PlayStation 4 e Xbox One, con un nuovo cast di personaggi e una nuova ambientazione. All'inizio del mese di giugno, la casa di sviluppo Deck Nine Games ha dichiarato di aver \u00abfirmato una \"partnership\" con un'importante casa editrice di videogiochi \"AAA\"\u00bb e di essere attualmente impegnata nello sviluppo di un titolo per un \u00ab\"franchise\" acclamato dalla critica\u00bb, e in seguito sul sito web di Deck Nine sono comparse immagini di alcuni personaggi di \"Life Is Strange\".\nIl 18 marzo 2021 Square Enix annuncia \"\" per PlayStation 4, PlayStation 5, Xbox One, Xbox Series X/S e Google Stadia, sviluppato da Deck Nine Games e in uscita il 10 settembre 2021. Il gioco \u00e8 suddiviso in 5 episodi ma, a differenza dei capitoli precedenti, viene pubblicato tutto in una volta.\nSpin-off.\nNel giugno 2017, Square Enix ha annunciato \"\", un \"prequel\" in tre episodi ambientato cronologicamente tre anni prima di \"Life is Strange\" e con protagonista Chloe Price, il cui primo episodio \u00e8 stato pubblicato il 31 agosto 2017.\nIl 10 giugno 2018, in occasione dell'E3 2018, gli sviluppatori hanno annunciato uno spin-off gratuito chiamato \"Le fantastiche avventure di Captain Spirit\", ambientato nello stesso universo di \"Life Is Strange\" e ambientato tre anni dopo gli eventi dello stesso, il quale servir\u00e0 a introdurre i temi e la storia di \"Life Is Strange 2\". L'uscita del gioco era prevista per il 26 giugno dello stesso anno, ma \u00e8 stata anticipata al 25 giugno in Nord America e in Europa.\nRemastered.\nIl 18 Marzo 2021, Square Enix ha annunciato la rimasterizzazione del titolo comprensivo del prequel \"\" in arrivo l'autunno dello stesso anno per Microsoft Windows, PlayStation 4, Xbox One, Xbox Series X/S, PlayStation 5 e Google Stadia.\nSerie live-action.\nNel luglio 2016, \u00e8 stata annunciata da Legendary Pictures e Square Enix una collaborazione, insieme a Dimitri Johnson e Dan Jevons di dj2 Entertainment, per adattare \"Life Is Strange\" in una \u00abserie digitale\u00bb. Jan Brooke, VP Brand e European Marketing di Square Enix, ha spiegato che \u00ab\"Life Is Strange\" \u00e8 una di quelle esperienze che propone un'evoluzione dei personaggi avvincente\u00bb e che per questo motivo \u00absi presta anche all'ambito \"live action\"\u00bb. Legendary ha dichiarato che, al momento dell'annuncio, il gruppo era in contatto con dei potenziali sceneggiatori per l'adattamento della serie, la quale sar\u00e0 ambientata ad Arcadia Bay.\nFumetto.\nIl 30 marzo 2018, viene annunciata una serie a fumetti in quattro volumi sull'universo di \"Life Is Strange\" che sar\u00e0 pubblicata dalla casa editrice Titan Comics nel 2018. Il 3 maggio, viene rivelato che la serie sar\u00e0 intitolata \"Life Is Strange: Dust\" e che sar\u00e0 ambientata dopo gli eventi di uno dei finali del gioco originale, in cui Max sceglie di sacrificare Arcadia Bay. Nella stessa occasione, era stato rivelato che la serie a fumetti sarebbe stata pubblicata il 4 dicembre 2018 come parte di una \"Life Is Strange Collection\" e a cura dell'autrice Emma Vieceli; tuttavia, pochi giorni dopo, l'annuncio del prodotto \u00e8 stato modificato con una nuova data di uscita, prevista per il 19 marzo 2019. In occasione del San Diego Comic-Con 2018, \u00e8 stato rivelato che il primo di quattro volumi della serie a fumetti sar\u00e0 pubblicato a novembre 2018, a cura di Emma Vieceli. L'uscita del primo volume del fumetto \u00e8 stata poi confermata da Titan Comics per il 14 novembre 2018."}
{"id": "5467086", "revid": "1162302", "url": "https://it.wikipedia.org/wiki?curid=5467086", "title": "Johnny the Homicidial Maniac", "text": ""}
{"id": "5467089", "revid": "73843", "url": "https://it.wikipedia.org/wiki?curid=5467089", "title": "Torneo di Monte Carlo", "text": ""}
{"id": "5467091", "revid": "599013", "url": "https://it.wikipedia.org/wiki?curid=5467091", "title": "Enrique Espinoza", "text": "Caratteristiche tecniche.\nCentrocampista discreto ma costante.\nCarriera.\nClub.\nCresciuto nel Club Atl\u00e9tico Atlanta, manc\u00f2 la grande occasione con il Boca Juniors dove avrebbe dovuto sostituireErnesto Lazzatti ma non riusc\u00ec a rendere per quello che ci si aspettava e chiuse la carriera altrove senza mai vincere il titolo.\nNazionale.\nGioc\u00f2 solo 2 partite in nazionale ma ne bast\u00f2 una nel 1945 per vincere la Coppa America."}
{"id": "5467093", "revid": "124123", "url": "https://it.wikipedia.org/wiki?curid=5467093", "title": "Giovanni Ghirlandini", "text": "Biografia.\nNon \u00e8 chiaro da chi Ghirlandini sia stato educato, anche se \u00e8 stato probabilmente influenzato dalla cerchia di Cignaroli di Verona e di Giuseppe Bazzani a Mantova.\nTra le sue pale d'altare vi sono una \"Madonna col Bambino tra i santi Francesco e Luigi Gonzaga\" per la chiesa parrocchiale di San Matteo a Quaderni. Dipinse tele ovali di \"Sant'Antonio da Padova e San Francesco di Paola\" per la chiesa parrocchiale di San Lorenzo a Nogarole Rocca. Dipinse una \"Immacolata Concezione\" per la chiesa parrocchiale di Casaleone. La pala d'altare dei \"Santi Antonio da Padova, Vincenzo Ferrer e Bovo in adorazione del Sacro Cuore\" a San Pietro in Vincoli di Affi \u00e8 attribuita a lui. Ha dipinto un \"Crocifisso con un santo gesuita e San Vincenzo Ferrer\" (1769) per la chiesa parrocchiale di Goito. Nel 1776 dipinse una pala d'altare per la chiesa di Bondeno di Gonzaga. Ha dipinto una pala d'altare di \"San Nicola di Bari\" (1787) per la chiesa parrocchiale di Cereta.\nHa completato la maggior parte della decorazione ad affresco per la chiesa di Roverbella nel 1766-1768, anche se gli venne attribuita una riverniciatura di affreschi precedenti del Bazzani. Entrambi gli artisti hanno contribuito agli affreschi della chiesa parrocchiale di Pozzolo. Nella chiesa parrocchiale di Cadioli gli affreschi sono attribuiti solo a Ghirlandini. Fu impiegato ad affrescare soggetti sacri anche a Villa Colpani-Sandri a Caprino Veronese. Ha affrescato \"Beata Paola Montaldi, Santa Maria Maddalena, Vergine e la Trinit\u00e0 con gli angeli\" (1773) per il soffitto della sacrestia della chiesa parrocchiale di Volta Mantovana."}
{"id": "5467096", "revid": "1543377", "url": "https://it.wikipedia.org/wiki?curid=5467096", "title": "Lingua yurok", "text": " \nLa Lingua yurok (anche chiamata Chillula, Mita, Pekwan, Rikwa, Sugon, Weitspek, Weitspekan) appartiene alla famiglia linguistica delle Lingue algiche. \u00c8 il linguaggio tradizionale della popolazione Yurok stanziate nella parte settentrionale della costa della California. L'etnia, composta da circa 4 000 persone parla oggi in prevalenza inglese, per cui la lingua etnica \u00e8 a fortissimo rischio d'estinzione. Ethnologue riporta una stima di 12 locutori, mentre alcune decine di persone capiscono la lingua e la sanno parlare parzialmente, ma nessuno di essi ha meno di 50 anni. Secondo alcuni sarebbe gi\u00e0 estinta in quanto nel 2013 sarebbe morto l'ultimo locutore.\nDal 2012 si sono intraprese azioni per cercare di rivitalizzare la lingua, ad esempio, introducendo dei corsi di Yurok nelle scuole superiori.\nIl testo di riferimento per la lingua \u00e8 la grammatica stilata da R. H. Robins, del 1958.\nStoria.\nIl declino dello Yurok inizia durante la Corsa all'oro californiana, a causa dell'afflusso dei nuovi pionieri e dalle malattie che avevano portato con se. Le scuole aperte dal governo degli Stati Uniti con l'intento di integrare le popolazioni indigene dell'America nella societ\u00e0 statunitense ha aumentato la velocit\u00e0 di declino della lingua.\nSintassi di base.\nLa forma pi\u00f9 comune di frase consiste della forma: Nominale + Verbale. Infatti anche frasi che sembrano avere struttura pi\u00f9 complessa possono essere riportate a questa struttura.\nEsempi:\n nek helomey- ek\n Io danzando (I^ persona)\n Io sto danzando\n pu:k ro\u0294op'\n cervo correre\n Il cervo sta correndo\nLe frasi possono anche essere costituite da due nominali o gruppi nominali:\n wok ne-let\n (III^ persona) (I^ persona, possessivo)-sorella \n Questa \u00e8 mia sorella\n wo\u0294ot ku tmi:gomin\n (III^ persona) art. Cacciatore\n Lui \u00e8 un cacciatore\nLe frasi possono essere composte da uno o pi\u00f9 verbali senza nominali espliciti.\n tmo:l-ok'\n sparare-(I^ persona)\n Sto sparando\n ho\u0294op'-es\n Fare un fuoco-(II^ persona)\n Fai un fuoco!\nFrasi complesse possono essere create con principi analoghi, ma con verbali espansi o nominali, o verbali e/o nominali collegati dai coordinatori.\nL'ordine delle parole \u00e8 spesso usato per distinguere tra soggetto e complemento oggetto.\n ku peg\u0259k no\u0294p'e\u0294n mewi\u026c\n l' uomo cacciare alce\n L'uomo caccia l'alce.\nTuttavia, se le inflessioni morfologiche sono sufficientemente inequivocabili, non \u00e8 necessario mantenere un rigoroso ordine delle parole.\n nekac new- ohpe\u0294n ku wencokws\n (I^ persona) guardare- (III^ persona) art. donna\n la donna mi guarda.\nNelle frasi composte da soggetto e verbo, i due sono spesso intercambiabili\n helom-e\u0294y ku peg\u0259k o ku peg\u0259k helom -e\u0294y\n danzare-(III^ persona) art. uomo o art. uomo danzare-(III^ persona).\n L'uomo danza."}
{"id": "5467099", "revid": "59785", "url": "https://it.wikipedia.org/wiki?curid=5467099", "title": "Geografia di Cipro", "text": "Cipro sorge all'estremo limite orientale del Mediterraneo, a soli 65 chilometri dalla costa anatolica e a 86 da quella siriana, quasi minuscolo frammento sbalzato dalla massa montagnosa del Tauro tra l'Asia e l'Africa. La natura geologica e la composizione mineralogica delle rocce che formano le sue catene montuose e l'ampia pianura intermedia ci dicono chiaramente che Cipro \u00e8 un lembo d'Asia separato dalla terraferma da un braccio di mare alla fine dell'era terziaria. \nCipro \u00e8 la terza isola del Mediterraneo per superficie, dopo Sicilia e Sardegna, e misura 9.251\u00a0km\u00b2 con una larghezza massima di 82\u00a0km e una lunghezza di 195. La popolazione attuale dell'isola si aggira su 1.172.458 abitanti.\nIl nome di Cipro (in greco K\u00fdpros, in turco K\u0131br\u0131s) le deriverebbe secondo alcuni dai minerali di rame (in latino \"cuprum\") per cui l'isola and\u00f2 famosa in ogni tempo. Secondo altri fu il minerale a prendere il nome dall'isola, in cui veniva estratto in abbondanza. Altri vorrebbero che il nome le provenisse dalla pianta unguentosa, che cresce nell'isola e in ebraico viene denominata \u00abkopher\u00bb (\"Lawsonia inermis\", Linn.). Vi \u00e8, infine, chi le attribuisce il nome dai cipressi, un tempo diffusissimi nell'isola.\nMorfologia.\nTre distinti elementi morfologici caratterizzano il paesaggio di Cipro: due catene montuose separate da una pianura intermedia. L'occhio esperto del geologo ravvisa immediatamente nei rilievi di Cipro la prosecuzione dei monti della vicina Asia, che il mare ha diviso in epoca relativamente recente. Le pieghe di formazione, la serie stratigrafica, i fossili racchiusi nella roccia, la direzione e l'immersione degli strati, la natura stessa delle rocce e la loro composizione mineralogica non lasciano dubbi sulla contemporaneit\u00e0 delle formazioni.\nLa catena settentrionale, che dalla baia di Morfou si snoda fino al Capo di Sant'Antonio, raggiunge la sua massima altezza nel monte Akromandra (1019 m) ed \u00e8 costituita da calcari dell'era terziaria. Essa si presenta arida, con fianchi ripidi, nudi e con accentuato carsismo. Il nome di catena dei monti di K\u00e9rynia le deriva dalla localit\u00e0 pi\u00f9 importante, la pittoresca cittadina di K\u00e9rynia. A nordest essa si prolunga abbassandosi progressivamente nella lunga e stretta penisola di K\u00e1rpasos, lasciando intuire il collegamento con i monti Amanos, situati nella regione del Hatay della Turchia meridionale.\nLa catena meridionale \u00e8 formata dai monti dell'Olimpo di Cipro, che con il massiccio del monte Tr\u00f3odos raggiungono la quota pi\u00f9 alta dell'isola, 1953 m. Essa consta essenzialmente di rocce eruttive antiche, che il tempo ha modellato facendo assumere alle cime forme cupoleggianti, qua e l\u00e0 ancora verdi di pini. I fianchi presentano profonde erosioni, che le acque selvagge e gli altri elementi esogeni rinnovano nel tempo. A sud essa si continua con un tavolato di calcari e marne, che affacciandosi al mare fanno assumere alla costa un aspetto uniforme e monotono.\nTra le due catene marginali s'interpone la vasta pianura di Messaria o Mesoria, costituita da calcari, arenarie, sabbie ploceniche e quaternarie, percorsa dai due maggiori fiumi dell'isola, lo Yali\u00e1s (Gyalas) e il Ped\u00e9os, che sfociano nella baia di Famagosta e forniscono acqua per l'irrigazione. Il suolo della pianura \u00e8 coperto da una spessa coltre di \"humus\" che lo rende fertile, e perci\u00f2 particolarmente coltivato. La Messaria, infatti, \u00e8 la zona che eccelle su ogni altra dal punto di vista agricolo, abitata da popolazione particolarmente attiva, sparsa nelle campagne o raggruppata in villaggi. In posizione centrale, nel cuore della Messaria sorge il principale centro dell'isola: Nicosia.\nCoste.\nLa zona settentrionale, che \u00e8 la pi\u00f9 pittoresca di tutta l'isola, presenta una costa sinuosa che si snoda dal Capo di Arn\u00e1uti fino al Capo di Sant'Andrea, estremo limite orientale della penisola di K\u00e1rpasos. Le due baie di Chrysokhou e di M\u00f3rfou, ridenti e soleggiate, facilitano la penetrazione verso l'interno. La striscia di terra che dai monti di K\u00e9rynia digrada verso il mare forma una breve cimosa litoranea, coltivata dagli abitanti raggruppati in tranquilli villaggi, sparsi tra gli oliveti, gli orti e i pascoli. Tutta fiorita e soleggiata, con i suoi vecchi castelli, tra cui bellissimo quello medievale di K\u00e9rynia, questa fascia litoranea esercita un'attrattiva turistica notevole.\nLe coste occidentali e meridionali sono dominate dal massiccio del Tr\u00f3odos. Se il litorale occidentale \u00e8 piuttosto diritto e uniforme, quello meridionale \u00e8, invece, frastagliato e presenta due penisolette, quella di Capo G\u00e1ta e quella di Capo Greco. La prima \u00e8 una formazione analoga a quella del Monte Argentario lungo le coste della Toscana: \u00e8 originata, infatti, da un monte, l'Akrot\u00edri, separato dal gruppo dell'Olimpo mediante un avvallamento lagunare. Con la sua prominenza essa forma la baia di Episkopi, a ovest, e quella di Akrot\u00edri o di Lemess\u00f3s ad est. Il Capo Greco, ultima propaggine dell'Olimpo verso est, delimita la baia di L\u00e1rnaca, a ovest, e quella amplissima di Famagosta, a nord.\nIdrografia.\nL'idrografia di Cipro ha scarsa importanza perch\u00e9 i corsi d'acqua hanno regime torrentizio e molti di essi, dopo un breve percorso, si perdono nelle sabbie. \u00c8 necessario tuttavia ricordare lo Yalias e il Ped\u00e9os che hanno un percorso pi\u00f9 lungo e, dopo essere scesi dal versante interno dei monti dell'Olimpo, attraversano la Messaria per poi andare a sfociare nel golfo di Famagosta. La loro importanza \u00e8 dovuta al fatto che le loro acque vengono utilizzate per l'irrigazione negli impianti di Achyr\u00edtu e K\u00faklia.\nClima.\nIl clima dell'isola \u00e8 mediterraneo secco, con inverni miti ed estati molto calde specie nella Mesaria, che risente dei venti asciutti di sud est, e presenta un'escursione annua (18\u00a0\u00b0C a Nicosia) pi\u00f9 elevata di quella che ci si aspetterebbe in rapporto alla sua posizione geografica. Le piogge sono scarse (meno di 350\u00a0mm nell'interno, 450-500 nelle regioni costiere) ed esclusivamente invernali. Le estati sono lunghe e aride. Nella stagione estiva tutti i fiumi sono secchi; la siccit\u00e0 rappresenta perci\u00f2 un notevole pericolo, nonostante che in questi ultimi anni sia stato attenuato, facendo ricorso alla costruzione di grandi serbatoi idrici.\nFlora e fauna.\nLa vegetazione di Cipro \u00e8 di tipo mediterraneo molto simile a quella del litorale siriaco e anatolico. In primavera, dopo le piogge invernali, l'isola si copre di fiori. Di parecchi prodotti, tratti dalla singolare flora dell'isola, nei tempi antichi si faceva vivace commercio: cos\u00ec dal \"Laudanum\" (\"Cistus creticus\") si avevano sostanze con virt\u00f9 curative, dal terebinto il ricercato profumo. La zona montana, che solo mezzo secolo fa era interamente nuda e in preda all'erosione delle acque selvagge, in seguito all'opera di rimboschimento per il quale \u00e8 stato creato un ufficio speciale, \u00e8 di nuovo ricoperta da boschi di pini e cipressi per i quali Cipro fu tanto famosa nell'et\u00e0 greca. Nelle valli prosperano il noce e il platano, la vite e l'olivo. Queste due ultime piante sono coltivate anche lungo i litorali.\nPoco o nulla rimane della fauna selvatica dell'isola; soltanto il muflone vive libero sui monti, ma anch'esso si fa sempre pi\u00f9 raro."}
{"id": "5467101", "revid": "287204", "url": "https://it.wikipedia.org/wiki?curid=5467101", "title": "El Pueblo de Los \u00c1ngeles Historical Monument", "text": "El Pueblo de Los \u00c1ngeles Historical Monument (conosciuto anche come \"Los Angeles Plaza Historic District\" e formalmente \"El Pueblo de Los \u00c1ngeles State Historic Park\") \u00e8 un distretto storico che si trova nella sezione pi\u00f9 vecchia della Downtown della citt\u00e0 di Los Angeles.\nIl quartiere, che ha il suo centro nella Los Angeles Plaza, \u00e8 stato il centro della citt\u00e0 sia sotto il dominio spagnolo (1781-1821), che sotto quello messicano (1821-1847) che quello statunitense per gran parte del diciannovesimo secolo.\nIl parco di 44 acri \u00e8 stato designato \"State Historic monument\" nel 1953 e successivamente National Register of Historic Places nel 1972.\nStoria.\nLa fondazione del Pueblo.\nUna placca posta sulla \"Old Plaza\" commemora la fondazione della citt\u00e0. La scritta che vi \u00e8 incisa sopra recita che \"Il 4 settembre 1781, 11 famiglie di pobladores (44 persone inclusi i bambini) arrivarono in questo luogo dal golfo della California per fondare un pueblo\". \nQuello stesso pueblo sarebbe divenuto in seguito la Citt\u00e0 di Los Angeles.\nLa colonizzazione, ordinata da Carlo III di Spagna, avvenne sotto la direzione del governatore Felipe de Neve e la piccola citt\u00e0 assunse il nome di \"El Pueblo de Nuestra Se\u00f1ora Reina de los \u00c1ngeles sobre El Rio Porci\u00fancula\" (in inglese \"Town of Our Lady Queen of the Angels on the Porciuncula River\").\nIl pueblo originale venne costruito a sud est della attuale piazza lungo il fiume Los Angeles. \nNel 1815 tuttavia un'alluvione spazz\u00f2 via il pueblo originale che cos\u00ec venne ricostruito pi\u00f9 lontano dal fiume e nella posizione della attuale piazza.\nLa crescita del pueblo.\nDurante i suoi primi 70 anni il pueblo crebbe lentamente passando dai 44 abitanti del 1781 fino ai 1615 del 1850. \nDurante questo periodo la \"Plaza Historic District\" era il centro commerciale e sociale della citt\u00e0.\nNel 1850, poco dopo che la California divenne parte degli Stati Uniti, Los Angeles venne incorporata come citt\u00e0.\nSub\u00ec un boom demografico negli anni 1880 e 1890 quando la sua popolazione crebbe da 11200 abitanti nel 1880 fino a raggiungere le 50400 unit\u00e0 nel 1890 e le 102500 nel 1900.\nCon la crescita il centro commerciale e culturale inizi\u00f2 a spostarsi a sud della piazza lungo la Spring Street e la Main Street.\nPreservazione come parco storico.\nI 44 acri che circondano la Plaza e che costituivano il vecchio pueblo sono preservati come parco storico il quale ha i suoi confini approssimativamente tra le strade Spring, Macy, Alameda e Arcadia e il Cesar Chavez Boulevard (formalmente Sunset Boulevard).\nSono presenti un centro visitatori all'interno della \"Sep\u00falveda House\" e un'organizzazione di volontariato conosciuta come \"Las Angelitas del Pueblo\" la quale offre dei tour del quartiere.\nIl distretto comprende l'insieme delle strutture storiche pi\u00f9 vecchie della piazza. \nTra gli edifici di importanza storica vi sono la chiesa La Iglesia de Nuestra Se\u00f1ora la Reina de los \u00c1ngeles del 1822, l'Avila Adobe del 1818 (la residenza pi\u00f9 antica della citt\u00e0), il mercato di Olvera Street, la Pico House del 1870 e la \"OldPlaza Fire Station\" del 1884.\nQuattro di questi edifici sono stati ristrutturati e sono oggi adibiti a museo.\nScavi archeologici nella zona del pueblo hanno riportato alla luce manufatti risalenti al periodo indigeno (prima del 1781), al periodo coloniale spagnolo (1781-1821), all'epoca messicana (1821-1847) ed al primo secolo dell'epoca americana (1850-1940).\nIl quartiere \u00e8 stato designato \"State Museum\" nel 1953 ed \u00e8 elencato tra i National Register of Historic Places nel 1972.\nTuttavia questo non \u00e8 bastato a prevenire nei decenni che sono seguiti la demolizione di numerosi edifici storici e molto antichi, in particolare di quelli che una volta formavano il bordo pi\u00f9 esterno della piazza.\nSiti principali.\nLa Plaza.\nAl centro del distretto sorge la plaza. \nDescritta come il punto focale della citt\u00e0 ne simboleggia il luogo di nascita. \nCostruita nel decennio del 1820 la plaza era il centro sociale e commerciale e oggi ospita molti festival e celebrazioni.\nNella Plaza vi sono tre grosse statue di altrettante importanti figure legate alla citt\u00e0: Carlo III di Spagna, il monarca che ordin\u00f2 la fondazione del \"pueblo\" nel 1780; Felipe de Neve, il governatore spagnolo della California spagnola che scelse il sito sul quale sarebbe sorto il pueblo ed il francescano Jun\u00edpero Serra, fondatore a capo delle missioni nell'Alta California.\n\u00c8 presente inoltre una placca dedicata agli originali 44 coloni detti \"Los Pobladores\" che per primi si insediarono nel \"pueblo\", mentre un'ulteriore placca ne elenca i nomi.\nChiesa \"La Placita\".\nLa chiesa parrocchiale che si trova nel \"Plaza Historic District\", conosciuta come \"La Iglesia de Nuestra Se\u00f1ora la Reina de Los \u00c1ngeles\" venne fondata nel 1814. \nVenne tuttavia completata e dedicata solo nel 1822. \nLa struttura presente \u00e8 del 1861 ed \u00e8 dichiarata sia \"Historic Cultural Monuments\" che \"California Historical Landmark\".\nOlvera Street.\nOlvera Street, conosciuta per il suo mercato messicano, era in origine denominata Wine Street. \nLa strada fu estesa nel 1877 prendendo il suo attuale nome in onore di Agustin Olvera prominente giudice locale.\nMolti edifici storici del distretto come l\"'Avila Adobe\" e la \"Sepulveda House\" si trovano sull'Olvera Street.\nAvila Adobe.\nL\"Avila Adobe\" venne costruita nel 1818 ed \u00e8 la pi\u00f9 vecchia residenza sopravvissuta a Los Angeles. \nSi trova nel \"paseo\" dell'Olvera Street e fu costruita da Francisco Avila, un ricco allevatore di bovini. \nI suoi muri sono spessi dal 2\u00bd ai 3 piedi. \nIl commodoro \"Robert Stockton\" della marina militare la elesse come suo quartier generale temporaneo quando gli Stati Uniti nel 1846 occuparono la citt\u00e0.\nL'edificio \u00e8 iscritto al National Register of Historic Places (No. 145).\nPlaza Substation.\nLa \"Plaza Substation\" era una Sottostazione elettrica parte del sistema di \"street car\" elettriche operate dalla Los Angeles Railway.\nFu completata nel 1904 e forniva l'elettricit\u00e0 per alimentare le \"street car\" gialle. \nQuando il sistema cess\u00f2 l'edificio fu adibito ad altri usi.\nL'edificio fa oggi parte del National Register of Historic Places.\nOld Plaza Firehouse.\nLa \"Old Plaza Firehouse\" \u00e8 la pi\u00f9 vecchia caserma dei pompieri di Los Angeles. Costruita nel 1884, oper\u00f2 come caserma dei vigili fino al 1897. \nL'edificio \u00e8 stato in seguito utilizzato per altri usi tra cui Saloon, negozio di sigari, sala biliardo e farmacia.\nL'edificio \u00e8 stato restaurato negli anni cinquanta. Dal 1960 \u00e8 stato adibito a museo dei vigili del fuoco.\nPico House.\nLa \"Pico House\" era un hotel di lusso costruito nel 1870 da P\u00edo Pico, uomo d'affari ed ultimo governatore della Alta California.\nDotato di impianto idraulico interno, lampadari a gas, una grande scala a doppia rampa, tende di pizzo e un ristorante francese, era l'hotel pi\u00f9 elegante della California del Sud.\nL'edificio \u00e8 iscritto al National Register of Historic Places (No. 149).\nMerced Theater.\nIl \"Merced Theater\" fu completato nel 1870. \nCostruito in stile italianate era un teatro dal vivo dal 1871 al 1876.\nCess\u00f2 di essere il teatro principale della citt\u00e0 quando nel 1876 il \"Woods Opera House\" apr\u00ec nelle vicinanze.\nFu in seguito chiuso dalle autorit\u00e0.\nMasonic Hall.\nLa \"Masonic Hall\" venne costruita nel 1858 come \"Loggia 42\" dei Free and Accepted Masons (in italiano \"Massoni Liberi ed Accettati\"). L'edificio era una struttura di mattoni dipinti con il simbolico \"Occhio massonico\" sotto il parapetto.\nNel 1868 i massoni si trasferirono in un quartiere pi\u00f9 a sud e, in seguito l'edificio venne utilizzato per altri usi. \n\u00c8 il pi\u00f9 vecchio edificio a los Angeles a Sud della Plaza.\nGarnier Building.\nIl \"Garnier Building\" fu costruito nel 1890. \nL'edificio era parte della Chinatown originale della citt\u00e0. \nLa porzione a sud fu demolita negli anni 1950 per far spazio alla Hollywood Freeway e oggi l'edificio ospita il Chinese American Museum.\nSepulveda House.\nLa \"Sepulveda House\" \u00e8 un edificio vittoriano costruito nel 1887 in stile \"East Lake\". \nLa struttura originale includeva due negozi e tre abitazioni secondarie.\nPelanconi House.\nCostruita nel decennio del 1850 la \"Pelanconi House\" \u00e8 la casa in mattoni pi\u00f9 antica di Los Angeles.\nNel 1924 fu convertita in un ristorante chiamato \"La Golondrina\"', il ristorante pi\u00f9 vecchio sull'Olvera Street.\nPlaza Methodist Church.\nCostruita nel 1926 la \"Plaza Methodist Church\" si trova dove un tempo sorgeva un edificio in stile adobe di propriet\u00e0 di \"Agustin Olvera\" da cui l'Olvera Street prende il nome."}
{"id": "5467102", "revid": "838137", "url": "https://it.wikipedia.org/wiki?curid=5467102", "title": "Ciudadanos", "text": "Ciudadanos (in italiano \"Cittadini\"; abbr. Cs), il cui nome completo in spagnolo \u00e8 Ciudadanos - Partido de la Ciudadan\u00eda (Cittadini - Partito della Cittadinanza), \u00e8 un partito politico spagnolo di orientamento liberale fondato nel 2005. Radicato inizialmente nella sola Catalogna, il partito si \u00e8 poi esteso in tutta la Spagna, eleggendo propri rappresentanti non solo nel parlamento catalano ma anche nel Congresso dei deputati, nel parlamento andaluso e nel parlamento europeo; in sede europea aderisce all'ALDE.\nStoria.\nIl 7 giugno 2005 un gruppo di quindici esponenti della societ\u00e0 civile catalana composta da intellettuali, accademici e professionisti di diversi settori fond\u00f2 la piattaforma civica \"Ciutadans de Catalunya\" e nel giorno 21 dello stesso mese venne presentato nel Centro di Cultura contemporanea di Barcellona un manifesto in cui si chiedeva la creazione di una nuova forza politica in Catalogna, opponendosi all'imposizione del nazionalismo catalano che definivano \"nazionalismo obbligatorio\".\nL'8 e il 9 luglio 2006 si tenne a Bellaterra il congresso fondativo del nuovo soggetto politico (al quale parteciparono 350 delegati) in cui furono scelti gli organi rappresentativi, l'ideologia e il nome del nuovo partito. Il nome scelto fu \"Ciudadanos - Partido de la Ciudadan\u00eda\" e come presidente venne eletto Albert Rivera, un avvocato ventiseienne di Barcellona.\nAlle elezioni per il Parlamento della Catalogna del novembre 2006, il partito ottenne il 3% dei voti e 3 deputati; quattro anni pi\u00f9 tardi, nel 2010, il partito ottenne un risultato simile con il 3,4% dei voti e 3 deputati eletti. Tuttavia nel 2012 il numero di voti risult\u00f2 pi\u00f9 che raddoppiato, con il 7,6% dei voti e 9 deputati (tutti tranne uno eletti nella Provincia di Barcellona).\nNel 2013 il partito cominci\u00f2 ad organizzarsi nel resto della Spagna con il manifesto chiamato \"\u201cLa conjura de Goya\u201d\".\nAlle elezioni europee del 2014 il partito ottenne il 3,16% dei voti su base nazionale, riuscendo ad eleggere 2 europarlamentari, i quali hanno aderito al gruppo dell'ALDE.\nAlle elezioni per il Parlamento andaluso del 2015 Cs ottiene il 9,28 % dei voti eleggendo 9 deputati.\nAlle elezioni generali del 2015 il partito ottiene il 13,93 %, riuscendo ad avere 40 seggi nel Congresso dei deputati. A quelle dell'aprile 2019 cresce, con il 15,86 % dei voti e 57 deputati, nove in meno rispetto al PP, crollando alle elezioni generali del novembre successivo dove ottiene solo il 6,72% dei voti e 10 seggi. A causa di questa d\u00e9b\u00e2cle il presidente Albert Rivera lascia la politica."}
{"id": "5467110", "revid": "124242515", "url": "https://it.wikipedia.org/wiki?curid=5467110", "title": "Amminoacidi proteinogenici", "text": "Gli amminoacidi proteinogenici sono gli amminoacidi precursori delle proteine e sono incorporati nelle proteine durante la traduzione.\nEssi sono solo una piccola frazione del totale delle centinaia di amminoacidi noti; solo 20, detti \"standard\", sono codificati dal codice genetico umano; a questi si aggiungono 2 o 3 amminoacidi considerati \"speciali\" (la selenocisteina e la pirrolisina, mentre la N-formilmetionina, \u00e8 considerato tale solo alcuni autori, essendo un derivato della metionina), portando il totale a 22 o 23.\nDei 22 \"certi\", solo 21 sono codificati negli eucarioti, uno, la pirrolisina, \u00e8 codificato solo nei procarioti e, come detto, 20 sono codificati nel codice genetico umano, sebbene l'uomo possa sintetizzarne direttamente solo 11. Gli altri 9 sono introdotti attraverso l'alimentazione (in genere attraverso proteine) e sono detti per questa ragione amminoacidi essenziali: istidina, isoleucina, leucina, lisina, metionina, fenilalanina, treonina, triptofano, e valina.\nGli altri 11 amminoacidi proteinogenici sono: alanina, arginina, asparagina, acido aspartico, cisteina, acido glutammico, glutammina, glicina, tirosina, prolina e serina.\nStruttura.\nQui di seguito sono illustrate le strutture chimiche standard (non le strutture in soluzione acquosa) e le abbreviazioni dei 20 amminoacidi standard.\nStrutture molecolari standard dei 20 amminoacidi proteinogenici.\nStrutture molecolari standard per i 3 amminoacidi speciali.\nPropriet\u00e0 Chimiche.\nLa tabella mostra le propriet\u00e0 chimiche degli amminoacidi standard. La stima delle masse si basa sulle medie pesate degli isotopi e delle abbondanze naturali.\nCodifica genetica.\nI 20 amminoacidi codificati dal DNA umano sono codificati da codoni, sequenze ternarie delle quattro basi azotate. Il numero di possibili sequenze \u00e8 43 = 64, quindi \u00e8 naturale che i 20 amminoacidi abbiano pi\u00f9 sequenze codificanti, con l'eccezione di triptofano e metionina\n\u2020 codone di stop non \u00e8 un amminoacido, ma \u00e8 incluso per completezza.\n\u2020\u2020 UAG e UGA non agiscono sempre come codoni di stop.\n\u2021 Un aminoacido essenziale non pu\u00f2 essere sintetizzato nell'uomo e pertanto deve essere fornito nella dieta. Gli amminoacidi condizionalmente essenziali non sono normalmente richiesti nella dieta, ma devono essere forniti esogeni a popolazioni specifiche che non lo sintetizzano in quantit\u00e0 adeguate.\n&amp; La frequenza di aminoacidi si basa su 135 batteri di Archaea, 3775, 614 eucarioti e proteoma umano (21 006 proteine) rispettivamente\nSpettrometria di massa.\nNella spettrometria di massa dei peptidi e delle proteine \u00e8 utile conoscere le masse dei residui, in quanto la massa del peptide o della proteina \u00e8 la somma della massa dei residui pi\u00f9 la massa della molecola di acqua (che viene persa durante la formazione del legame peptidico)."}
{"id": "5467113", "revid": "124123", "url": "https://it.wikipedia.org/wiki?curid=5467113", "title": "Giacomo Alb\u00e9", "text": "Biografia.\nGiacomo Alb\u00e9 nacque in una famiglia borghese. A Casalmaggiore conobbe il pittore Giuseppe Diotti (1779-1846). Si trasfer\u00ec poi a Roma dove, forse, frequent\u00f2 l'Accademia di San Luca. Nel 1868 espose in una collettiva al Liceo Virgilio di Mantova. Giacomo Alb\u00e9 divenne noto per i ritratti, in cui coglieva l'interiorit\u00e0 dell'anima, con tocchi di colore caldi e morbidi. Vi si avverte la quotidianit\u00e0 domestica, pi\u00f9 che la celebrazione del personaggio. Il ritratto a mezza figura di Vittorio Emanuele II, dipinto nel 1866 e conservato a Mantova, esprime interiorit\u00e0 psicologica. \nGiacomo Alb\u00e9 fu socio dell'Accademia Virgiliana di Mantova e forse insegn\u00f2 all'Accademia di Brera. Ha dipinto il figlio della signora Sola Busca, esposto nel 1888 a Bologna e venduto alla contessa Fanny Magnaguti Revedin. Alb\u00e9 ha eseguito anche il ritratto di Maria Fochessati, di Vittoria Capilupi, di Bice Melzi d'Eril, del conte Giampiero Porro, del marchese Sordi, di Fanny Magnaguti Revedin e di Ippolito Nievo. Ad Alb\u00e9 \u00e8 attribuito il ritratto di Luigi d'Arco, che \u00e8 conservato a Mantova, a Palazzo D'Arco. Alb\u00e9 ha dipinto un ritratto postumo del senatore conte Arrivabene di Mantova, di Ottavio Rumi e ritratti di ragazze per Adolfo Naham e per il conte Carlo Borromeo.\nVisse a Cuba?\nNel Dizionario Thieme-Becker (edito dal 1907) Giacomo Alb\u00e9 fu identificato con il pittore di origine italiana D. A. Joaquin, attivo a Cuba dal 1850 al 1859. Si supponeva che l'Artista avesse lasciato l'Italia per ragioni politiche e che fosse rientrato in Patria dopo la guerra del 1859. L'identificazione fu accettata. Ma negli \"Atti\" del 1856 dell'Accademia di Belle Arti di Milano, Giacomo Alb\u00e9 risultava \naccettato nella sezione \"Disegno\", quindi, il periodo cubano sarebbe stato interrotto. D. A. Joaquin era invece Gioacchino Albe, pittore bolognese che si era formato come disegnatore nella bottega di Antonio Basoli (1774-1848), pittore, incisore e scenografo di chiara fama."}
{"id": "5467116", "revid": "767487", "url": "https://it.wikipedia.org/wiki?curid=5467116", "title": "The Burning Rivet", "text": "The Burning Rivet \u00e8 un cortometraggio muto del 1913 diretto da Barry O'Neil.\nProduzione.\nIl film fu prodotto dalla Lubin Manufacturing Company.\nDistribuzione.\nDistribuito dalla General Film Company, il film - un cortometraggio di due bobine - usc\u00ec nelle sale cinematografiche USA il 21 agosto 1913."}
{"id": "5467119", "revid": "1543377", "url": "https://it.wikipedia.org/wiki?curid=5467119", "title": "Esposizione internazionale surrealista", "text": "L'Esposizione internazionale surrealista, in francese \"Exposition Internationale du Surr\u00e9alisme\", \u00e8 una mostra collettiva di artisti surrealisti organizzata in diverse citt\u00e0 ed in periodi differenti a partire dalla prima, tenutasi a Parigi nel 1925.\nAndr\u00e9 Breton, ideatore della manifestazione, rappresenta il punto di riferimento costante, come organizzatore o come ispiratore, nel susseguirsi delle edizioni storiche fino al 1967, alle quali hanno partecipato generazioni di artisti e di artiste.\nLe centinaia di opere esposte di volta in volta - dipinti, oggetti, sculture, collage, fotografie ed installazioni - sono prodotti di un movimento artistico che \u00abha voluto proporsi come un nuovo modo di pensare, di vivere\u00bb: \u00abil surrealismo non si definisce dai mezzi usati, ma da una concezione rivoluzionaria dell'esistenza estesa al comportamento morale e al comportamento creativo\u00bb. Tale concetto \u00e8 riassunto nell'affermazione di Joyce Mansour, in base alla quale \u00abnon \u00e8 la tecnica pittorica ad essere surrealista, bens\u00ec il pittore e la sua visione della vita\u00bb.\nSe Breton \u00e8 il teorico indiscusso del surrealismo, il movimento stesso e la propria evoluzione nel tempo travalicano i limiti poetici e cronologici a lui legati e trovano rinnovamento e nuova vitalit\u00e0 nelle correnti artistiche degli anni successivi, nelle quali \u00e8 spesso manifesta l'eredit\u00e0 surrealista.\nStoria.\nNel 1925 Breton assunse la direzione della rivista La r\u00e9volution surr\u00e9aliste, nel cui quarto numero pubblic\u00f2 l'inizio di \u00abIl surrealismo e la pittura\u00bb, dove rivalutava l'opera pittorica che inizialmente aveva subordinato a quella letteraria. La stessa intenzione compensatrice gli fece organizzare la prima in ordine di tempo delle esposizioni surrealiste collettive, inaugurata il 13 novembre 1925 presso la galleria Pierre di Pierre Loeb a Parigi.\nNegli anni precedenti gli artisti surrealisti avevano esposto le proprie opere soltanto in mostre personali.\nAlla manifestazione del 1925 parteciparono Hans Arp, Max Ernst, Man Ray, Andr\u00e9 Masson, Joan Mir\u00f3, Pierre Roy, ed anche Pablo Picasso, Paul Klee e Giorgio de Chirico. La mostra fu avallata da una delle pagine magistrali di Breton, unita ad un testo di Desnos.\nAllo scopo di assicurare la libert\u00e0 di espressione ai pittori che erano privi dei mezzi di sostentamento, Breton fond\u00f2 in seguito una galleria surrealista (\"Galerie Surr\u00e9aliste\") in rue Jacques Callot a Parigi, che venne inaugurata il 26 marzo 1926 con una mostra di Man Ray. Insieme alle opere di Man Ray vennero esposti anche oggetti d'arte primitiva provenienti dall'Oceania, che si sostituivano in modo significativo alle preferenze della generazione precedente.\nUna seconda mostra collettiva si tenne nel 1928 presso la galleria d'arte parigina \"Au sacre du Printemps\" con il titolo \"Le Surr\u00e9alisme, existe-t-il?\" (Esiste davvero il surrealismo?). Fra gli espositori vi furono Max Ernst, Andr\u00e9 Masson, Joan Mir\u00f3, Yves Tanguy e Francis Picabia.\nIl gruppo surrealista espose ancora nel 1931, quando si tenne la prima mostra surrealista negli Stati Uniti, a Hartford presso il Wadsworth Atheneum, e nel 1933 con il \"Salon des Surind\u00e9pendants\".\nA Tenerife nel maggio 1935 Andr\u00e9 Breton e Benjamin P\u00e9ret, invitati dalla \"Gaceta de Arte\", inaugurarono una mostra di opere di Arp, Bellmer, Brauner, De Chirico, Dal\u00ed, Duchamp, Max Ernst, Giacometti, Maurice Henry, Valentine Hugo, Marcel Jean, Dora Maar, Magritte, Mir\u00f3, Meret Oppenheim, Picasso, Man Ray, Jind\u0159ich \u0160tyrsk\u00fd e \u00d3scar Dom\u00ednguez. In quell'occasione fu proiettato il film \"L'et\u00e0 dell'oro\" di Dal\u00ed e Luis Bu\u00f1uel.\nLa frattura provocata dal Secondo Manifesto aument\u00f2 il numero degli artisti surrealisti e produsse alcune importanti manifestazioni: l'Esposizione surrealista d'oggetti (maggio 1936), la mostra di Londra (giugno-luglio 1936), \"Fantastic Art, Dada and Surrealism\" a New York (dicembre 1936) e, in particolare, l'esposizione di Parigi (gennaio-febbraio 1938). Anche le tecniche subirono un'evoluzione attraverso l'utilizzo del collage, del rilievo, dell'oggetto.\nRispetto alle precedenti, la manifestazione di Parigi del 1938 fu la prima esposizione internazionale in cui gli stessi spazi espositivi vennero ricreati dagli artisti ed entrarono in tal modo a far parte della produzione surrealista.\nDopo la mostra di Parigi del 1938 le circostanze oggettive, le differenti convinzioni politiche e le vicende personali frammentarono il gruppo surrealista; molti artisti furono costretti all'esilio dalla Seconda guerra mondiale e le esposizioni trovarono sedi lontane dall'Europa. Nel 1940 Wolfgang Paalen e C\u00e9sar Moro organizzarono l'esposizione internazionale surrealista di Citt\u00e0 del Messico; nel 1942 Breton e Duchamp organizzarono invece \"First Papers of Surrealism\", l'esposizione internazionale surrealista di New York.\nQueste mostre, in particolare, insieme a quella organizzata da Alfred Barr a New York nel 1936, contribuirono alla \u00abimportante fioritura di ricerche surrealiste\u00bb in America. Tale fioritura fu favorita ed avallata da Breton stesso, rifugiatosi negli Stati Uniti durante la guerra, e dalla presenza di \u00abprotagonisti essenziali della pittura surrealista (da Ernst a Tanguy, da Duchamp a Masson) negli anni del conflitto mondiale\u00bb.\nDopo la guerra le manifestazioni poterono essere nuovamente ospitate nelle citt\u00e0 europee, ed in particolare a Parigi, come quella del 1947 presso la galleria Maeght, cui partecip\u00f2 anche Victor Brauner. Organizzando la mostra del 1947 insieme a Duchamp, Breton prese come riferimento l'esposizione di Parigi del 1938, che considerava rappresentare lo spirito surrealista, posto fra poesia e realt\u00e0, se pure influenzato dall'epoca prebellica. Secondo Volker Zotz, il biografo di Breton, la manifestazione del 1947 non ottenne il medesimo successo di quella del 1938, e venne considerata troppo esclusiva. Zotz descrisse il gruppo surrealista del periodo post bellico come una sorta di \"circolo esoterico\", mentre molti membri che avevano avuto origine nelle sue radici ottennero riconoscimento a livello mondiale.\nA Parigi ebbe luogo anche la \"Exposition internationale du surr\u00e9alisme\" presso la galleria Daniel Cordier da dicembre 1959 a gennaio 1960. In Italia venne organizzata la \"Mostra internazionale del surrealismo\" nel 1961, a Milano, presso la galleria Schwarz. Tra gli artisti partecipanti alla manifestazione milanese vi furono Bodson, Dax, Laloy, Le Mar\u00e9chal, Meret Oppenheim, Mimi Parent.\nExposition surr\u00e9aliste d'objets, Parigi 1936.\nLa manifestazione si tenne a Parigi dal 27 al 29 maggio 1936, e fu organizzata da Charles Ratton, esperto in \"arti selvagge\", interessato al primitivismo, ai feticci, ai modelli matematici ed affascinato dagli \"oggetti\".\nIl titolo \"Esposizione Surrealista d'Oggetti\" aveva le seguenti specificazioni: matematici - naturali - trovati e interpretati - mobili - irrazionali - oggetti d'America e d'Oceania. Andr\u00e9 Breton present\u00f2 il catalogo e contemporaneamente pubblic\u00f2 \"Crise de l'Objet\" in un numero speciale di Cahiers d'Art. La mostra non attir\u00f2 molti visitatori e non registr\u00f2 vendite di oggetti, tuttavia segn\u00f2 una tappa importante nella storia del surrealismo ed ispir\u00f2 generazioni successive di artisti.\nL'allestimento era al pianterreno, e prevedeva la successione degli oggetti in base al sottotitolo della mostra. I primi erano gli \"oggetti matematici\" scoperti da Max Ernst e riprodotti su Cahiers d'Art attraverso le fotografie di Man Ray. Le forme assunte dalla prospettiva di una figura geometrica \u00abrivelavano corrispondenze insospettate tra l'oggetto surrealista d'origine onirica e i calcoli pi\u00f9 precisi della geometria nello spazio\u00bb.\nUna parte considerevole dell'esposizione era costituita dagli \"oggetti naturali\" (cristalli, agate, piante carnivore, un formichiere impagliato) e dagli \"oggetti trovati\", interpretati o no (un vetro contorto trovato a Saint-Pierre dopo l'eruzione del Monte Pel\u00e9e, ciottoli e conchiglie, una pipa scolpita).\nFra gli oggetti erano esposte le \"Poesie-oggetti\" di Breton e la Colazione in pelliccia di Meret Oppenheim, oltre ad opere di Duchamp, Dal\u00ed, Giacometti, Bellmer, Marcel Jean, Maurice Henry, Man Ray, Magritte, E. L. T. Mesens, Dom\u00ednguez, Roland Penrose, Tanguy, Max Ernst, Calder e Jacqueline Lamba.\nInternational Surrealist Exhibition, Londra 1936.\nL'Esposizione internazionale surrealista di Londra ebbe luogo dall'11 giugno al 4 luglio 1936 presso le New Burlington Galleries, nei Burlington Gardens londinesi. Si tratt\u00f2 della prima esposizione dei surrealisti in Gran Bretagna ed ottenne vasto successo sia di pubblico, nonostante lo scetticismo britannico, sia della critica d'arte.\nLa mostra, finanziata in vari modi anche dagli artisti stessi, venne organizzata da Hugh Sykes Davies, David Gascoyne, Humphrey Jennings, Rupert Lee, Diana Brinton Lee, Henry Moore, Paul Nash, Roland Penrose, Herbert Read, E. L. T. Mesens, insieme al comitato organizzatore francese, composto da Andr\u00e9 Breton, Paul \u00c9luard, Georges Hugnet e Man Ray.\nIl catalogo conteneva contributi di Andr\u00e9 Breton, tradotti da David Gascoyne, e di Herbert Read, che all'epoca era lo storico dell'arte britannico di maggior fama.\nAll'inaugurazione, presenziata da Breton, parteciparono circa duecento persone. La media di visitatori giornalieri si aggir\u00f2 sulle mille persone per l'intera durata della mostra, totalizzando oltre trentamila visitatori in tre settimane.\nVennero esposte 392 opere di 58 artisti provenienti da 14 Paesi. Fra questi Constantin Br\u00e2ncu\u0219i, Salvador Dal\u00ed, Marcel Duchamp, Alberto Giacometti, Paul Klee, Ren\u00e9 Magritte, Joan Mir\u00f3, Wolfgang Paalen, Francis Picabia, Pablo Picasso, Man Ray, Max Ernst, Eileen Agar, Jacqueline Lamba. Fra gli oggetti surrealisti erano in mostra la Colazione in pelliccia di Meret Oppenheim ed il primo \"fumage\" di Wolfgang Paalen \"Dictated by a Candle\".\nGli organizzatori presentarono anche le teorie e le intenzioni surrealiste attraverso conferenze tenutesi nel corso della manifestazione:\nIn particolare, Dal\u00ed tenne la propria conferenza con una stecca da biliardo in mano, e due levrieri al guinzaglio. Inoltre indossava uno scafandro da palombaro e rischi\u00f2 di soffocare a causa del casco, che gli venne tolto dal giovane poeta David Gascoyne, precipitatosi in suo soccorso.\nNel settembre 1936 venne pubblicato il quarto numero dell'\"International Surrealist Bulletin\", curato dal gruppo surrealista britannico, con foto e presentazione degli artisti e degli organizzatori della mostra.\nExposition Internationale du Surr\u00e9alisme, Parigi 1938.\nL'Esposizione internazionale surrealista di Parigi ebbe luogo dal 17 gennaio al 24 febbraio 1938 presso la Galerie des Beaux-Arts, situata al n. 140 di Rue du Faubourg Saint-Honor\u00e9 a Parigi, di propriet\u00e0 di Georges Wildenstein.\nLa mostra fu un evento culturale di grande rilievo: attrasse un vasto pubblico e l'attenzione della stampa. La sera dell'inaugurazione vi furono oltre tremila visitatori, e fu perfino necessario l'intervento delle forze dell'ordine a causa di qualche rissa. La media giornaliera nei giorni successivi super\u00f2 i cinquecento visitatori.\nL'organizzazione.\nVenne organizzata da Andr\u00e9 Breton e Paul \u00c9luard e curata da Marcel Duchamp. Salvador Dal\u00ed e Max Ernst furono i consulenti tecnici, Man Ray responsabile dell'illuminazione e Wolfgang Paalen \"esperto di acqua e fogliame\". Tali informazioni vennero indicate sul catalogo della mostra, insieme all'elenco degli artisti. Il \"Dictionnaire abr\u00e9g\u00e9 du surr\u00e9alisme\" (Dizionario abbreviato del surrealismo) serv\u00ec da supplemento al catalogo, e costitu\u00ec una sorta di enciclopedia concentrata, in cui erano comprese quasi tutte le attivit\u00e0 del gruppo. Il \"Dictionnaire\", pubblicato dalla Galerie des Beaux-Arts e diretto da Breton e da \u00c9luard, conteneva un'introduzione del direttore della galleria, il critico d'arte Raymond Congniat, ed aveva la copertina illustrata da Yves Tanguy. Le definizioni dei termini ricorrenti nel surrealismo erano citazioni tratte dalle pubblicazioni degli esponenti del movimento surrealista, e tutte le parole chiave, i concetti ed i motivi comuni al gruppo vi trovavano una propria collocazione.\nL'inaugurazione della mostra si tenne nella tarda serata, alle 22, e prevedeva l'abito da sera. Erano assenti alcuni tra gli organizzatori e gli artisti: n\u00e9 Magritte, n\u00e9 Mir\u00f3, n\u00e9 Tanguy e nemmeno Duchamp avevano potuto essere presenti. Per l'occasione vennero predisposti vari effetti speciali: da un cielo costellato di cani volanti alla presenza di un androide, discendente di Frankenstein. Su suggerimento di Dal\u00ed venne anche inscenato uno spettacolo, durante il quale l'attrice francese H\u00e9l\u00e8ne Vanel emerse incatenata e nuda da cuscini adagiati al pavimento; dopo essersi immersa in una pozzanghera, l'attrice riapparve vestita con un abito da sera lacero e diede prova di un attacco isterico molto realistico.\nL'allestimento.\nPer l'esposizione di Parigi del 1938 Breton volle modificare l'allestimento classico, e la mostra stessa divenne a propria volta una creazione artistica, in cui dipinti ed oggetti costituivano elementi in un'ambientazione completamente surrealista. La disposizione e l'allestimento della sala erano opera di Marcel Duchamp. All'esposizione avevano contribuito tutte le tecniche del surrealismo, tanto da creare un'opera collettiva che rappresentava il punto culminante di un'epoca. Il contributo di Duchamp fu mirato a tale scopo, e la sua collaborazione con Breton continu\u00f2 per esposizioni successive, come quella di New York del 1942 (\"The First Papers of Surrealism\").\nL'allestimento fu articolato in tre sezioni, con dipinti, oggetti, stanze dalle decorazioni insolite e manichini disposti in varie maniere. Con tale olistica presentazione delle opere d'arte il movimento surrealista scrisse la storia dell'esposizione. All'entrata Dal\u00ed aveva sistemato il suo \"Taxi piovoso\", nel cui interno due manichini sopportavano stoicamente un acquazzone. Seguiva un corridoio chiamato \"Via surrealista\", ai cui lati erano disposti manichini, talvolta mascherati, come quello di Masson, e rivestiti di accessori sconcertanti, opera di vari artisti.\nE se il manichino fu protagonista indiscusso della mostra, utilizzato in maniera diversa da Dal\u00ed, Masson, Max Ernst, Duchamp, Man Ray, Mir\u00f3, Arp, Paalen, Marcel Jean, Dom\u00ednguez, Tanguy, Seligmann, Matta, Maurice Henry e L\u00e9o Malet, altri oggetti avevano lo scopo di stupire, come \"L'ultramobile\" di Kurt Seligmann: un sedile sostenuto da tre gambe femminili.\nLa terza sezione era costituita da una stanza centrale allestita da Marcel Duchamp con l'illuminazione ideata da Man Ray: dipinti, collage, fotografie ed opere di grafica erano appesi alle pareti ed alle due porte girevoli ideate da Duchamp. Qui gli oggetti erano sistemati su vari tipi di piedistalli. L'utilizzo di elementi della natura e della civilt\u00e0 rendeva la stanza simile ad una caverna, ad un grembo materno. Il pavimento melmoso e lo stagno artificiale elaborati da Paalen erano sovrastati dai sacchi di carbone vuoti con cui Duchamp aveva ricoperto il soffitto.\nBreton stesso descrisse la mostra alcuni anni pi\u00f9 tardi: \u00abPer un lungo corridoio, dove l'accoglievano dei manichini preparati dai pittori surrealisti, il visitatore accedeva a una vasta sala il cui soffitto era ingombro di milleduecento sacchi di carbone ancora tutti coperti della loro polvere. Al centro della sala ardeva un braciere. Uno degli angoli della stanza era occupato da uno stagno (dico proprio uno stagno, non il suo simulacro) contornato da piante naturali, in cui si rifletteva un letto sfatto...\u00bb.\nGli artisti e le opere.\nAlla mostra vennero esposte 229 opere, fra dipinti, oggetti, sculture, collage, fotografie ed installazioni, di 60 artisti provenienti da 14 Paesi diversi.\nFra gli artisti partecipanti vi furono Hans Bellmer, Leonora Carrington, Joseph Cornell, \u00d3scar Dom\u00ednguez, Alberto Giacometti, Stanley William Hayter, Georges Hugnet, Humphrey Jennings, Jacqueline Lamba, L\u00e9o Malet, Andr\u00e9 Masson, Roberto Matta, Richard Oelze, Man Ray, Wolfgang Paalen, Roland Penrose, Kurt Seligmann, Jind\u0159ich \u0160tyrsk\u00fd, Toyen, Raoul Ubac, Remedios Varo e la pittrice danese Rita Kernn-Larsen con il proprio autoritratto. Paalen progett\u00f2 per la mostra il suo Nuage articul\u00e9.\nSalvador Dal\u00ed espose sei dipinti, fra i quali Il grande masturbatore del 1929; Meret Oppenheim present\u00f2 vari oggetti, fra cui Colazione in pelliccia del 1936. Marcel Duchamp partecip\u00f2 con cinque opere, fra cui un Ready-made; di Max Ernst vennero esposte 14 opere, soltanto due invece, ma di matrice surrealista, di Pablo Picasso. Ren\u00e9 Magritte propose nove dipinti, fra cui La chiave dei campi del 1936, e Giorgio de Chirico otto opere giovanili; Joan Mir\u00f3 present\u00f2 varie opere, fra cui il primo degli Interni olandesi del 1928, e di Yves Tanguy vennero esposti nove dipinti.\nIl \"Taxi piovoso\" di Dal\u00ed era costituito da una vecchia automobile ricoperta d'edera in cui un ingegnoso sistema di tubi riversava acqua su due manichini: un autista con occhiali scuri e dalla testa di squalo e, sul sedile posteriore, una donna in abito da sera con i capelli spettinati, sdraiata fra lattuga e cicoria ed attraversata da grosse lumache vive che lasciavano la propria scia vischiosa sul suo collo. Al suo fianco era posta una macchina per cucire. Gli abiti erano inzuppati d'acqua e la parrucca bionda si disperdeva in fili infeltriti.\nAlcuni oggetti, come \"L'ultramobile\" di Seligmann, la \"Forca-parafulmine\" di Paalen, \"Mai\" di Dom\u00ednguez, costituito da una mano sopra un disco, erano fatti per stupire, e s'accostavano ad oggetti ormai classici come la \"Semisfera rotante\" di Duchamp e la \"Colazione in pelliccia\" di Oppenheim.\nLa galleria intera era stata trasformata in un'opera d'arte: il corridoio delle \"Plus belles rues de Paris\", con i suoi sedici manichini, offriva una segnaletica con nomi di strade parigine esistenti oppure inventate, corredate da cartelli decorati con applicazioni di giornali e cartoline che suggerivano le attivit\u00e0 surrealiste.\nLa reazione dei contemporanei.\nLa mostra attrasse principalmente pubblico di estrazione borghese, parigino ma anche proveniente dall'estero.\nLa reazione dei visitatori, ormai in clima prebellico, non fu positiva: l'opinione pubblica, minata dalla propaganda, fu sensibile soprattutto allo sperpero, alla provocazione ed alla dissipazione. Eppure l'esposizione ebbe il merito di portare alla ribalta gli oggetti, che dominavano \u00abogni altra realizzazione plastica\u00bb.\nPrima dell'inaugurazione, il critico d'arte Raymond Cogniat aveva preannunciato alla stampa l'atmosfera di trepidante attesa che precedeva la mostra, in quanto il surrealismo era \u00abun'ossessione\u00bb. Marie-Louise Fermet, su \"La Lumi\u00e8re\", defin\u00ec tale attesa una sorta di \u00abinquietudine, di claustrofobia e di premonizione di una terribile calamit\u00e0\u00bb. Jean Fraysee, su \"Le Figaro litt\u00e9raire\", registr\u00f2 un'atmosfera pregna di malinconia e di umorismo nero, confermando in tal modo che gli artisti partecipanti avevano raggiunto il proprio scopo.\nNonostante ci\u00f2, la stampa dimostr\u00f2 di disapprovare la \u00abfollia forzata\u00bb dei surrealisti, in una mostra che avrebbe offerto soltanto una \u00abcollezione di scherzi macabri\u00bb. Molti giornalisti ammettevano di avere riso non per mascherare le proprie paure, bens\u00ec per l'impressione di trovarsi nel bel mezzo di un \u00abcarnevale\u00bb. Diversi articoli denunciavano il surrealismo quale \u00abarte innocua\u00bb, che sulla rivista \"Paris Midi\" venne definita prodotto di un \u00abgruppo di ragazzetti nostalgici ed immaturi\u00bb. Di fatto, tuttavia, tali critiche non fecero che sancire il successo degli artisti, che intendevano proprio suscitare simili reazioni indignate, e dimostrarono l'incomprensione dei contemporanei nei confronti del surrealismo.\nLa reazione delle generazioni successive.\nTestimonianze della mostra vennero fornite principalmente da fotografi, come Josef Breitenbach, Robert Valencay, Man Ray, Denise Bellon e Th\u00e9r\u00e8se Le Prat, che riproposero i manichini alla maniera dei surrealisti in intere sequenze. Man Ray, in particolare, document\u00f2 l'esposizione in un volume pubblicato in edizione limitata nel 1966.\nL'utilizzo dei manichini, gi\u00e0 sperimentato dai dadaisti ed in particolare da Raoul Hausmann, e ripreso fin dal 1930 dallo scultore e fotografo Hans Bellmer, che pure partecip\u00f2 all'esposizione del 1938, aveva un fascino particolare per i surrealisti. Attraverso i manichini si manteneva in vita il mito del Pigmalione di Ovidio, lo scultore che si innamor\u00f2 della statua che aveva scolpito, e gli oggetti appartenenti alla quotidianit\u00e0 si trasformavano in concetti d'arte.\nIl rifiuto delle gallerie moderniste dalle pareti bianche e la scelta della scenografia, oltre all'enfasi posta sulle opere e sugli oggetti, rese l'evento del 1938 un precursore delle esposizioni e delle installazioni degli anni sessanta: diverse furono le mostre che ripresero oltre vent'anni pi\u00f9 tardi la pratica surrealista di rendere gli spazi espositivi parte dell'esposizione stessa. Fra queste, ad esempio, la mostra \"Dylaby\" nel 1962 presso lo Stedelijk Museum di Amsterdam, quella di Joseph Beuys nel 1967 a M\u00f6nchengladbach, quella di Walter De Maria nel 1968 a Monaco di Baviera, o ancora quella di Jannis Kounellis nel 1969 a Roma. Tali manifestazioni aprirono a propria volta la strada per le esposizioni degli anni ottanta.\nDa marzo a maggio 1995 la galleria Ubu di New York rese omaggio all'esposizione di Parigi del 1938, con opere e fotografie della mostra originale. Un'altra retrospettiva, allestita come parziale riproduzione, ebbe luogo nel 2009-2010 presso il museo Wilhelm-Hack di Ludwigshafen am Rhein dal titolo \"Gegen jede Vernunft. Surrealismus Paris-Prag im Jahr 2009/10\" (\"Contro ogni ragione. Il surrealismo Parigi-Praga nel 2009-2010\"). La Fondation Beyeler a Riehen organizz\u00f2 la prima esposizione surrealista completa in Svizzera dal 2 ottobre 2011 al 29 gennaio 2012, dal titolo \"Dal\u00ed, Magritte, Mir\u00f3 - Surrealismus in Paris\". I visitatori venivano guidati attraverso la mostra, come nel 1938, lungo strade parigine dai nomi reali oppure immaginari.\nIn particolare, nella mostra tenutasi dal 1\u00ba febbraio al 29 maggio 2011 presso la \"Schirn Kunsthalle\" di Francoforte, dove erano esposte circa 150 opere surrealiste prodotte tra il 1925 ed il 1945, venne sottolineata l'interazione fra gli opposti cui rimandavano il subconscio e la dimensione onirica attraverso gli oggetti e le sculture surrealiste, sempre attuali anche a distanza di decenni.\nFirst Papers of Surrealism, New York 1942.\nLa mostra si tenne dal 14 ottobre al 7 novembre 1942 presso la Whitelaw Reid mansion in Madison Avenue a New York e venne organizzata da Andr\u00e9 Breton a favore dei prigionieri di guerra francesi, con la collaborazione di Marcel Duchamp.\nDuchamp cur\u00f2 l'allestimento ed il catalogo. Per la copertina del catalogo scelse la foto di un muro di pietra con cinque fori di proiettile, dopo avere sparato appositamente cinque proiettili contro la parete del fienile annesso alla casa di campagna di Seligmann. Il catalogo comprendeva una prefazione di Sidney Janis ed un saggio di Robert Allerton Parker.\nL'allestimento era costituito da una rete di corde intrecciate lungo tutto lo spazio espositivo, attorno alle quali giocavano dei bambini, che facevano parte della scenografia.\nAlla mostra parteciparono sia artisti europei, sia giovani americani gi\u00e0 formatisi a Parigi, e vennero esposte 105 opere. Fra gli autori esponevano Masson, Delvaux, Chagall, Tanguy, Magritte, Hirshfield, Picasso, De Chirico, Max Ernst, Arp, Mir\u00f3, Dal\u00ed, Kay Sage, Kurt Seligmann, Leonora Carrington, Esteban Frances, Matta, Lam, Joseph Cornell, David Hare, Robert Motherwell, Barbara Reis, Lawrence Vail, William Baziotes, Hedda Stern. Venne invitato a partecipare anche Jackson Pollock, il quale tuttavia declin\u00f2 l'invito: secondo David Hare, Pollock considerava i surrealisti degli anti-americani.\nLa mostra comprendeva anche manichini, idoli e maschere cerimoniali degli indiani d'America. Uno dei dipinti di Max Ernst, intitolato \"Surrealism &amp; Painting\", era stato creato appositamente per l'esposizione.\nMostra internazionale del surrealismo, Milano 1961.\nTenutasi presso la Galleria Schwarz di Milano nel maggio del 1961, la mostra comprendeva le seguenti opere:\nLe opere esposte erano contemporanee, in quanto la mostra non nasceva come retrospettiva, se pure alcuni fra gli autori, come Paalen e Toyen, erano gi\u00e0 noti prima della guerra; la scelta degli organizzatori era mirata ad includere soltanto creazioni di artisti che avevano \u00abfatto atto di adesione intellettuale e morale al surrealismo\u00bb.\nL'esposizione venne organizzata per contrastare le opinioni di chi intendeva relegare il surrealismo al passato e per diffondere la conoscenza del movimento in Italia, Paese in cui la disinformazione fino a quel periodo aveva notevolmente limitato il numero degli esponenti.\nLa mostra di Milano, come le precedenti esposizioni surrealiste, non mirava ad una \u00absuperficiale omogeneit\u00e0 formale\u00bb: dato l'accento posto dal surrealismo sull'importanza della percezione individuale, non assoggettata a canoni predefiniti, \u00abogni vero poeta surrealista \u00e8 stato una \"voce nuova\", ogni vero pittore surrealista \u00e8 stato uno \"sguardo nuovo\"\u00bb.\""}
{"id": "5467125", "revid": "365417", "url": "https://it.wikipedia.org/wiki?curid=5467125", "title": "Innocenti C", "text": "La Innocenti C \u00e8 un'autovettura con carrozzeria coup\u00e9 prodotta dalla casa automobilistica Innocenti dal 1966 al 1968.\nIl contesto.\nDopo la presentazione delle nuove Fiat 850 Coup\u00e9 e Spider che con le loro prestazioni avevano ottenuto entusiastici riscontri, la Innocenti tent\u00f2 di correre ai ripari aumentando la cilindrata delle sue piccole sportive e affiancando al modello 950 Spider una versione coup\u00e9, anche se il risultato non fu dei migliori. \nLa superiorit\u00e0 tecnica della \"850 Coup\u00e9\", unitamente alla linea moderna, alla possibilit\u00e0 di portare 4 persone e al prezzo decisamente inferiore, determinarono l'uscita di scena della Innocenti C solo dopo due anni di produzione e poche centinaia di esemplari costruiti.\nLa vettura.\nPresentata al Salone di Torino nel novembre 1966, la Innocenti C risultava chiaramente derivata dalla Innocenti 950 Spider, ma con notevoli varianti, anche strutturali. La Ghia aveva approntato un telaio modificato con passo e carreggiate aumentati, in modo da rendere l'abitacolo pi\u00f9 confortevole per le persone di alta statura. Nuovi il disegno della calandra e la sistemazione delle luci posteriori, poste in orizzontale.\nIl motore maggiorato, sempre di origine BMC, con i suoi 58 CV (SAE) consentiva discrete prestazioni, anche grazie al peso contenuto della vettura. Sotto il padiglione fisso, interni ben rifiniti, con sedili avvolgenti e strumentazione completa.\nUnica nota dolente il prezzo di vendita fissato in L. 1.190.000 franco concessionario, piuttosto caro rispetto ai modelli direttamente concorrenti di produzione italiana, come la gi\u00e0 citata Fiat 850 Coup\u00e9 o le varie \"special\" derivate dalla stessa meccanica, realizzate da Abarth, Moretti, Vignale e da molte altre carrozzerie, compresa la Ghia.\nPer sottolinearne l'italianit\u00e0 della vettura, la Innocenti C veniva consegnata nelle sole tre colorazioni verde, bianca e rossa per la carrozzeria, con interni in similpelle nera. La carrozzeria bianca poteva essere abbinabile a interni rossi."}
{"id": "5467127", "revid": "599013", "url": "https://it.wikipedia.org/wiki?curid=5467127", "title": "Gast\u00f3n Turus", "text": "Caratteristiche tecniche.\n\u00c8 un terzino destro che pu\u00f2 ricoprire tutti i ruoli in difesa."}
{"id": "5467128", "revid": "21880", "url": "https://it.wikipedia.org/wiki?curid=5467128", "title": "Cocos (botanica)", "text": ""}
{"id": "5467130", "revid": "767487", "url": "https://it.wikipedia.org/wiki?curid=5467130", "title": "The Better Way (film 1914 MacGregor)", "text": "The Better Way \u00e8 un cortometraggio muto del 1914 diretto da Norval MacGregor.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 16 marzo 1914."}
{"id": "5467131", "revid": "1573940", "url": "https://it.wikipedia.org/wiki?curid=5467131", "title": "Lobata", "text": "Lobata \u00e8 un ordine di ctenofori della classe Tentaculata, con tentacoli pi\u00f9 piccoli degli altri ctenofori ed una distintiva struttura a lobi appiattiti che fuoriescono dal corpo.\nDescrizione.\nI lobati possiedono due lobi muscolosi che si sviluppano oltre la bocca. Sottili tentacoli nascono ai lati della bocca e si estendono in scanalature lungo la parete interna dei lobi. Tra i lobi, molte specie hanno quattro proiezioni gelatinose bordate di ciglia che generano correnti d'acqua; queste trascinano minuscole prede costituite da zooplancton verso la bocca per essere divorate.\nTassonomia.\nAnalisi filogenetiche sulla presenza (o l'assenza) di geni, introni e allineamento di amminoacidi fatte su noci di mare suggeriscono che l'ordine dei lobati sia parallelo al resto dei rami degli animali.\nL'ordine Lobata \u00e8 suddiviso nelle seguenti famiglie:"}
{"id": "5467133", "revid": "122643772", "url": "https://it.wikipedia.org/wiki?curid=5467133", "title": "Fondazione di Taras", "text": "La fondazione di Taras si riferisce alla descrizione storica o mitologica della fondazione del nucleo originale dell'attuale citt\u00e0 di Taranto.\nRiferimenti storici.\nDa quanto riportato dalle fonti storiche, Taras (odierna Taranto) \u00e8 stata l'unica citt\u00e0 fondata da Sparta e ci\u00f2 avvenne nel 706 a.C. Eusebio di Cesarea riferisce che gli spartani navigarono verso il meridione d'Italia in cerca di nuove terre da conquistare per espandere i propri confini commerciali e territoriali. Gli spartani dunque guidati da Falanto sbarcarono nel porto naturale di Saturo gi\u00e0 occupato dagli Iapigi e ne fecero razz\u00eca. Dopo essersi insediati viaggiarono verso l'interno alla ricerca di una localizzazione militarmente pi\u00f9 difendibile e al contempo pi\u00f9 compatibile con le necessit\u00e0 del popolo. Giunsero dunque nella zona di terre situata tra i due seni del mar grande e mar piccolo e ivi edificarono la Polis TARAS secondo i criteri greco classici (Akropolis, agor\u00e0 e necropolis). Taras conobbe il periodo di massimo splendore sotto la guida di Archita, con\u00eco una propria moneta e si garant\u00ec un'egemonia indiscussa per l'intero periodo magno-greco.\nRiferimenti mitologici.\nCome di consueto accade nella storia Greca, anche l'evento di fondazione di Taras operata dagli spartani subisce mitizzazioni tipiche della cultura del tempo. In particolare si narra che Taras, moglie di Saturia in groppa ad un delfino un giorno discese dall'olimpo per fondare la citt\u00e0 per poi scomparire nelle acque del fiume Tara presente in quella terra prima di essere assunto fra gli eroi.\nL'alleanza Sparta e Taras.\nTaras nella sua storia ha ripetutamente collaborato e intrattenuto rapporti commerciali e militari con la madre Sparta. Numerosi storici riportano di eventi che vedono i guerrieri spartani, dediti alla guerra, al fianco della cavalleria Tarantina sia contro i lucani, che contro gli Iapigi che contro lo stesso impero romano. Si narra che addirittura un re di Sparta, Archidamo III diede la propria vita per difendere la citt\u00e0 di Taras e la sua morte viene ricordata come giusta ed eroica. Taras invece non tese mai la mano ad Atene al punto che neg\u00f2 nel 415 a.C. l'attracco al porto delle navi ateniesi durante la spedizione ateniese verso la Sicilia. Il simbolo della citt\u00e0 di Taras fu lo scorpione, voluto dal fondatore Falanto. Tuttavia, a seguito della sua morte, in senso di ringraziamento al guerriero che fond\u00f2 Taras, i cittadini decisero di coniare monete con la famosa effigie di Falanto che vittorioso cavalca il delfino. Lo stemma presente sullo statere \u00e8 oggi il simbolo della citt\u00e0."}
{"id": "5467134", "revid": "155634", "url": "https://it.wikipedia.org/wiki?curid=5467134", "title": "Open di Francia 2015 - Doppio femminile", "text": "Hsieh Su-wei e Peng Shuai sono le detentrici del titolo, ma la Peng ha scelto di non partecipare quest'anno. La Hsieh gioca insieme a Flavia Pennetta, ma \u00e8 stata sconfitta ai quarti da Andrea Hlav\u00e1\u010dkov\u00e1 e Lucie Hradeck\u00e1.\nBethanie Mattek-Sands e Lucie \u0160af\u00e1\u0159ov\u00e1 hanno sconfitto in finale Casey Dellacqua e Jaroslava \u0160vedova per 3\u20136, 6\u20134, 6\u20132."}
{"id": "5467135", "revid": "3732", "url": "https://it.wikipedia.org/wiki?curid=5467135", "title": "Giovanni del Virgilio", "text": "Biografia.\nDi Giovanni del Virgilio non si hanno molte informazioni biografiche. Nacque a Bologna da un tale Antonio, come si pu\u00f2 attestare da un documento del 16 novembre 1321, in un anno imprecisato prima del 1300. Nella citt\u00e0 natia (anche se il codice XIII. G. 33 della Biblioteca Nazionale di Napoli lo attesta padovano), Giovanni frequent\u00f2 il famoso \"Studium\". Relativamente giovane ma estremamente dotato nelle scienze umaniste, Giovanni entr\u00f2 in contatto, dal 1319 in avanti, con l'esule Dante Alighieri, in quel momento ospite a Ravenna alla corte di Guido Novello da Polenta. Amante e cultore della latinit\u00e0, il promettente bolognese entr\u00f2 in contemporanea anche in contatto coll'altro \"pre-umanista\" Albertino Mussato, il padovano che fu incoronato poeta laureato nel 1315. Il suo ingegno lo port\u00f2, nel 1321, ad insegnare poesia latina, incentrandosi sullo studio di Virgilio, Stazio, Ovidio e Lucano, novit\u00e0 assoluta del Medioevo; sempre nello stesso anno, partecip\u00f2 al cordoglio per la scomparsa dell'Alighieri scrivendone un epitaffio. Nel 1323 si allontan\u00f2 da Bologna, probabilmente per disaccordi con l'ateneo felsineo sul pagamento dello stipendio, per risiedere a Cesena, dalla quale ritorn\u00f2 nella citt\u00e0 natia nel 1326. Dal 1327, non si ebbe pi\u00f9 alcuna informazione relativa al suo conto. Ebbe un figlio, di nome Virgilio, che fu notaio.\nL'opera.\nLa produzione di Giovanni del Virgilio \u00e8 stata conservata nella lezione tramandata da Giovanni Boccaccio (Laurenziano XXIX, 8), forse mentre resideva a Forl\u00ec, citt\u00e0 ove si trovavano codici danteschi di propriet\u00e0 di Checco di Meletto Rossi.\nLe egloghe.\nLo scambio con Dante ed Albertino Mussato.\nGiovanni del Virgilio viene ricordato, principalmente, per il rapporto epistolare intercorso fra lui e Dante tra il 1319 e il 1321. I due, amici gi\u00e0 da tempo, iniziarono una tenzone poetica allorch\u00e9 il dotto bolognese, rimproverando Dante di voler conseguire l'alloro poetico con la sua \"Commedia\", opera scritta in volgare, gli invi\u00f2 un'egloga pastorale per esortarlo a dedicarsi al latino e conseguire l'alloro nello \"Studium\" di Bologna. Da quest'episodio, presero forma quelle quattro egloghe latine (due di Dante e due di Giovanni del Virgilio) prendenti come modello sulle \"Bucoliche\" \"\"virgiliane, e che andranno a costituire il corpo delle egloghe dantesche. Lo stile di queste egloghe sar\u00e0 il punto iniziale da cui Francesco Petrarca prima, e Giovanni Boccaccio poi, inizieranno a prender confidenza con tale genere poetico, prima di rifarsi direttamente a Virgilio. Del Virgilio si mantenne in contatto anche con Albertino Mussato, al quale invi\u00f2 un'egloga scritta da Cesena nel 1323.\nL'epitaffio di Dante.\nQuando Dante mor\u00ec, Guido Novello da Polenta band\u00ec un concorso per la stesura di un epitaffio degno della tomba del grande poeta. Tra questi vi fu il del Virgilio, il quale elogi\u00f2 Dante quale teologo (l'incipit dell'epitaffio \u00e8 proprio \"Theologus Dante\"), ne ripercorre l'eloquenza filosofica e l'eccellenza nello stile volgare, l'esilio da Firenze e l'ospitalit\u00e0 presso Guido Novello."}
{"id": "5467141", "revid": "767487", "url": "https://it.wikipedia.org/wiki?curid=5467141", "title": "Esteban Esp\u00edndola", "text": "Caratteristiche tecniche.\n\u00c8 un difensore centrale."}
{"id": "5467143", "revid": "1590006", "url": "https://it.wikipedia.org/wiki?curid=5467143", "title": "Rattan sintetico", "text": "Il rattan sintetico, conosciuto anche come polyrattan, \u00e8 un materiale prevalentemente utilizzato per mobili e arredamenti destinati a uso esterno. Esso \u00e8 stato progettato con il fine di sembrare simile al vimini naturale, ed \u00e8 realizzato generalmente in polietilene (PE).\nIl rattan sintetico si \u00e8 diffuso dopo l'anno 2000, in particolare nei paesi occidentali dove le maggiori aziende produttrici di arredamenti per esterno ne hanno fatto una vera e propria moda che ha sostituito in parte l'utilizzo dei materiali classici quali il vimini stesso e il legno, che a differenza del rattan sintetico richiedono una manutenzione periodica. \nIl termine rattan \u00e8 utilizzato per indicare il legno di diverse specie di palme ed \u00e8 utilizzato per manufatti intrecciati a mano. Allo stesso modo, il rattan sintetico viene intrecciato a mano e richiede periodi di lavorazione piuttosto lunghi e ingenti risorse umane. \u00c8 per quest'ultimo motivo che i maggiori produttori di manufatti in rattan sintetico sono ubicati in paesi asiatici come Cina, Vietnam, Indonesia, laddove il costo della manodopera ne consente la produzione a costi che sarebbero insostenibili nei paesi occidentali. \nIl rattan sintetico \u00e8 generalmente molto durevole, resistente ai raggi UV del sole e all'acqua. Solitamente il rattan sintetico \u00e8 utilizzato su telai di alluminio per creare mobili per esterno con un peso ridotto e un'alta resistenza agli agenti atmosferici."}
{"id": "5467144", "revid": "46291", "url": "https://it.wikipedia.org/wiki?curid=5467144", "title": "Minthostachys", "text": " Minthostachys \u00e8 un genere di piante appartenenti alla famiglia delle Lamiaceae. Le specie appartenenti a tale genere sono endemiche delle medie altitudini andine dell'America del Sud, dal Venezuela all'Argentina centrale.\nEtimologia.\nIl nome del genere deriva dai termini greci \"minthe\" (menta) e \"stachys\" (punta). Le specie di questo genere assomigliano a quelle del genere \"Mentha\" per l'aspetto dei fiori e la presenza di oli essenziali, anche se i due generi non sono tra loro correlati.\nLe piante di tali specie sono comunemente chiamate \"pol\u00e9o\" in Ecuador, \"mu\u00f1a\" in Per\u00f9 e \"peperina\" in Argentina.\nUsi.\nLe specie di \"Minthostachys\" sono note alla popolazione locale per il loro contenuto di oli essenziali, per lo pi\u00f9 pulegone e mentone, ma anche limonene, carvone, carvacrolo, timolo e sostanze simili. Sono usati in cucina come condimento, in medicina contro i problemi agli apparati respiratorio e digestivo e tradizionalmente nel Per\u00f9 meridionale per proteggere le patate raccolte e stivate dai parassiti. In Argentina e Per\u00f9 gli oli essenziali sono estratti su vasta scala per scopi commerciali e, almeno localmente, ci\u00f2 ha portato negli ultimi anni ad uno sfruttamento eccessivo delle risorse. Alcuni ricercatori argentini stanno studiando il modo per proteggere le specie di \"Minthostachys\" o di aumentarne la resa nella coltivazione per soddisfare la crescente domanda.\nTassonomia.\nDescritto inizialmente come sezione del genere \"Bystropogon\" da George Bentham nel 1832, \"Minthostachys\" fu elevato a genere da \u00c9douard Spach nel 1840.\nLe 17 specie censite del genere sono:"}
{"id": "5467147", "revid": "287204", "url": "https://it.wikipedia.org/wiki?curid=5467147", "title": "Classe Chester", "text": "La classe Chester, varata nel 1906, era costituita da incrociatori statunitensi, 3 in tutto, che dovevano assolvere al ruolo di esploratori per la squadra da battaglia statunitense. Le navi nel 1920 vennero ridesignate incrociatori leggeri fino alla loro radiazione. La \"Chester\" fu la prima unit\u00e0 di squadra della US Navy ad avere turbine a vapore di tipo Parsons; la \"Salem\" ricevette turbine Curtis mentre la \"Birmingham\" dei tradizionali motori a vapore reciprocativi.\nLa \"Birmingham\" fu la prima nave al mondo a lanciare un aeroplano di tipo Wright da una piattaforma in legno realizzata sul castello di prua per una ventina di metri, nel 1910."}
{"id": "5467158", "revid": "110157", "url": "https://it.wikipedia.org/wiki?curid=5467158", "title": "Kupa na B\u0103lgarija 2014-2015", "text": "La Coppa di Bulgaria 2014-2015 \u00e8 stata la 93\u00aa edizione del torneo. La competizione \u00e8 iniziata il 23 settembre 2014 e si \u00e8 conclusa il 30 maggio 2015 con la finale. Il \u010cerno More Varna ha vinto il titolo per la prima volta nella sua storia.\nSedicesimi di finale.\nAl primo turno partecipano tutte le squadre ammesse alla competizione: le 12 squadre della A PFG, le 16 squadre della B PFG, 4 squadre vincenti le competizioni regionali (Manastirishte 2000 per il \"Nord-Ovest\", Dunav Ruse per il \"Nord-Est\", Atletik Kuklen per il \"Sud-Est\", Pirin Goce Del\u010dev per il \"Sud-Ovest\")."}
{"id": "5467161", "revid": "287204", "url": "https://it.wikipedia.org/wiki?curid=5467161", "title": "Edouard Spach", "text": ""}
{"id": "5467177", "revid": "1005847", "url": "https://it.wikipedia.org/wiki?curid=5467177", "title": "Elezioni presidenziali in Lituania del 2002", "text": ""}
{"id": "5467179", "revid": "1124164", "url": "https://it.wikipedia.org/wiki?curid=5467179", "title": "Sentierone", "text": "Il Sentierone (in bergamasco \"Senter\u00f9\") \u00e8 uno dei pi\u00f9 famosi viali di Bergamo. Costituisce uno dei punti pi\u00f9 conosciuti della \"citt\u00e0 bassa\" e vi si affacciano diversi esercizi commerciali e rilevanti luoghi di interesse come il Teatro Gaetano Donizetti sul parallelo largo Gianandrea Gavazzeni, e la chiesa dei Santi Bartolomeo e Stefano.\nStoria.\nCostruito nel 1620, collegava la chiesa di San Bartolomeo al convento di Santa Lucia, presso il quale sorge palazzo Frizzoni, il municipio della citt\u00e0. Si trattava di un percorso di modeste dimensioni che attraversava il prato di Sant'Alessandro, un ampio spazio verde delimitato da borgo San Leonardo a sud-ovest e da borgo Sant'Antonio a nord-est e che \u00e8 stato per diversi secoli il luogo dove si teneva la Fiera di Sant'Alessandro. Fu sempre agli inizi del Seicento che il podest\u00e0 veneto Niccol\u00f2 Gussoni decise di modificare il viale, facendolo lastricare e disponendo la costruzione delle \"Colonne di Prato\" che ancora segnano il confine ideale tra il Sentierone e via XX Settembre. Nel Novecento \u00e8 stato interessato dall'ammodernamento del centro cittadino, durante il periodo fascista, a opera di Marcello Piacentini, con la costruzione del cosiddetto Quadriportico, che si affaccia sul viale stesso e all'interno del quale si trova piazza Dante Alighieri, divenendo cos\u00ec uno dei viali prediletti per attivit\u00e0 di shopping e passeggio.\nPresso il Sentierone si svolgono spesso alcuni significativi eventi che interessano la citt\u00e0, come la Fiera dei Librai, Mercatanti in Fiera, il giuramento degli allievi dell'Accademia della Guardia di Finanza, la cerimonia del 25 aprile e le bancarelle, che animano il viale durante il periodo natalizio e in occasione della tradizionale festa patronale di Sant'Alessandro."}
{"id": "5467183", "revid": "63756", "url": "https://it.wikipedia.org/wiki?curid=5467183", "title": "Ambrosiano O 39 sup.", "text": "Ambrosiano O 39 sup. \u00e8 un manoscritto del Exapla di Origene datata alla fine del IX secolo CE., scritto in forma di codice. Questo manoscritto \u00e8 un palinsesto. Il manoscritto \u00e8 indicato con il numero 1098 nella lista dei manoscritti dei Settanta come valutato da Alfred Rahlfs.\nDescrizione.\nIl codice \u00e8 scritto in cinque colonne per pagina, a differenza di altre parti del Hexapla non contenere una colonna scritta in ebraico. La prima colonna ha una traslitterazione sequenziale del testo ebraico in greco, nella seconda probabilmente la traduzione di Aquila, nel terzo la versione di Simaco, la quarta contiene un testo dei Settanta e la quinta colonna contiene la versione greca di Quinta.\nIl testo contiene il tetragramma nel seguito scritto in caratteri ebraici quadrati nelle cinque colonne nei seguenti luoghi: Libro dei Salmi: 18:30, 31, 41, 46; 28:6,7,8; 29:1 (x2), 2 (x2), 3 (x2); 30:1, 2, 4, 7, 8, 10, 10, 12; 31:1, 5, 6, 9, 21, 23 (x2), 24; 32:10, 11; 35:1, 22, 24, 27; 36:5; 46:7, 8, 11; 89:49, (colonne 1, 2 e 4), Sal 89:51, 52. Questo \u00e8 l'ultimo manoscritto conosciuto che contiene il testo dei Settanta con il nome di Dio.\nStoria.\n\u00c8 stata pubblicata una copia con trascrizione del testo nel 1958 da Giovanni Mercati, con il titolo: \"Psalterii Hexapli Reliquiae... Pars prima. Codex Rescriptus Bybliothecae Ambrosianae O 39 sup. Phototypice Expressus et Transcriptus\".\nPosizione attuale.\nAttualmente il manoscritto \u00e8 conservato nella Biblioteca Ambrosiana a Milano."}
{"id": "5467184", "revid": "767487", "url": "https://it.wikipedia.org/wiki?curid=5467184", "title": "Gabriel Alan\u00eds", "text": "Caratteristiche tecniche.\n\u00c8 un centrocampista centrale."}
{"id": "5467197", "revid": "486946", "url": "https://it.wikipedia.org/wiki?curid=5467197", "title": "Futbol'nyj Klub \u0160achtar (calcio a 5)", "text": ""}
{"id": "5467198", "revid": "666668", "url": "https://it.wikipedia.org/wiki?curid=5467198", "title": "MFK Dina Moskva", "text": ""}
{"id": "5467220", "revid": "767487", "url": "https://it.wikipedia.org/wiki?curid=5467220", "title": "The Speedway of Despair", "text": "The Speedway of Despair \u00e8 un cortometraggio muto del 1914 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 225 metri - usc\u00ec nelle sale cinematografiche statunitensi l'11 marzo 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"The Cathedral and Leaning Tower of Pisa\"."}
{"id": "5467222", "revid": "767487", "url": "https://it.wikipedia.org/wiki?curid=5467222", "title": "His Guiding Spirit", "text": "His Guiding Spirit \u00e8 un cortometraggio muto del 1914 diretto da E.A. Martin.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 20 gennaio 1914."}
{"id": "5467224", "revid": "125637219", "url": "https://it.wikipedia.org/wiki?curid=5467224", "title": "Buster and Sunshine", "text": "Buster and Sunshine \u00e8 un cortometraggio muto del 1914. Il nome del regista non viene riportato nei credit del film prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 2 gennaio 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia drammatica \"At Cross Purposes\"."}
{"id": "5467226", "revid": "767487", "url": "https://it.wikipedia.org/wiki?curid=5467226", "title": "At Cross Purposes", "text": "At Cross Purposes \u00e8 un cortometraggio muto del 1914 diretto da Norval MacGregor.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 180 metri - usc\u00ec nelle sale cinematografiche statunitensi il 2 gennaio 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"Buster and Sunshine\"."}
{"id": "5467233", "revid": "767487", "url": "https://it.wikipedia.org/wiki?curid=5467233", "title": "The Cathedral and Leaning Tower of Pisa", "text": "The Cathedral and Leaning Tower of Pisa \u00e8 un cortometraggio muto del 1914.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 75 metri - usc\u00ec nelle sale cinematografiche statunitensi l'11 marzo 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il drammatico \"The Speedway of Despair\"."}
{"id": "5467234", "revid": "767487", "url": "https://it.wikipedia.org/wiki?curid=5467234", "title": "Wiggs Takes the Rest Cure", "text": "Wiggs Takes the Rest Cure \u00e8 un cortometraggio muto del 1914 diretto da Francis J. Grandon.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 17 luglio 1914."}
{"id": "5467235", "revid": "121138127", "url": "https://it.wikipedia.org/wiki?curid=5467235", "title": "Fulvio Centoz", "text": "Biografia.\nNato ad Aosta il 4 febbraio 1975, si \u00e8 laureato in giurisprudenza presso l\u2019Universit\u00e0 degli studi di Pavia.\nDopo aver lavorato per alcuni studi legali di Aosta, nel 2008 diventa funzionario amministrativo presso l'Ufficio del Difensore civico della Valle d\u2019Aosta.\nRicopre dal 2010 al 2015 la carica di sindaco di Rh\u00eames-Notre-Dame.\nDal febbraio 2014 al novembre 2015 \u00e8 stato segretario regionale del Partito Democratico.\nSindaco di Aosta.\nIl 10 maggio 2015, vince al primo turno con 8935 voti pari al 54,18%, diviene sindaco della citt\u00e0 di Aosta guidando una coalizione di centro-sinistra composta da Partito Democratico, Union Vald\u00f4taine, Stella Alpina e la lista civica \"Creare VDA\".\nAlla fine del 2019 annuncia la volont\u00e0 di candidarsi per un secondo mandato senza per\u00f2 ricevere l'appoggio delle forze politiche componenti l'attuale maggioranza. Tuttavia, nel luglio del 2020, a seguito della decisione del Partito Democratico e dell'Union Vald\u00f4taine di proporre come candidato sindaco Gianni Nuti, Centoz decide di fare un passo indietro, facilitando la candidatura di Nuti."}
{"id": "5467236", "revid": "475295", "url": "https://it.wikipedia.org/wiki?curid=5467236", "title": "Appello (diritto)", "text": "Con appello, in diritto, si indica la richiesta di modifica di una sentenza. \nL'istituto, derivato dal diritto romano, prevede il ricorso ad un giudice superiore per impugnare la decisione di un giudice inferiore. A seconda degli ordinamenti e dei periodi storici, il giudice a cui ci si appella pu\u00f2 essere espressione del sovrano, del popolo (\"provocatio ad populum\"), oppure uno specifico tribunale istituito per tale funzione (la corte d'appello)."}
{"id": "5467237", "revid": "767487", "url": "https://it.wikipedia.org/wiki?curid=5467237", "title": "Pietro the Pianist", "text": "Pietro the Pianist \u00e8 un cortometraggio muto del 1914 diretto da E.A. Martin. Prodotto dalla Selig Polyscope Company su un soggetto di J. Edward Hungerford, il film aveva come interpreti William Stowell, Anna Dodge, Ethel Pierce, Barney Furey, Eleanor Blevins,\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi l'8 gennaio 1914."}
{"id": "5467239", "revid": "767487", "url": "https://it.wikipedia.org/wiki?curid=5467239", "title": "By Unseen Hand", "text": "By Unseen Hand \u00e8 un cortometraggio muto del 1914 diretto da William Duncan.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 7 gennaio 1914."}
{"id": "5467252", "revid": "580", "url": "https://it.wikipedia.org/wiki?curid=5467252", "title": "Beroida", "text": ""}
{"id": "5467253", "revid": "1573940", "url": "https://it.wikipedia.org/wiki?curid=5467253", "title": "Beroidae", "text": "Nuda (o Atentacolati) \u00e8 la classe degli Ctenophora che comprende un solo ordine, Beroida, monofamiliare nella famiglia Beroidae . Beroidae include due generi: \"Beroe\" e \"Neis\", i quali sono comunemente chiamati congiuntamente \"beroidi\".\nI beroidi si distinguono dagli altri ctenofori da una totale assenza di tentacoli, sia negli stadi giovanili che adulti. Hanno un celenteron molto ramificato ed un corpo appiattito, approssimativamente dalla forma oblunga, quasi conica, con una larga apertura che funge da bocca ed un'ampia cavit\u00e0 gastrovascolare. Molti canali meridionali si diramano dalla cavit\u00e0 interna e formano una fitta rete di diverticoli nella mesogloea.\nLe specie \"Beroe\" si trovano in tutti gli oceani ed i mari del pianeta, mentre il genere monospecifico \"Neis\" \u00e8 presente solo nei mari australiani.\nI beroidi si nutrono di piccoli animali marini e zooplancton. L'elemento primario della loro dieta sono altri ctenofori, molti dei quali di dimensioni maggiori. Cacciano attivamente, inseguendo la preda che viene totalmente consumata dopo la cattura. Alcune specie usano i macrocigli disposti attorno alla bocca come fossero denti, rompendo la preda in pezzi pi\u00f9 piccoli prima di inghiottirla.\nTassonomia.\nSiccome non vi sono fossili conosciuti per gli atentacolati, non \u00e8 possibile confrontare il gruppo con altri ctenofori moderni. Tradizionalmente, Nuda \u00e8 una classe separata dai Tentaculata, i quali hanno tutti almeno dei tentacoli rudimentali. Questa suddivisione non \u00e8 per\u00f2 soddisfacente alla luce degli studi morfologici e molecolari e la relazione con gli altri ctenofori non \u00e8 chiara. La complessit\u00e0 dei dati ottenuti da analisi sul rRNA suggerisce che la suddivisione tradizionale in due generi proposta da Hinde sia troppo semplicistica. Comunque, la monofilia della classe Nuda (e quindi dei beroidi) \u00e8 ampiamente accettata, a causa dell'assenza di tentacoli e la presenza di macrocigli come carattere secondario comune, o sinapomorfia.\nVi sono approssimativamente 25 specie, raggruppate in due generi dell'unica famiglia Beroidae. Sia la famiglia Beroidae che l'ordine Beroida sono stati creati dallo zoologo tedesco Johann Friedrich von Eschscholtz, rispettivamente nel 1825 e nel 1829."}
{"id": "5467257", "revid": "110157", "url": "https://it.wikipedia.org/wiki?curid=5467257", "title": "Western Australian Open 1970", "text": "Il Western Australian Open 1970 \u00e8 stato un torneo di tennis giocato sul erba. \u00c8 stata la 1\u00aa edizione del torneo, che fa parte dei Tornei di tennis maschili indipendenti nel 1970 e dei Tornei di tennis femminili indipendenti nel 1970. Si \u00e8 giocato a Perth in Australia, 29 dicembre 1969 al 4 gennaio 1970.\nCampioni.\nSingolare maschile.\n Fred Stolle ha battuto in finale Phil Dent 6-3 6-3 9-7\nDoppio maschile.\n\"informazione non disponibile\"\nSingolare femminile.\n Margaret Smith-Court ha battuto in finale Kerry Melville Reid 6-4 6-4\nDoppio femminile.\n Karen Krantzcke / Kery Melville hanno battuto in finale Margaret Court / Winnie Shaw 6-1 6-1"}
{"id": "5467261", "revid": "110157", "url": "https://it.wikipedia.org/wiki?curid=5467261", "title": "Western Australian Open 1971", "text": "Il Western Australian Open 1970 \u00e8 stato un torneo di tennis giocato sul erba. \u00c8 stata la 2\u00aa edizione del torneo, che fa parte dei Tornei di tennis maschili indipendenti nel 1971 e dei Tornei di tennis femminili indipendenti nel 1971. Si \u00e8 giocato a Perth in Australia, 29 dicembre 1970 al 4 gennaio 1971.\nCampioni.\nSingolare maschile.\n Aleksandre Met'reveli ha battuto in finale John Alexander 7-5 6-2 6-2\nDoppio maschile.\n Syd Ball / Bob Giltinan hanno battuto in finale Aleksandre Met'reveli / John Barlett 10-8 6-3 6-3&lt;\nSingolare femminile.\n Margaret Smith-Court ha battuto in finale Virginia Wade 6-1 6-2\nDoppio femminile.\n Margaret Smith-Court / Evonne Goolagong Cawley hanno battuto in finale Winnie Shaw / Virginia Wade 6-4 7-5"}
{"id": "5467272", "revid": "110157", "url": "https://it.wikipedia.org/wiki?curid=5467272", "title": "Western Australian Open dicembre 1972", "text": "Il Western Australian Open del dicembre 1972 \u00e8 stato un torneo di tennis giocato sull'erba. \u00c8 stata la 5\u00aa edizione del torneo, che fa parte dei Tornei di tennis femminili indipendenti nel 1972 e dei Tornei di tennis femminili indipendenti nel 1972. Si \u00e8 giocato a Perth in Australia, dal 4 al 10 dicembre 1972.\nCampioni.\nSingolare maschile.\n Patrick Proisy ha battuto in finale Wanaro N'Godrella 7-6 6-4 6-3\nDoppio maschile.\n Ross Case / Geoff Masters hanno battuto in finale John Cooper / Saeed Meer 7-6 6-3\nSingolare femminile.\n Margaret Smith-Court ha battuto in finale Evonne Goolagong Cawley 6-3 6-2\nDoppio femminile.\n Margaret Smith-Court / Kazuko Sawamatsu hanno battuto in finale Lesley Hunt / Evonne Goolagong 6-2 6-3"}
{"id": "5467282", "revid": "124123", "url": "https://it.wikipedia.org/wiki?curid=5467282", "title": "Morti nel 272", "text": ""}
{"id": "5467283", "revid": "767487", "url": "https://it.wikipedia.org/wiki?curid=5467283", "title": "Queensland cricket team", "text": "Il Queensland cricket team \u00e8 una delle 6 squadre di cricket che si contendono annualmente il prestigioso torneo di First Class cricket Sheffield Shield. In tale competizione \u00e8 presente fin dalla edizione 1926\u201327 e si \u00e8 imposta in 7 occasioni. Ha avuto maggiore fortuna nel campionato nazionale di Limited Overs in cui pu\u00f2 vantare 10 successi."}
{"id": "5467288", "revid": "72998671", "url": "https://it.wikipedia.org/wiki?curid=5467288", "title": "Modello a quark", "text": ""}
{"id": "5467290", "revid": "709565", "url": "https://it.wikipedia.org/wiki?curid=5467290", "title": "Mount&amp;Blade", "text": ""}
{"id": "5467292", "revid": "110157", "url": "https://it.wikipedia.org/wiki?curid=5467292", "title": "Western Australian Open 1973", "text": "Il Western Australian Open 1973 \u00e8 stato un torneo di tennis giocato sull'erba. \u00c8 stata la 6\u00aa edizione del torneo, che fa parte dei Tornei di tennis femminili indipendenti nel 1973 e dei Tornei di tennis femminili indipendenti nel 1973. Si \u00e8 giocato a Perth in Australia, dall'8 al 17 dicembre 1973.\nCampioni.\nSingolare maschile.\n Colin Dibley ha battuto in finale Bob Giltinan 6-1 7-6 4-6 6-3\nDoppio maschile.\n\"Informazione non disponibile\"\nSingolare femminile.\n Evonne Goolagong Cawley ha battuto in finale Kerry Harris 7-5 6-1\nDoppio femminile.\n Evonne Goolagong Cawley / Peggy Michel hanno battuto in finale Margaret Smith Court / Janet Young per walkover"}
{"id": "5467293", "revid": "1573940", "url": "https://it.wikipedia.org/wiki?curid=5467293", "title": "Zimbabwe Cricket", "text": "Zimbabwe Cricket (precedentemente noto come Zimbabwe Cricket Union) \u00e8 la federazione nazionale del gioco del cricket dello Zimbabwe.\nStoria.\nIl cricket \u00e8 stato introdotto in Rhodesia nel diciannovesimo secolo, e a differenza di molte altre nazioni il paese ha visto ben presto la creazione di un organismo unico per regolamentarlo, infatti la \"Rhodesian Cricket Union\" fu costituita nel 1898. La Rhodesia istitu\u00ec la Logan Cup nel 1903-04 per i propri club ma partecip\u00f2 anche alla Sunfoil Series sudafricana (il campionato provinciale) nel 1904/05 e di nuovo tra il 1929/30 e il 1979/80. Nel maggio 1980 il governo post-coloniale del paese, riconquistata l'indipendenza e cambiato il nome del paese inizi\u00f2 ad organizzare un proprio calendario separandosi definitivamente dal Sudafrica. e diventando \"Associate Member\" dell'International Cricket Conference\nIl 6 luglio 1992 la \"Zimbabwe Cricket Union\" \u00e8 diventata un full member dell'ICC. Contestualmente la federazione \u00e8 stata rifondata ex-novo.\nA met\u00e0 degli anni duemila, come tutto il resto del paese (afflitto da una delle pi\u00f9 gravi crisi economiche e politiche di tutti i tempi) il cricket nazionale ha attraversato una crisi senza precedenti. Il regime di Robert Mugabe, ampiamente condannato dalla Nazioni Unite per violazione dei diritti umani ha esteso il suo controllo sulla federazione fino a prenderne il pieno controllo. In seguito alla crisi economica e sociale del paese i due giocatori Andy Flower ed Henry Olonga (tra i migliori del paese) hanno rinunciato alle partite internazionali come protesta contro il regime di Mugabe e in seguito si sono trasferiti a giocare all'estero per paura di ripercussioni. Molti altri giocatori, che inizialmente non si schierarono, cambiarono presto idea e seguirono l'esempio di Flower e Olonga quando il capitano Heath Streak fu allontanato dalla nazionale per motivi politici, a conferma di quanto ormai la federazione fosse una emanazione delle scelte governative.\nCon la nazionale privata dei suoi migliori elementi la federazione ha iniziato a schierare giocatori convocati non per merito sportivo ma unicamente per la vicinanza personale al governo o ai vertici federali. Inoltre i giocatori di pelle bianca hanno lamentato molteplici discriminazioni nel trovare ingaggi ad alti livelli nel paese (la politica interna di Mugabe \u00e8 sempre stata fiera sostenitrice di una politica razzista a danno delle minoranze etniche, tra cui i bianchi), venendo costretti all'esodo e in alcune occasioni ad acquisire la cittadinanza delle nazioni ospitanti per poter giocare a livello internazionale.\nA livello internazionale i risultati di questa serie di eventi sono state prestazioni catastrofiche della squadra nazionale, che ha subito sconfitte umilianti in molteplici occasioni. L'apice si \u00e8 toccato nel tour della nazionale della Nuova Zelanda, in cui gli oceanici hanno vinto entrambi i test match disputati con una facilit\u00e0 disarmante (il primo termin\u00f2 addirittura dopo solo due dei cinque giorni previsti per l'incontro). Il risultato di queste performance \u00e8 stata la sospensione della nazionale dal test cricket dal 2005.\nIn seguito ad alcune riforme organizzative la nazionale \u00e8 stata riammessa al test cricket nel 2011 ed \u00e8 attualmente in fase di ripresa.\nCompetizioni.\nOltre ad organizzare il calendario della selezione nazionale \"Zimbabwe Cricket\" organizza le seguenti competizioni:"}
{"id": "5467304", "revid": "1266208", "url": "https://it.wikipedia.org/wiki?curid=5467304", "title": "Canottieri Lecco Sezione Calcio 1929-1930", "text": "Questa voce raccoglie le informazioni riguardanti il Canottieri Lecco Sezione Calcio nelle competizioni ufficiali della stagione 1929-1930."}
{"id": "5467309", "revid": "31886", "url": "https://it.wikipedia.org/wiki?curid=5467309", "title": "Niccol\u00f2 Introna", "text": "Biografia.\nI primi passi nel mondo bancario.\nOriginario di una famiglia benestante, con ascendenze nobiliari ormai estinte, di fede valdese fin dall'adolescenza, si diploma ragioniere nel 1886 e nello stesso anno viene assunto dalla Banca Nazionale nel Regno d'Italia come impiegato all'ufficio esteri, compito che gli consente di dedicarsi allo studio di inglese, francese e tedesco. Nel 1902 passa alle dipendenze della Banca d'Italia, nata dalla fusione della Nazionale con la Banca Nazionale Toscana, la Banca Toscana di Credito per le Industrie e il Commercio d'Italia e dalla liquidazione della Banca Romana, fallita quale conseguenza del ben noto scandalo. Il suo primo incarico di rilievo \u00e8 la nomina a direttore della filiale di Lecce, della quale diventa nel 1905 ispettore. L'anno successivo la direzione generale dell'istituto lo invia in missione in Eritrea, nelle more di un piano di apertura di filiali estere del gruppo, con il compito di valutare l'economia nazionale della colonia italiana e l'opportunit\u00e0 di istituirci una sede. Nel 1907 prende in mano e porta a conclusione la lunga e difficile pratica per la liquidazione degli scoperti delle banche assorbite, che al 31 dicembre dello stesso anno riduce a 40 milioni dei 449 del 1894. Nel 1908 viene mandato a Messina per gestire le implicazioni economiche conseguenti al disastroso terremoto dello stesso anno.\nLa collaborazione con Bonaldo Stringher.\nLa decisione di inviare Introna in Eritrea \u00e8 stata presa personalmente da Bonaldo Stringher, direttore generale dell'istituto dal 1900 e futuro governatore, che deve averne evidentemente una grande stima se nel 1911 lo chiama a Roma alle sue dirette dipendenze. Stringher si trova al momento pressato da pi\u00f9 fronti per la costituzione di un consorzio tra le grandi industrie siderurgiche nazionali, un'alleanza che sia in grado di far fronte alla congiuntura negativa che il settore sta affrontando, conseguenza della crisi bancaria internazionale del 1907. La richiesta di sostenere il consorzio risale allo stesso anno e viene da Giovanni Giolitti, all'epoca capo del suo quarto governo, cui si sono direttamente rivolti Attilio Odero, Giuseppe Orlando, Giuseppe Fasce e Vittorio Rolandi Ricci. L'operazione, di per s\u00e9 gi\u00e0 difficile, \u00e8 stata pi\u00f9 volte rinviata per il dualismo apparentemente insanabile tra le acciaierie di Piombino e di Terni e varie iniziative unilaterali (ad esempio un tentativo di accordo da parte di Rolandi Ricci con la Comit).\nL'idea di Stringher, appoggiato in questo dal ministero delle finanze, \u00e8 quella di raggiungere due accordi distinti, uno industriale e l'altro finanziario. Introna, che al momento \u00e8 Ispettore di I^ classe, viene chiamato a curare quest'ultimo aspetto in commissione con i capi del servizio sconti, dell'ufficio legale, dell'ispettorato generale e dell'ufficio tasse. Il suo compito specifico, nel quale si \u00e8 distinto nei primi incarichi ricevuti, \u00e8 di riferire in merito alla contabilit\u00e0 e ai dati dell'accordo finanziario che va poco alla volta formandosi. Dalla corrispondenza intercorsa all'epoca appare comunque evidente che la sua presenza \u00e8 dovuta anzitutto alla generale fiducia che gode da tutte le parti in causa, dal suo essere super partes nella questione e un abile analista dei dati contabili delle singole imprese, che sono pi\u00f9 volte oggetto di esame e conseguente relazione.\nDall'ispettorato alla vigilanza.\nIl consorzio siderurgico tra le imprese Elba, Savona, Ferriere Italiane, la Ligure metallurgica, l'Ilva e la Piombino viene costituito il 4 agosto 1911. Introna viene compensato per la sua consulenza con una gratifica straordinaria e la promozione a capo del servizio Ispettorato (del quale Stringher lo definisce tale fin dall'inizio della sua collaborazione), ratificata con la nomina a Capo Servizio di III^ classe. Rimane ovviamente a Roma nel ruolo di principale collaboratore di direttore generale, che da tempo viene considerato \"\"il depositario esclusivo e intransigente e quasi la personificazione di ogni potere decisionale\" della banca d'Italia. L'anno seguente entra nel consiglio di amministrazione dell'Istituto Nazionale di credito per la cooperazione, un organismo voluto da Nitti per le esigenze finanziarie delle numerose societ\u00e0 cooperative esistenti all'epoca, nel quale effettua la vigilanza sui movimenti creditizi. Da quest'ultimo organismo, cui da un contributo fondamentale, esce nel 1927 dopo due anni di contrasti con Arturo Osio, ex presidente della Federazione degli esercenti di Milano, chiamato a dirigerlo nel 1925. Osio porta avanti un'opera di risanamento che trasforma a poco a poco la struttura in una banca di credito ordinario, un tipo di istituto all'epoca sconosciuto in Italia, che col regio decreto 19 maggio 1927 n. 843 prende il nome di Banca Nazionale del Lavoro.\nCome capo dell'Ispettorato Introna si occupa comunque di tutti i pi\u00f9 importanti problemi dell'economia nazionale (risanamento della circolazione, emissione di banconote, crisi finanziarie, inflazione, controllo sulle banche, questioni coloniali, ecc.), esercitando di fatto quel ruolo di vigilanza che non si era pensato di affidare alla Banca d'Italia all'indomani dello scandalo della Banca Romana e della riforma degli istituti di emissione. Il ruolo diventa incarico effettivo quando, tra il 1926 e il 1928, Mussolini promuove una riforma mirata a infondere un rinnovato entusiasmo dei cittadini nel piccolo risparmio, minato da anni di scandali ed incertezza. Attraverso una serie di decreti sono gettate le basi della banca centrale con l'esclusiva dell'emissione di banconote l'istituzione della figura del governatore, del direttorio (organo collegiale formato da governatore, direttore generale e vicedirettori generali) e del fondamentale ufficio per la vigilanza sul credito.\nIl caso Marinelli.\nQuale capo del neocostituito ufficio vigilanza Introna \u00e8 chiamato a far parte del direttorio quale vicedirettore assieme a Stringher (primo governatore), e a Vincenzo Azzolini (direttore generale). Quest'ultimo \u00e8 stato personalmente voluto da Mussolini. Nelle more di un'operazione che mira a rivalutare e stabilizzare la lira (l'operazione Quota 90), impone un suo uomo di fiducia a due personalit\u00e0 di cultura giolittiana che non hanno mai simpatizzato con il regime, invise a numerosi settori del PNF ma sostenute da personalit\u00e0 di primo piano come il governatore della Banca d'Inghilterra e il direttore della Federal Reserve, il cui favore \u00e8 ovviamente fondamentale. Oggetto del contendere non \u00e8 ovviamente la fede politica delle persone (sono anzi molti i non fascisti che occupano posizioni di prestigio perch\u00e9 insostituibili), ma le prime ispezioni ordinate da Introna, che nel 1928 colpiscono l'impero finanziario di Alvaro Marinelli, uno spregiudicato affarista da sempre in bilico tra il lecito e l'illecito.\nAmico personale di Giuseppe Bottai, che ne ha favorito l'ascesa, Marinelli \u00e8 un ex impiegato delle ferrovie che ha costruito le sue prime fortune con una fiorente rappresentanza di salumi, oli e formaggi attiva durante e dopo la prima guerra mondiale. Finanziando giornali ed attivit\u00e0 politiche dei gerarchi pi\u00f9 vicini al Duce si \u00e8 assicurato una rete di protezioni politiche che gli consentono di fare il grande salto da commerciante a banchiere. L'ispezione riguarda i Magazzini Generali e Silos di Civitavecchia, la societ\u00e0 cui fanno capo le banche di cui ha conquistato la maggioranza (Banco Mercantile, Monte di Piet\u00e0 di Roma, Banca del Sud, Banca Emiliano-Romagnola, Banca Agricola Toscana, Banca Depositi e Risparmi di Arezzo, Banca Mobiliare per dirne alcune), il cui statuto ondeggia in modo ambiguo tra l'attivit\u00e0 commerciale e quella creditizia. La verifica accerta l'emissione a vuoto di note di pegno per un giro complessivo di circa 32 milioni di lire, oltre il 70% del valore presunto della merce in deposito, una somma che si ipotizza sia stata destinata alla sovvenzioni di congiunti, prestanome e politici. \u00c8 quanto basta per ottenere dal ministero delle finanze la revoca del decreto di autorizzazione, revoca che Marinelli riesce a far sospendere grazie ad un complicato giro di intrallazzi, favoritismi ed entrature politiche.\nOltre a Bottai, che al momento \u00e8 sottosegretario per le corporazioni, i politici che intervengono a suo favore sono alcuni parlamentari che siedono nei consigli di amministrazione di questa o quella controllata come Amanto Di Fausto e Attilio Fontana. La mancata reazione di Introna alla revoca sembra in questa situazione quella trappola, in cui Marinelli effettivamente cade. Descritto come un uomo arrogante e borioso, oltremodo impulsivo nelle speculazioni spericolate, non deve aver fatto tesoro di questa esperienza se all'indomani della revoca va all'assalto della Banca Popolare di Campobasso (verso la quale \u00e8 debitore per circa 10 milioni di lire), e di li a pochi mesi entra nel consiglio di amministrazione della Banca di Firenze, la capofila delle banche cattoliche toscane, dalla quale ottiene con un voto in conflitto d'interessi un prestito di quattro milioni. L'iniziativa di Introna e Stringher \u00e8 per\u00f2 ostacolata da un'inchiesta fiscale della guardia di finanza probabilmente voluta dal ministro delle finanze Volpi, noto promotore degli interessi capitalistici italiani presso il regime, che ha per\u00f2 solo l'effetto di rallentare quella bancaria.\nAi margini del potere.\nIl rapido crollo di Marinelli, pur coperto da una rete di prestanome e forti protezioni politiche anche all'interno della Banca d'Italia (ma Azzolini non pu\u00f2 far nulla finch\u00e9 il governatore \u00e8 Stringher), \u00e8 un successo personale di Introna nel suo delicato ruolo di capo della sorveglianza sul credito, ma \u00e8 anche la causa del suo rimanere immobile in tale posizione e in subordine rispetto agli equilibri politici degli anni '30. Tale atteggiamento \u00e8 peraltro formalmente giustificato dal suo essere di religione protestante, ci\u00f2 che gli preclude l'elezione a deputato e quella nomina a senatore che in molti casi sono utili per allontanare personaggi scomodi. Per nulla intaccato dalla campagna di stampa orchestrata da Marinelli sulle colonne del quotidiano l'Impero (dove lo accusa di \"partigianeria antifascista, sadismo ispettivo e fanatismo religioso-settario\"\"), viene ulteriormente messo ai margini dopo la scomparsa di Stringher (24 dicembre 1930), e la promozione di Azzolini a governatore con effetto dal 2 gennaio successivo.\nSe non viene allontanato del tutto \u00e8 solo per la volont\u00e0 di Mussolini di non perdere tecnici di riconosciuto valore, ma l'assenza del capo servizio della vigilanza sul credito nel salvataggio delle banche miste (crollate a seguito della crisi economica mondiale del 1929), nell'elaborazione della legge bancaria del 1936 e nella nazionalizzazione della Commerciale, del Credito Italiano e del Banco di Roma \u00e8 sintomatica di quanto la sua presenza e il suo ruolo siano graditi nell'\u00e9lite ormai del tutto legata al fascismo che guida il settore. Fin dal 1930, pur continuando a ricoprire la carica di capo della vigilanza, Introna viene \"distratto\" con incarichi legati alle procedure di liquidazione, da quelle dei beni delle banche fallite o assorbite alla sezione smobilizzi dell'IRI. Quest'ultima nomina \u00e8 comunque un pro forma, \u00e8 risaputo che la gestione di Alberto Beneduce \u00e8 autoritaria e non soggetta a discussioni.\nL'oro di Roma.\nIl tentativo di salvataggio e la sottrazione.\nRimasto in sottordine fino al 1943, dopo la caduta del fascismo e l'occupazione tedesca di Roma Introna si trova a gestire la formale richiesta dei nazisti, al momento alleati, di consegnare la riserva aurea italiana, rimasta nella capitale nonostante gi\u00e0 Mussolini avesse dato disposizioni di trasferirla in locali appositamente predisposti in provincia dell'Aquila assieme alla zecca e all'officina carte-valori. Il caveau della Banca d'Italia custodisce all'epoca 119 tonnellate di oro tra lingotti e monete. Mentre Herbert Kappler, Hermann G\u00f6ring, Walter Funk e Rudolf Rahn si contendono il controllo interessato dell'operazione, rinviandone l'esecutivit\u00e0, Introna propone ad Azzolini un'idea del cassiere centrale dell'istituto, Fabio Urbini, ovvero celare ai tedeschi 52 delle 119 tonnellate della riserva murandole nell'intercapedine di sicurezza del caveau, dissimulando le mancanza con una spedizione retrodatata al 19 dicembre 1942 alla filiale di Potenza (citt\u00e0 al momento prossima a cadere sotto il controllo degli alleati). Ottenuto il consenso del governatore l'operazione viene effettuata nella notte tra il 19 e il 20 dicembre. Spostato il metallo prezioso la porta tra caveau e intercapedine viene murata e cemento e intonaco asciugati nel giro di tre ore con ventilatori e lampade elettriche.\nLa richiesta formale di consegnare l'oro arriva la mattina del 20 dicembre. Azzolini prende tempo e risponde che a norma di statuto deve riunire il direttorio, ma secondo quanto affermer\u00e0 poi al processo nella stessa mattina viene a sapere informalmente da Giovanni Acanfora che i tedeschi si sono impossessati dell'archivio dello Stato Maggiore e che quindi conoscono lo stato esatto della riserva custodita dalla banca centrale. A maggioranza dei partecipanti (il direttorio \u00e8 stato allargato ad altri funzionari), e col solo voto contrario di Introna, si decide quindi di riportare l'oro celato nel caveau, che viene prelevato e spedito via treno alla sede di Milano con due trasporti da 28 e 94 tonnellate, avvenuti il 22 e il 28 settembre. Su ordine di G\u00f6ring, e col beneplacito del ministro repubblichino Domenico Pellegrini Giampietro, il 16 dicembre l\u2019oro viene portato a Fortezza, una localit\u00e0 della Valle dell'Isarco che ricade nel protettorato tedesco di Trento, Bolzano e Belluno guidato dal Gauleiter Franz Hofer.\nA seguito delle pressioni di Goring e Von Ribbentrop, che vogliono portare tutto in Germania come bottino di guerra, la Repubblica Sociale Italiana concorda con l'ambasciata tedesca di conferire alla Germania l'equivalente di 50 milioni di marchi in oro quale contributo per le spese di guerra sul territorio italiano. Con l'assenso del ministro Giampietro a Berlino, nelle casseforti della Deutsche Reichsbank, sono alla fine trasportate 63 tonnellate di oro fino, per un valore di oltre 250 milioni di marchi, mentre altre otto tonnellate vengono portate al ministero degli esteri tedesco a disposizione della personale avidit\u00e0 del ministro Von Ribbentrop.\nIl parziale recupero e il processo ad Azzolini.\nA Roma, intanto, Niccol\u00f2 Introna \u00e8 stato nominato commissario straordinario della Banca d'Italia per le terre liberate. Il 4 giugno 1944 le forze alleate sono infatti entrate nella capitale, ponendo fine all'occupazione tedesca, e con l'arresto di Azzolini, tornato fin da aprile ed accusato di collaborazionismo, il capo dell'ufficio vigilanza \u00e8 la pi\u00f9 alta autorit\u00e0 dell'istituto presente in citt\u00e0, ed \u00e8 a lui che spetta il compito di prendere in consegna le 23 tonnellate di oro rimaste a Fortezza, ritrovato dagli alleati il 17 maggio 1945 e riportato nella sede di via Nazionale ai primi dell'anno successivo. Introna decide anche di costituire l'istituto parte civile nel processo contro Azzolini, istruito dal pubblico ministero Mario Berlinguer in base all'art. 5 del decreto luogotenziale 27 luglio 1944, n. 159, per aver \"\"posteriormente all'8 sett. 1943 in Roma collaborato con il tedesco invasore, facendo al medesimo la consegna della riserva aurea della Banca d'Italia\". Il processo \u00e8 celebrato in ottobre e si conclude con una condanna a trent'anni contro la richiesta di pena di morte del PM, dovuta pi\u00f9 al clima infuocato del periodo che a un'effettiva valutazione del suo comportamento. Azzolini \u00e8 inoltre condannato a rifondere i danni subiti dalla Banca d'Italia (da liquidarsi in separata sede), e al pagamento delle spese processuali ma ci pensa la Cassazione a fare giustizia. Il 14 febbraio 1948, nonostante Introna abbia fatto pressioni contrarie, la condanna viene annullata senza rinvio perch\u00e9 \"non aveva alcun mezzo per opporsi alle richieste dei nazisti, avendo il re ed il capo del governo abbandonato Roma ed essendo latente il comando militare\"\".\nNella sentenza di assoluzione vengono prese in considerazione circostanze stralciate dal processo, in particolare l'aver salvato 23 tonnellate della riserva onorando i debiti a suo tempo contratti con la Schweizerische Nationalbank e la Banca dei Regolamenti Internazionali.\nGli ultimi anni.\nLa decisione di Introna di partecipare al processo come parte civile e la sua dura testimonianza contro l'ex governatore sono stati visti a posteriori come una sorta di vendetta per i lunghi anni passati in sottordine dopo la morte di Stringher, atteggiamento che altri ritengono inadatti al suo carattere. \u00c8 invece pi\u00f9 logico cercare le ragioni di questa decisione, e di una successiva polemica per l'assoluzione di Azzolini, nell'indirizzo statalista che sta maturando sulla gestione del credito. Introna \u00e8 infatti un liberista di cultura giolittiana, un convinto sostenitore dell'indipendenza del settore bancario dal mondo politico, e ne da prova proprio nei cinque mesi trascorsi al vertice della Banca d'Italia, durante i quali smantella il Comitato dei ministri e l'Ispettorato per il credito e il risparmio. La fredda accoglienza che queste due decisioni trovano nel governo (che non reagisce solo per i pi\u00f9 gravi problemi dell'immediato dopoguerra), fanno pensare che abbia cercato popolarit\u00e0 e consensi sfruttando in modo un po' cinico le accuse contro Azzolini, peraltro perseguito da un PM comunista, in modo da trovare appoggi per il suo programma di graduale smantellamento dell'ordinamento bancario del 1936, invece durato fino al 1993, e forse farsi nominare governatore.\nIl 5 gennaio 1945 la carica viene invece attribuita a Luigi Einaudi, appositamente tornato dall'estero su richiesta del governo Bonomi, mentre Introna viene nominato direttore generale. Quest'ultimo incarico dura tuttavia pochi mesi. Del tutto isolato per le sue idee incompatibili con la politica delle partecipazioni statali e la posizione predominante dell'IRI nelle pi\u00f9 grandi e importanti banche italiane il 19 aprile rassegna le dimissioni e lascia il posto a Donato Menichella, ex numero due di Beneduce all'IRI e a sua volta governatore dal 1948 al 1960. Rimane comunque alla Banca d'Italia fino al 1951, occupandosi di questioni organizzative e di bilanci, col titolo di direttore generale onorario."}
{"id": "5467310", "revid": "761672", "url": "https://it.wikipedia.org/wiki?curid=5467310", "title": "Guerre austro-turca", "text": ""}
{"id": "5467311", "revid": "761672", "url": "https://it.wikipedia.org/wiki?curid=5467311", "title": "Armi pneumatiche", "text": ""}
{"id": "5467312", "revid": "761672", "url": "https://it.wikipedia.org/wiki?curid=5467312", "title": "Arma pneumatica", "text": ""}
{"id": "5467314", "revid": "761672", "url": "https://it.wikipedia.org/wiki?curid=5467314", "title": "Guerre austro-turche", "text": ""}
{"id": "5467315", "revid": "666668", "url": "https://it.wikipedia.org/wiki?curid=5467315", "title": "Plunket Shield", "text": "La Plunket Shield \u00e8 il massimo campionato professionistico neozelandese di First Class cricket per squadre di club.\nStoria.\nLa competizione inizi\u00f2 nel 1906 grazie ad una donazione del Governatore della Nuova Zelanda William Plunket, V barone Plunket. Nel primo periodo di esistenza gli incontri si disputarono in modo aperioditico ed erano caratterizzati da un sistema simile al campionato del mondo di pugilato, ovvero con il detentore che giocava contro uno sfidante scelto in autonomia. Il trofeo divenne un vero e proprio torneo acquisendo regolarit\u00e0 solo a partire dal 1921-22 (per questo le statistiche relative al torneo sono riferite sempre al periodo successivo a quella data). "}
{"id": "5467319", "revid": "72999225", "url": "https://it.wikipedia.org/wiki?curid=5467319", "title": "Stazione di Visogliano", "text": ""}
{"id": "5467320", "revid": "72999229", "url": "https://it.wikipedia.org/wiki?curid=5467320", "title": "Stazione di Sistiana", "text": ""}
{"id": "5467333", "revid": "123226690", "url": "https://it.wikipedia.org/wiki?curid=5467333", "title": "Western Australian Open 1978", "text": "Il Western Australian Open 1978 \u00e8 stato un torneo di tennis giocato sull'erba. \u00c8 stata l'8\u00aa edizione del torneo, che fa parte dei Tornei di tennis maschili indipendenti nel 1978 e dei Tornei di tennis femminili indipendenti nel 1978. Si \u00e8 giocato a Perth in Australia, dal 9 al 15 gennaio 1978.\nCampioni.\nSingolare maschile.\n John Marks ha battuto in finale Bob Carmichael 6-0 7-5 6-3\nDoppio maschile.\n\"Informazione non disponibile\"\nSingolare femminile.\n Amanda Tobin-Dingwall ha battuto in finale Wendy Gilchrist-Paish 3-6 6-0 6-3\nDoppio femminile.\n\"Informazione non disponibile\""}
{"id": "5467335", "revid": "1100311", "url": "https://it.wikipedia.org/wiki?curid=5467335", "title": "Ricardo Zielinski", "text": ""}
{"id": "5467343", "revid": "38120", "url": "https://it.wikipedia.org/wiki?curid=5467343", "title": "One Last Time", "text": ""}
{"id": "5467345", "revid": "1543377", "url": "https://it.wikipedia.org/wiki?curid=5467345", "title": "Zuerst die F\u00fc\u00dfe", "text": "Zuerst die F\u00fc\u00dfe \u00e8 una scultura del 1990 dell'artista tedesco Martin Kippenberger.\nDescrizione.\nL'opera rappresenta una rana crocifissa che tiene in una mano un uovo, nell'altra un boccale di birra. Ne esistono cinque esemplari in versioni diverse, sia dipinte in viola e verde, sia in legno naturale non dipinto, sia con un numero o collocamento diverso dell'uovo.\nIspirazioni e interpretazioni.\nLa scultura \u00e8 pensata come autoritratto ironico di Kippenberger. Secondo il Museion (museo d'arte moderna e contemporanea di Bolzano) l'opera rispecchierebbe lo stato d'animo dell'artista in un momento della propria vita seguito a un periodo di disintossicazione da droga e alcol, e non avrebbe \u201cniente a che vedere con la religione.\u201d \nControversie.\nL'opera ha fatto molto discutere; nel 2008 in occasione della visita del Papa a Bolzano, da pi\u00f9 parti si sono levate richieste di toglierla da una mostra in corso al Museion.\nA seguito di un'iniziativa del settimanale Zett ci furono diversi interventi da parte di politici e della Chiesa Cattolica e una discussione animata sulle pagine del quotidiano Dolomiten dedicate alle lettere dei lettori. Papa Benedetto XVI scrisse al presidente del consiglio regionale dell'Alto Adige Franz Arthur Pahl, dicendo che la rana crocifissa feriva il sentimento religioso di molte persone.\nL'allora ministro italiano dei beni culturali Sandro Bondi aggiunse che l'opera era anche un'offesa al buonsenso.\nIl presidente del consiglio regionale Franz Arthur Pahl per protesta inizi\u00f2 uno sciopero della fame."}
{"id": "5467347", "revid": "547034", "url": "https://it.wikipedia.org/wiki?curid=5467347", "title": "Musa Nizam", "text": "Caratteristiche tecniche.\n\u00c8 un terzino sinistro che all'occorrenza pu\u00f2 giocare anche da centrale."}
{"id": "5467382", "revid": "834", "url": "https://it.wikipedia.org/wiki?curid=5467382", "title": "The United States of America (gruppo musicale)", "text": ""}
{"id": "5467383", "revid": "1782831", "url": "https://it.wikipedia.org/wiki?curid=5467383", "title": "The Purple Album", "text": "The Purple Album \u00e8 il dodicesimo album in studio del gruppo musicale britannico Whitesnake, pubblicato il 29 aprile 2015 dalla Frontiers Records.\nContiene esclusivamente rifacimenti di brani dei Deep Purple risalenti al periodo in cui David Coverdale era il cantante della band."}
{"id": "5467386", "revid": "1776051", "url": "https://it.wikipedia.org/wiki?curid=5467386", "title": "Dark Days (Coal Chamber)", "text": "Dark Days \u00e8 il terzo album in studio del gruppo nu metal statunitense Coal Chamber, pubblicato nel 2002."}
{"id": "5467391", "revid": "287204", "url": "https://it.wikipedia.org/wiki?curid=5467391", "title": "Soprano Sax", "text": ""}
{"id": "5467392", "revid": "1776051", "url": "https://it.wikipedia.org/wiki?curid=5467392", "title": "Rivals (album)", "text": "Rivals \u00e8 il quarto album in studio del gruppo nu metal statunitense Coal Chamber, pubblicato nel 2015."}
{"id": "5467397", "revid": "965985", "url": "https://it.wikipedia.org/wiki?curid=5467397", "title": "Kablammo!", "text": "Kablammo! \u00e8 il sesto album in studio del gruppo rock nordirlandese Ash, pubblicato nel 2015."}
{"id": "5467399", "revid": "240277", "url": "https://it.wikipedia.org/wiki?curid=5467399", "title": "English Graffiti", "text": "English Graffiti \u00e8 il terzo album in studio del gruppo indie rock britannico The Vaccines, pubblicato nel 2015."}
{"id": "5467417", "revid": "115533", "url": "https://it.wikipedia.org/wiki?curid=5467417", "title": "Forze armate della Repubblica Argentina", "text": ""}
{"id": "5467419", "revid": "115533", "url": "https://it.wikipedia.org/wiki?curid=5467419", "title": "Forze armate dell'Argentina", "text": ""}
{"id": "5467420", "revid": "1924342", "url": "https://it.wikipedia.org/wiki?curid=5467420", "title": "Forever (Alesso)", "text": "Forever \u00e8 il primo album in studio del DJ svedese Alesso, pubblicato nel 2015."}
{"id": "5467423", "revid": "115533", "url": "https://it.wikipedia.org/wiki?curid=5467423", "title": "Marina militare bengalese", "text": ""}
{"id": "5467428", "revid": "115533", "url": "https://it.wikipedia.org/wiki?curid=5467428", "title": "Forze armate cilene", "text": ""}
{"id": "5467429", "revid": "1543377", "url": "https://it.wikipedia.org/wiki?curid=5467429", "title": "Angelo Vernazza", "text": "Biografia.\nNacque a San Pier d'Arena, popoloso sobborgo di Genova, in una casa di via A. Doria (oggi via Giovanetti), figlio di un modesto commerciante di olio; unico, fra numerosi fratelli tutti avviati al commercio, fin da bambino si sent\u00ec attratto dal mondo dell'arte. Tra il 1884 e il 1887 frequent\u00f2 l'Accademia Ligustica di Belle Arti e poi, grazie ad una borsa di studio, la scuola fiorentina di Nicol\u00f2 Barabino, del quale fu uno dei migliori allievi e uno dei pi\u00f9 stretti collaboratori sino alla sua morte nel 1891.\nNel 1893, un viaggio a Londra e a Parigi, dove approfond\u00ec la sua formazione presso l'Acad\u00e9mie Julian, valse ad attenuare il suo rigore accademico, accostandosi prima al post-impressionismo e qualche anno pi\u00f9 tardi al divisionismo (di questo periodo \u00e8 il dipinto \"Poesia del mattino a Portofino\"); nei suoi affreschi del primo Novecento non mancarono neppure accenni al liberty.\nLa sua rigidit\u00e0 etica e morale non gli permise tuttavia la libert\u00e0 espressiva alla base dei nuovi movimenti artistici e infatti tornato a Genova si riavvicin\u00f2 ad una pittura realista improntata ad un rigoroso stile accademico. Molto apprezzato dalla critica del tempo, che lo considerava il continuatore del Barabino, fond\u00f2 una scuola d'arte, con sede in via XX Settembre nel \"palazzo delle Cupole\", e ricevette numerose commissioni per affreschi, ritratti e paesaggi da ricchi esponenti della societ\u00e0 del suo tempo, legati alla tradizione. Nella sua produzione non mancano affreschi di ispirazione religiosa, presenti in numerose chiese liguri.\nVisse con la famiglia a San Pier d'Arena, in salita Salvator Rosa; nel 1906 fu nominato accademico di merito dell'Accademia Ligustica e per un breve periodo fu anche consigliere comunale, quando San Pier d'Arena era ancora un comune autonomo. Legatissimo alla moglie, rimase vedovo nel 1935 e mor\u00ec poco pi\u00f9 di un anno dopo. Molto stimato per la sua dirittura morale e apprezzato in vita come artista, per il suo legame con la tradizione classica in un tempo di profonda innovazione artistica \u00e8 oggi meno valutato rispetto al suo reale valore.\nOpere.\nQuesto un elenco parziale della sua vasta produzione.:\nSue opere sono esposte alla Galleria d'Arte Moderna di Nervi, tra questi due ritratti (olio su tela) di Vittorio Emanuele III di Savoia"}
{"id": "5467430", "revid": "115533", "url": "https://it.wikipedia.org/wiki?curid=5467430", "title": "Forze armate del Cile", "text": ""}
{"id": "5467431", "revid": "212348", "url": "https://it.wikipedia.org/wiki?curid=5467431", "title": "Out of the Wasteland", "text": "Out of the Wasteland \u00e8 il settimo album in studio del gruppo rock statunitense Lifehouse, pubblicato nel 2015."}
{"id": "5467437", "revid": "21880", "url": "https://it.wikipedia.org/wiki?curid=5467437", "title": "Cocoseae", "text": "Cocoseae \u00e8 una trib\u00f9 di piante della famiglia delle Arecacee, sottofamiglia Arecoideae..\nLa trib\u00f9 comprende numerose specie che hanno una notevole importanza economica, tra cui la palma da cocco (\"Cocos nucifera\"), la palma da olio (\"Elaeis guineensis\"), la palma da vino (\"Jubaea chilensis\"), il \"\"baba\u00e7u\" (\"Attalea speciosa\") e il \"chontaduro\" o \"peach palm\"\" (\"Bactris gasipaes\").\nDescrizione.\nIl frutto delle Cocoseae \u00e8 una drupa modificata, con epicarpo sclerenchimatoso e mesocarpo molto sviluppato, formato principalmente da parenchima. L'endocarpo \u00e8 generalmente sclerenchimatoso e protegge i semi dalla predazione e dall'essiccazione. La sinapomorfia pi\u00f9 evidente delle specie di questa trib\u00f9 \u00e8 la presenza, nell'endocarpo, di tre o pi\u00f9 \"occhi\" o pori di germinazione.\nDistribuzione e habitat.\nLa trib\u00f9 delle Cocoseae \u00e8 distribuita prevalentemente nell'ecozona neotropicale. Due generi (\"Beccariophoenix\" e \"Voanioala\") sono presenti in Madagascar e due in Africa (\"Jubaeopsis\" e \"Elaeis\", quest'ultimo presente anche in Sud America). Una specie (\"Cocos nucifera\") ha un areale pantropicale. \nSi ritiene che le Cocoseae si siano sviluppate originariamente in Sud America, con una successiva radiazione verso l'Africa, il Madagascar e l'India, spingendosi a sud verso Australia e Nuova Zelanda.\nTassonomia.\nLa trib\u00f9 comprende oltre 300 specie in 3 sottotrib\u00f9 e 17 generi:"}
{"id": "5467443", "revid": "1632387", "url": "https://it.wikipedia.org/wiki?curid=5467443", "title": "My God-Given Right", "text": "My God-Given Right \u00e8 il quindicesimo album in studio del gruppo power metal tedesco Helloween, pubblicato nel 2015.\n\u00c8 stato anticipato dal singolo \"Battle's Won\", pubblicato in Aprile e reso disponibile per il download digitale."}
{"id": "5467450", "revid": "438678", "url": "https://it.wikipedia.org/wiki?curid=5467450", "title": "AVIA", "text": ""}
{"id": "5467462", "revid": "1100311", "url": "https://it.wikipedia.org/wiki?curid=5467462", "title": "Mustafa Akba\u015f", "text": "Caratteristiche tecniche.\n\u00c8 un difensore centrale che all'occorrenza pu\u00f2 giocare anche da terzino sinistro."}
{"id": "5467464", "revid": "624525", "url": "https://it.wikipedia.org/wiki?curid=5467464", "title": "Abaco a polvere", "text": ""}
{"id": "5467467", "revid": "767487", "url": "https://it.wikipedia.org/wiki?curid=5467467", "title": "Jamie xx", "text": "Carriera.\nLa sua carriera musicale inizia nel 2005, anno in cui diventa membro del gruppo The xx, in cui \u00e8 produttore e disc jockey, nonch\u00e9 occasionalmente corista e percussionista.\nNel luglio 2009 adotta per la prima volta lo pseudonimo Jamie xx.\nAlla fine del 2010, un remix di Jamie xx della canzone \"NY Is Killing Me\" dall'ultimo album di Gil Scott-Heron I'm New Here \u00e8 andato in onda sulle stazioni radio di tutto il Regno Unito e in Europa. Il remix di \"I'll Take Care of U\" \u00e8 seguito nel gennaio 2011. Entrambi i singoli hanno attirato l'attenzione del pubblico in generale e della critica. Hanno aperto la strada a un album remix di 13 tracce intitolato We're New Here, prodotto interamente da Jamie xx e accreditato a \"Gil Scott-Heron and Jamie xx\". L'album \u00e8 stato pubblicato il 21 febbraio 2011 sull'etichetta XL Recordings, ma un'anteprima dell'intero album potrebbe essere trasmessa in streaming sul sito web di The Guardian gi\u00e0 il 14 febbraio.[9] We're New Here ha ricevuto il plauso della critica ed \u00e8 stato definito \"un capolavoro coeso e considerato a s\u00e9 stante\" da Ele Beattie della BBC\nNel giugno seguente pubblica il doppio singolo \"Far Nearer/Beat For\". Contestualmente \u00e8 tra i produttori dell'album \"Take Care\" di Drake.\nAll'inizio del 2015, Smith pubblica i singoli \"Gosh\" e \"Loud Places\" (quest'ultimo con ospite Romy Madley Croft degli The xx), che anticipano l'uscita del suo primo album in studio, \"In Colour\". Pubblicato dall'etichetta Young Turks il 2 giugno 2015, l'album raccoglie da subito ampi consensi da parte della critica specializzata.\nAd NME, in una intervista concessa a maggio, il producer afferma che il disco influenzer\u00e0 il nuovo lavoro del trio previsto entro il 2015."}
{"id": "5467468", "revid": "110157", "url": "https://it.wikipedia.org/wiki?curid=5467468", "title": "Sri Lanka Cricket", "text": "Il Sri Lanka Cricket (indicato spesso anche con l'acronimo SLC), precedentemente noto comeBoard of Control for Cricket in Sri Lanka (abbreviato in BCCSL) \u00e8 la federazione nazionale singalese del gioco del cricket.\nStoria.\nFondata nel 1914 con il nome di \"Ceylon Cricket Association\", cambi\u00f2 nome una prima volta nel 1948 diventando \"Board of Control for Cricket in Ceylon\" e successivamente nel 1972 in \"Board of Control for Cricket in Sri Lanka\" per poi assumere la denominazione attuale nel 2000. Nel 1981 ottenne di essere ammessa tra i \"Full Members\" dell'ICC.\nAttivit\u00e0.\n\"Sri Lanka Cricket\" gestisce ed organizza il calendario della Nazionale di cricket dello Sri Lanka, inoltre organizza le seguenti competizioni domestiche:"}
{"id": "5467473", "revid": "1543377", "url": "https://it.wikipedia.org/wiki?curid=5467473", "title": "Turismo nel nordest dell'India", "text": "Il turismo nel nordest dell'India comprende i sette stati di Arunachal Pradesh, Assam, Manipur, Meghalaya, Mizoram, Nagaland e Tripura; pi\u00f9 il Sikkim e la parte maggiormente nordorientale del Bengala occidentale. In questo territorio si trovano varie attrazioni turistiche, tra cui parchi nazionali, stazioni collinari, monasteri, laghi e monumenti.\nParchi nazionali.\nIl parco nazionale di Namdapha \u00e8 la pi\u00f9 grande area protetta dell'Himalaya orientale per hotspot di biodiversit\u00e0 e si trova in Arunachal Pradesh. \u00c8 anche il terzo pi\u00f9 grande parco nazionale in India in termini di superficie; si trova nella sub-regione himalayana orientale ed \u00e8 riconosciuta come una delle zone pi\u00f9 ricche di biodiversit\u00e0 in India.\nIl parco nazionale di Kaziranga \u00e8 un parco nazionale situato in parte nel distretto di Golaghat ed in parte nel distretto di Nagaon dello stato di Assam. Nella sua qualifica di patrimonio dell'umanit\u00e0, il parco ospita i due terzi della popolazione di rinoceronte indiano esistenti al mondo. Kaziranga vanta la pi\u00f9 alta densit\u00e0 di tigri tra le aree protette in tutto il mondo ed \u00e8 stata dichiarata riserva della tigre nel 2006.\nIl parco nazionale di Orang \u00e8 situato sulla riva nord del fiume Brahmaputra tra il distretto di Darrang e il distretto di Sonitpur dello stato di Assam. Il parco ha una ricca flora e fauna, tra cui Rinoceronte indiano, il maiale pigmeo, elefanti, esempi di bufalo selvatico e tigri. \u00c8 l'unica roccaforte di rinoceronte sulla riva nord del fiume Brahmaputra.\nIl parco nazionale di Manas\nIl parco nazionale di Dibru-Saikhowa\nIl parco nazionale di Nameri\nIl parco nazionale di Balphakram\nIl parco nazionale di Nokrek\nPaesaggio.\nIl Kangchenjunga \u00e8 la terza montagna pi\u00f9 elevata della Terra con i suoi 8586 m s.l.m, situata al confine fra il Nepal e lo Stato indiano del Sikkim.\nI Naga Hills, raggiungendo un'altezza di circa 3.825 metri (12.549 piedi), si trovano al confine tra India e Birmania (Myanmar). Fanno parte di un sistema complesso di montagne.\nLe colline Paktai.\nIl sistema montuoso dei Monti Khasi\nLe colline Lushai (o Mizo Hills)\nL'\"Assam himalayano\", tra il confine orientale del Bhutan, ad ovest, e l'ampio corso del fiume Tsangpo, ad est.\nLe montagne Garo\nIl passo Sela\nStazioni collinari.\nLa citt\u00e0 di Tawang \u00e8 situata ad un'altitudine di circa 3.048 metri (10.000 piedi), nella parte nord-occidentale dell'Arunachal Pradesh.\nMajuli o Majoli \u00e8 una grande isola fluviale del fiume Brahmaputra in Assam.\nCherrapunji \u00e8 una suddivisione amministrativa posta nel distretto dei Monti Khasi Orientali nello stato di Meghalaya.\nDarjeeling \u00e8 in Bengala occidentale, ma geograficamente fa parte del nord-est indiano.\nKalimpong \u00e8 una stazione di collina nello stato del Bengala Occidentale."}
{"id": "5467478", "revid": "767487", "url": "https://it.wikipedia.org/wiki?curid=5467478", "title": "Hoensbroek", "text": "Hoensbroek (pron.: ; in limburghese: Gebrook) \u00e8 una cittadina di circa 20.000 abitanti del sud-est dei Paesi Bassi, facente parte della provincia del Limburgo e situata nella regione di Parkstad, al confine con la Germania. Dal punto amministrativo, si tratta di un ex-comune, dal 1982 annesso alla municipalit\u00e0 di Nuth e poi a quella di Heerlen\nLa localit\u00e0 \u00e8 un-ex centro agricolo e poi minerario.\nEtimologia.\nIl nome della citt\u00e0, attestato anticamente come \"de Bruke\" (1198), \"In Ghene Bruke\" (1388) e \"Honsbroek\" (1631), \u00e8 formato dal nome di un casato nobiliare, gli Hoen, a cui \u00e8 stato aggiunto il termine antico olandese \"bruke\", che indica un'area paludosa.\nGeografia fisica.\nCollocazione.\nHoensbroek si trova nella parte sud-orientale della provincia del Limburgo, nelle immediate vicinanze delle citt\u00e0 di Sittard, Brunssum, Heerlen, Landgraaf, Kerkrade e Simpelveld.\nStoria.\nI primi insediamenti in loco risalgono all'epoca romana.\nFino al 1388 la localit\u00e0 faceva parte della signoria di Heerlen. Nel 1360/1388, Herman Hoen, appartenente al casato di Hoen, costru\u00ec nella localit\u00e0 un castello.\nNel 1913 fu aperta a Hoensbroek la miniera Emma, una miniera per l'estrazione del carbone, che poi sarebbe poi rimasta attiva per 60 anni.\nPrima dell'apertura della miniera, Hoensbroek contava appena 1.500 abitanti. La popolazione divenne poi di 10.000 abitanti nel 1920 e di 20.000 dopo la seconda guerra mondiale.\nMonumenti e luoghi d'interesse.\nCastello di Hoensbroek.\nTra gli edifici principali di Hoensbroek, figura il castello, un edificio di origine medievale, ampliato nel corso del XVII e XVIII secolo.\nPiccola chiesa di San Giovanni.\nAltro edificio d'interesse \u00e8 la piccola chiesa di san Giovanni, eretta nel 1137 circa.\nChiesa di San Giovanni Evangelista.\nAltra chiesa di Hoensbroek \u00e8 quella dedicata a san Giovanni Evangelista.\nSport.\nLa squadra di calcio locale \u00e8 l'EHC"}
{"id": "5467479", "revid": "767487", "url": "https://it.wikipedia.org/wiki?curid=5467479", "title": "A Woman Laughs", "text": "A Woman Laughs \u00e8 un cortometraggio muto del 1914 diretto da Norval MacGregor.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 20 luglio 1914."}
{"id": "5467494", "revid": "767487", "url": "https://it.wikipedia.org/wiki?curid=5467494", "title": "His Last Appeal", "text": "His Last Appeal \u00e8 un cortometraggio muto del 1914 diretto da E.A. Martin.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 15 luglio 1914."}
{"id": "5467496", "revid": "1543377", "url": "https://it.wikipedia.org/wiki?curid=5467496", "title": "Osservatorio imperiale di Pechino", "text": "L'osservatorio imperiale di Pechino (in cinese: \u5317\u4eac\u53e4\u89c0\u8c61\u53f0|s=\u5317\u4eac\u53e4\u89c2\u8c61\u53f0; pinyin: B\u011bij\u012bng G\u01d4 Gu\u0101nxi\u00e0ngt\u00e1i) \u00e8 un osservatorio astronomico costruito a Pechino nel 1442 durante la dinastia Ming ed ingrandito durante la dinastia Qing.\nStoria.\nL'attuale osservatorio fu terminato nel 1442. Era ospitato sullo spalto di un bastione delle mura di Pechino. Il bastione serviva anche come gnomone.\nDurante il periodo Qing, sotto il regno dell'imperatore Kangxi, nel 1673 gli strumenti furono sostituiti da strumenti pi\u00f9 moderni sotto la direzione del padre gesuita Ferdinand Verbiest ed altri ne furono aggiunti nel secolo successivo.\nDurante la spedizione contro i Boxer del 1900 membri dell'Alleanza delle otto nazioni portarono in Europa alcuni strumenti. Gli strumenti furono restituiti alla Cina dai governi francese (nel 1902) e tedesco (nel 1921). Attualmente alcuni strumenti di epoca Ming si trovano presso l'osservatorio della Montagna Purpurea a Nanchino.\nStrumenti.\nGli strumenti attualmente esposti sono quelli realizzati dal gesuita fiammingo Ferdinand Verbiest a partire dal 1673, nonch\u00e9 quelli costruiti successivamente. \nSulla piattaforma di osservazione si trovano i seguenti strumenti:\nNell'osservatorio si trovava anche un sismografo progettato da Zhang Heng."}
{"id": "5467498", "revid": "234493", "url": "https://it.wikipedia.org/wiki?curid=5467498", "title": "Gian Carlo Muzzarelli", "text": "Biografia.\nDiplomato in ragioneria, diviene a soli 30 anni sindaco di Fanano, ricoprendo tale ruolo fino al 1990. Nello stesso periodo ricopre la carica di assessore all'Agricoltura, Turismo e Programmazione all'interno della Comunit\u00e0 montana del Frignano. \nNel decennio successivo, dal 1990 al 1999 diventa assessore della provincia di Modena, occupandosi di Sanit\u00e0, Servizi sociali, Turismo, Cultura e Volontariato durante il primo mandato e di Programmazione territoriale, Ambiente e Protezione civile dopo le elezioni amministrative del 1994. \nNel 2000 viene eletto all'Assemblea Legislativa della Regione Emilia-Romagna, cui segue un secondo mandato nel 2005. In questi dieci anni ha presieduto la commissione Territorio e Ambiente. Nel 2009 viene nominato assessore regionale alla Programmazione e sviluppo territoriale, Cooperazione con le Autonomie locali ed Organizzazione, e dopo le elezioni del 2010 Vasco Errani lo conferma come assessore alle Attivit\u00e0 produttive. Si dimetter\u00e0 da tale carica dopo la sua elezione a sindaco di Modena.\nNel 2014 si candida alla carica di sindaco di Modena a capo di una coalizione di centro sinistra formata dal Partito Democratico, Sinistra Ecologia e Libert\u00e0, Centro Democratico, Moderati e Comunisti italiani. Alle elezioni del 25 maggio 2014 ottiene il 49,71% (pari a 47.492 voti), percentuale non sufficiente per essere eletti al primo turno. Al ballottaggio del 8 giugno Muzzarelli viene eletto sindaco di Modena con il 63,07% dei consensi, battendo cos\u00ec il candidato del Movimento Cinque Stelle Marco Bortolotti.\nLa sua amministrazione si contraddistingue per aver contribuito all'organizzazione di Modena Park 2017, evento musicale tenuto da Vasco Rossi che ha battuto il record mondiale di concerto con il pi\u00f9 alto numero di spettatori paganti (225.173).\nVasco Rossi, in seguito, dir\u00e0 di Muzzarelli: \u201cA dirla tutta le persone che hanno rischiato di pi\u00f9 in questa straordinaria avventura sono state due: il sindaco Muzzarelli, mio fan tra l\u2019altro, che si \u00e8 preso la responsabilit\u00e0 nei confronti della sua citt\u00e0.. e se qualcosa fosse andato storto, avrebbe dovuto cambiare mestiere; e io, be\u2019, io avrei dovuto restare molto molto lontano da Modena!\u201d.\nSostenuto da PD, +Modena, Sinistra per Modena, Federazione dei Verdi e Modena Solidale, il 26 maggio 2019 viene rieletto sindaco al primo turno con il 53,4%.\nControversie.\nA novembre 2013 divenivano noti i numerosi incarichi della moglie Alessandra Pederzoli per il controverso fallimento della societ\u00e0 partecipata En.Cor di Correggio e nell'aprile 2015, dall\u2019indagine su un appalto ad Ischia di CPL Concordia. \nA gennaio 2016, nel processo \u2018Aemilia\u2019, emergeva che la sua dirigente all\u2019urbanistica Maria Sergio (moglie del sindaco di Reggio Emilia Luca Vecchi) aveva taciuto l'acquisto della propria casa da uno degli imputati (poi condannato) per 'ndrangheta. Nonostante le varie richieste di dimissioni e le nuove accuse di altri imputati, la funzionaria non si dimetteva.\nA maggio 2016 lo scandalo del cemento depotenziato della nuova scuola post sisma di Finale Emilia generava nuove accese polemiche, con cui sua moglie dibatteva.\nDa ottobre 2018, giungeva a livello nazionale l\u2019eco ambientalista del comitato anti-sprawl \"mobastacemento\", nato l\u2019anno prima dopo che una segnalazione di grave degrado e una numerosa protesta; rimasero sostanzialmente inascoltate. In diversi altri punti della citt\u00e0 con diverse associazioni e problematiche, cooperava per: manifestazioni, denunce, incontri dibattuti, raduni locali, celebrazioni globali (dedicata a Carlo Sabattini); fino ai duri scontri legali ed elettorali.\nA febbraio 2019, Maria Sergio veniva indagata per falso ideologico e abuso d'ufficio insieme ad altri 17 dirigenti; quando nel 2013 era a Reggio Emilia."}
{"id": "5467502", "revid": "767487", "url": "https://it.wikipedia.org/wiki?curid=5467502", "title": "The Substitute Heir", "text": "The Substitute Heir \u00e8 un cortometraggio muto del 1914 diretto da E.A. Martin.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 24 luglio 1914."}
{"id": "5467504", "revid": "767487", "url": "https://it.wikipedia.org/wiki?curid=5467504", "title": "The Sealed Package", "text": "The Sealed Package \u00e8 un cortometraggio muto del 1914 diretto e interpretato da Tom Santschi.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 22 luglio 1914."}
{"id": "5467506", "revid": "767487", "url": "https://it.wikipedia.org/wiki?curid=5467506", "title": "Marko Peri\u0107", "text": "Carriera.\nClub.\nUniversale dotato di grandi doti fisiche e tecniche, all'inizio della carriera era considerato tra i migliori prospetti del calcio a 5 continentale. Peri\u0107 inizia la propria carriera nel calcio, giocando nel settore giovanile della Stella Rossa e dell'Obili\u0107, maturando anche una esperienza estera nella formazione ceca del Jablonec. Inizia a giocare a calcio a 5 nel Marbo Belgrado con cui vince quattro titoli nazionali consecutivi, giocando regolarmente anche in Coppa UEFA dove viene notato dalla Dina Mosca che nel 2008 acquista le sue prestazioni. Capitato nelle stagioni pi\u00f9 anonime della gloriosa societ\u00e0 russa, il serbo vi rimane comunque per un lustro, al termine del quale viene acquistato dalla formazione azera dell'Araz Nax\u00e7\u0131van che lo gira immediatamente in prestito all'Iberia Star Tbilisi con cui disputa la \"final four\" della Coppa UEFA 2012-13. La stagione seguente fa ritorno all'Araz con cui vince il campionato azero e raggiunge nuovamente la fase finale della Coppa UEFA, conclusa al terzo posto alle spalle di Barcellona e Dinamo Mosca. Nell'estate 2014 si trasferisce nel campionato italiano per giocare con il Real Rieti, dove si fa apprezzare per la qualit\u00e0, ma soprattutto per la grande versatilit\u00e0. Nel maggio seguente il giocatore si rende protagonista di una squalifica di sei mesi poich\u00e9, al termine della Gara 3 dei quarti di finale scudetto, durante il saluto \"fair play\" si rifiutava di stringere la mano agli arbitri e ingiuriava il terzo arbitro sputando contro la sua mano tesa nel saluto. Il Real Rieti ha condannato il gesto del giocatore, porgendo le proprie scuse alla terna arbitrale e annunciando che non presenter\u00e0 ricorso. In rotta con la societ\u00e0 sabina, la stagione seguente si trasferisce al Kaos.\nNazionale.\nCon la propria Nazionale, di cui \u00e8 stato anche capitano, ha preso parte a quattro campionati europei."}
{"id": "5467509", "revid": "21880", "url": "https://it.wikipedia.org/wiki?curid=5467509", "title": "Cocoeae", "text": ""}
{"id": "5467513", "revid": "767487", "url": "https://it.wikipedia.org/wiki?curid=5467513", "title": "The Lure of the Ladies", "text": "The Lure of the Ladies \u00e8 un cortometraggio muto del 1914 diretto da Oscar Eagle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 21 luglio 1914."}
{"id": "5467526", "revid": "640389", "url": "https://it.wikipedia.org/wiki?curid=5467526", "title": "Federazione calcistica dell'Asia centrale", "text": "La Federazione calcistica dell'Asia centrale, ufficialmente Central Asian Football Association (inglese per \"Associazione calcistica dell'Asia Centrale\"), indicata con l'acronimo CAFA, \u00e8 uno dei due gruppi in cui si \u00e8 scissa la Central and South Asian Football Federation, che, a sua volta, costituiva uno dei quattro raggruppamenti regionali della Asian Football Confederation, la confederazione calcistica asiatica, composta quindi attualmente da cinque raggruppamenti. Sono affiliate alla CAFA, sei associazioni calcistiche, localizzate in Asia centrale.\nIstituzione e composizione.\nLa Central Asian Football Association \u00e8 stata creata nel 2015, i membri fondatori sono stati Iran e Afghanistan, provenienti la prima dalla West Asian Football Federation (WAFF), mentre la seconda dalla South Asian Football Federation (SAFF).\nSelezioni affiliate:"}
{"id": "5467543", "revid": "1924342", "url": "https://it.wikipedia.org/wiki?curid=5467543", "title": "Limb Music", "text": "Limb Music \u00e8 un'Etichetta discografica indipendente con sede ad Amburgo, in Germania ed \u00e8 specializzata in diversi sottogeneri Heavy metal. Precedentemente nota come LMP, Limb Music Products, successivamente modificata in Limb Music GmbH."}
{"id": "5467548", "revid": "767487", "url": "https://it.wikipedia.org/wiki?curid=5467548", "title": "The Squatters", "text": "The Squatters \u00e8 un cortometraggio muto del 1914 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 18 luglio 1914."}
{"id": "5467551", "revid": "752999", "url": "https://it.wikipedia.org/wiki?curid=5467551", "title": "Gruppo Sportivo 42\u00b0 Corpo Vigili del Fuoco 1943-1944", "text": ""}
{"id": "5467554", "revid": "767487", "url": "https://it.wikipedia.org/wiki?curid=5467554", "title": "Promontorio (meteorologia)", "text": "Il promontorio in meteorologia \u00e8 una figura barica di forma elongata che presenta un'area di alta pressione al centro. Le isobare circostanti presentano una forma a cuneo, a differenza del centro di alta pressione, che \u00e8 una figura barica chiusa (centro di alta pressione e isobare chiuse che lo circondano, di pressione via via decrescente)."}
{"id": "5467575", "revid": "107028375", "url": "https://it.wikipedia.org/wiki?curid=5467575", "title": "Right On (Wilson Pickett)", "text": "Right On \u00e8 un album di Wilson Pickett, pubblicato dalla Atlantic Records nel 1970.\nFormazione.\nGroovy Little Woman, Sugar Sugar, This Old Town, Lord Pity Us All, It's Still Good\nFunky Way, Sweet Inspiration, You Keep Me Hangin' On, Woman Likes to Hear That, She Said Yes, Steal Away\nHey Joe\nWoman Likes to Hear That"}
{"id": "5467577", "revid": "767487", "url": "https://it.wikipedia.org/wiki?curid=5467577", "title": "The Spell of the Primeval", "text": "The Spell of the Primeval \u00e8 un cortometraggio muto del 1913 diretto da Edward LeSaint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 24 settembre 1913."}
{"id": "5467586", "revid": "729019", "url": "https://it.wikipedia.org/wiki?curid=5467586", "title": "Mura di Asciano", "text": "Le mura di Asciano delimitano il centro storico di Asciano e in passato ne costituivano il sistema difensivo.\nEdificate in epoca medievale, nel tardo Trecento vennero rafforzate da Gherardo di Bindo con l'innalzamento di torri difensive e ulteriormente restaurate a met\u00e0 del secolo successivo, dopo che gran parte della cinta risultava danneggiata. Nel corso della seconda guerra mondiale venne distrutto il tratto sud-orientale delle mura, compresa la porta che permetteva l'accesso al centro storico da quel lato, senza essere in seguito ricostruito.\nLa cinta muraria si presenta a forma ovale, con strutture murarie rivestite in pietra e con 6 torri con basamento a scarpa che si conservano pressoch\u00e9 intatte lungo il lato occidentale. Resta anche una delle antiche porte di accesso, la cosiddetta Porta Senese, denominata anche Porta Bianchi, che si apre verso ponente."}
{"id": "5467588", "revid": "1543377", "url": "https://it.wikipedia.org/wiki?curid=5467588", "title": "William Jameson", "text": "Biografia.\nJameson studi\u00f2 presso il Royal College of Surgeons di Edimburgo. Come chirurgo di bordo, comp\u00ec numerosi viaggi, inizialmente alla baia di Baffin, quindi in Sud America.\nNel 1826 si stabil\u00ec a Quito, in Ecuador. Ottenne la nomina a professore di Chimica e Botanica all'Universidad Central del Ecuador.\nNel 1869, per breve tempo, fece ritorno a Edimburgo, ma nel 1872 ritorn\u00f2 definitivamente a Quito, dove poco tempo dopo mor\u00ec.\nAttivit\u00e0 scientifica.\nJameson comp\u00ec ricerche botaniche e raccolse campioni in Groenlandia, Ecuador e in altri paesi del Sud America.\nIncominci\u00f2 a scrivere un lavoro sulla flora dell'Ecuador, \"Synopsis Plantarum Aequatoriensium\", che per\u00f2 rimase incompiuto; di esso furono pubblicati i volumi 1 e 2 nel 1865.\nOnorificenze.\nIn onore di Jameson \u00e8 stata denominata la \"Gallinago jamesoni\" (beccacino di Jameson)."}
{"id": "5467594", "revid": "21880", "url": "https://it.wikipedia.org/wiki?curid=5467594", "title": "Voanioala gerardii", "text": "Voanioala gerardii \u00e8 una palma della trib\u00f9 delle Cocoseae, endemica del Madagascar. \u00c8 l'unica specie nota del genere Voanioala.\nDistribuzione e habitat.\nL'areale di questa specie \u00e8 ristretto a tre localit\u00e0 disgiunte, situate nei pressi della baia di Antongil, nel Madagascar nord-orientale.\nCresce all'interno di foreste primarie di bassa quota, tra 200 e 700 m di altitudine, in associazione con altre palme e \"Pandanus\" spp..\nConservazione.\nCon una popolazione residua di soli 15 esemplari, \"V.\u00a0gerardii\" \u00e8 classificata dalla \"IUCN Red List\" come specie in pericolo critico di estinzione (\"Critically Endangered\").\nLa specie \u00e8 protetta all'interno del Parco nazionale di Masoala."}
{"id": "5467595", "revid": "132266", "url": "https://it.wikipedia.org/wiki?curid=5467595", "title": "Battaglia delle Sept-\u00celes", "text": "La battaglia delle Sept-\u00celes si svolse nella notte tra il 22 e il 23 ottobre 1943 nelle acque antistanti l'arcipelago francese delle Sept-\u00celes, lungo la costa settentrionale della Bretagna, nell'ambito dei pi\u00f9 ampi eventi della battaglia dell'Atlantico della seconda guerra mondiale: una squadra navale della Royal Navy britannica, diretta a intercettare un violatore di blocco tedesco, fu attaccata da una formazione di torpediniere della Kriegsmarine le quali silurarono e affondarono l'incrociatore leggero e un cacciatorpediniere, con la morte di 468 marinai britannici.\nLa battaglia viene ricordata come l'ultima sconfitta riportata in un scontro di superficie da parte della Royal Navy nel corso della guerra.\nAntefatti.\nFin dall'inizio delle ostilit\u00e0 il Regno Unito impose uno stringente blocco navale ai danni della Germania, obbligando i tedeschi a ricorrere ad appositi violatori di blocco nel tentativo di garantirsi rifornimenti di materie prime indispensabili per la loro macchina bellica: il traffico tedesco si sviluppava tra il golfo di Biscaglia e la zona meridionale del canale de La Manica, sfruttando le ore notturne per sfuggire alla sorveglianza britannica. I comandi britannici di Plymouth e Portsmouth intrapresero vari tentativi per ostacolare tale traffico, ma disponevano di poche risorse: il Royal Air Force Coastal Command poteva distrarre solo pochi velivoli dalla caccia ai sommergibili tedeschi in Atlantico, mentre le principali unit\u00e0 navali assegnate ai due comandi erano i piccoli cacciatorpediniere di scorta della classe Hunt, impegnati frequentemente per la protezione del traffico costiero britannico e quindi poco addestrati ed equipaggiati per operazioni d'attacco.\nVerso la fine del 1943 il comando di Plymouth ricevette il rinforzo di un incrociatore e di alcuni cacciatorpediniere di squadra con cui condurre una serie di sortite contro il traffico costiero tedesco lungo la rotta Brest-Cherbourg, denominate \"operazione Tunnel\"; dopo varie uscite a vuoto, un primo contatto si ebbe la notte del 4 ottobre 1943 quando due cacciatorpediniere e tre Hunt britannici si scontrarono con una flottiglia di quattro torpediniere tedesche senza che nessuna delle due parti riportasse delle perdite. Il 9 ottobre seguente il violatore di blocco tedesco \"M\u00fcnsterland\" arriv\u00f2 a Brest con a bordo un importante carico di lattice e metalli strategici; una forza navale fu subito assemblata per scortare il mercantile fino a Cherbourg, ma la partenza fu rimandata in attesa del primo novilunio disponibile: le fonti di intelligence e la ricognizione aerea britannica furono cos\u00ec in grado di localizzare e segnalare la presenza del violatore di blocco tedesco.\nIl responsabile del comando di Plymouth, vice ammiraglio Ralph Leatham, ordin\u00f2 quindi che una forza navale britannica salpasse alla volta delle coste della Bretagna nel tentativo di intercettare il violatore di blocco con la sua scorta: dell'azione fu incaricato il capitano George Voelcker con ai suoi ordini l'incrociatore leggero , i cacciatorpediniere di squadra e e gli Hunt , , e .\nLa battaglia.\nLa formazione di Voelcker lasci\u00f2 Plymouth alle 19:00 del 22 ottobre, dirigendo verso sud in linea di fila con il \"Charybdis\" ad aprire la formazione seguito dai cacciatorpediniere; la \"M\u00fcnsterland\" aveva nel frattempo lasciato Brest con la scorta di sei dragamine e due navi pattuglia, venendo poi raggiunta da cinque torpediniere classe 1939 (\"T-22, T-23, T-25, T-26\" e \"T-27\") della 4\u00aa Flottiglia al comando del capitano di fregata (\"Fregattenkapit\u00e4n\") Franz Kohlauf. La visibilit\u00e0 era pessima in direzione ovest, con nubi basse e cariche di pioggia, ma verso est il cielo era pi\u00f9 pulito e la visuale migliore\nPoco dopo la mezzanotte la forza britannica inizi\u00f2 una ricerca radar delle navi nemiche a circa sette miglia dalle coste bretoni, procedendo alla velocit\u00e0 di tredici nodi; al tempo stesso, tuttavia, la formazione britannica fu rilevata dai radar tedeschi dislocati sulla costa francese: alla \"M\u00fcnsterland\" fu ordinato di dirigere sul porto di Saint-Malo mentre le cinque torpediniere di Kohlauf muovevano all'attacco dei britannici. Intorno all'1:30 i cacciatorpediniere \"Limbourne\" e \"Talybont\" rilevarono uno scambio di trasmissioni radio tedesche, stimando la presenza in zona di cinque unit\u00e0 probabilmente torpediniere o cacciatorpediniere; contemporaneamente il radar del \"Charybdis\" otteneva un contatto su navi nemiche rilevate alla distanza di 12 chilometri sulla destra, in rapido avvicinamento. Per ragioni mai chiarite, le unit\u00e0 britanniche non si scambiarono le informazioni in loro possesso: il \"Charybdis\" aveva localizzato una forza nemica ma non ne conosceva la consistenza o tipologia, mentre i cacciatorpediniere avevano un'idea della composizione della formazione tedesca ma erano all'oscuro della loro dislocazione.\nAll'1:35 l'incrociatore segnal\u00f2 un contatto con il nemico e sette minuti dopo Voelcker ordin\u00f2 alla formazione di piegare sulla destra e di aumentare la velocit\u00e0 a 18 nodi; quest'ultimo ordine fu ricevuto dal solo \"Stevenstone\", e il \"Charybdis\" inizi\u00f2 a distanziare il resto della squadra. Le nuvole basse proteggevano la formazione tedesca proveniente da ovest, mentre la sagoma dell'incrociatore stagliava perfettamente sull'orizzonte debolmente illuminato a est; all'1:45 il \"Charybdis\" inizi\u00f2 a sparare dei razzi illuminanti e, al contempo, il capitano Kohlauf ordin\u00f2 di lanciare una salva di siluri contro l'unit\u00e0 britannica improvvisamente comparsa davanti alle navi tedesche: il capitano Voelcker tent\u00f2 una virata, ma il \"Charybdis\" fu subito colpito sul lato di babordo da due siluri della torpediniera \"T-23\". Per circa sei minuti le navi tedesche sfilarono davanti alla formazione britannica: i cacciatorpediniere \"Grenville\" e \"Wensleydale\" furono mancati di poco da una nuova salva di siluri e alle 01:52 il \"Limbourne\" fu centrato da un siluro della torpediniera \"T-22\"; poco dopo una violenta burrasca si scaten\u00f2 sulla zona dello scontro, facendo calare le visibilit\u00e0 e portando alla fine della battaglia.\nLa formazione britannica era in pieno caos: il vice di Voelcker era il comandante del \"Limbourne\" capitano di fregata (\"commander\") W.J. Phipps, ma visto che anche questi era alle prese con l'affondamento della sua unit\u00e0 la guida della formazione pass\u00f2 al terzo ufficiale in ordine di anzianit\u00e0, il comandante del \"Grenville\", capitano di corvetta (\"lieutenant commander\") R.P. Hill; Hill tuttavia ritenne inizialmente che l'unit\u00e0 colpita fosse il \"Rocket\" e per quindici minuti rimase in attesa di istruzioni da Phipps manovrando per evitare collisioni con le altre navi, prima di prendere finalmente il comando e raggruppare la formazione pi\u00f9 a nord del luogo dello scontro. Il \"Charybdis\" nel frattempo era in rapido affondamento: i due siluri avevano aperto ampie falle nello scafo e inondato la sala macchine, interrompendo l'erogazione di energia elettrica e facendo sbandare la nave di pi\u00f9 di 50\u00b0; al primo ufficiale, \"commander\" Oddie, inviato a constatare i danni, non rest\u00f2 altro da fare che ordinare l'abbandono della nave, la quale scomparve sott'acqua intorno alle 02:30. Il \"Limbourne\", a circa un miglio pi\u00f9 a nord-est dell'incrociatore, aveva imbarcato una grossa quantit\u00e0 d'acqua ma la paratia della sala macchine aveva resistito e nonostante il forte sbandamento l'unit\u00e0 aveva rimesso in funzione i motori.\nLa notizia che il \"Limbourne\" era ancora a galla raggiunse Hill sul \"Grenville\" intorno alle 03:15, e il resto della formazione ritorn\u00f2 sul luogo dello scontro per soccorrere i superstiti: 107 naufraghi del \"Charybdis\" furono recuperati dal mare (alcuni superstiti raggiunsero le coste bretoni dove furono fatti prigionieri dai tedeschi), mentre il \"Talybont\" prese a bordo i 100 sopravvissuti dal \"Limbourne\". Due tentativi del \"Talybont\" di prendere a rimorchio il cacciatorpediniere danneggiato fallirono a causa del mare mosso, e infine Hill diede ordine di affondare l'unit\u00e0: dopo essere stato silurato prima dal \"Talybont\" e poi cannoneggiato dal \"Rocket\", il \"Limbourne\" affond\u00f2 infine intorno alle 06:40. Il resto della forza rientr\u00f2 a Plymouth intorno alle 10:00 di quello stesso 23 ottobre.\nConseguenze.\nLe vittime riportate dai britannici nello scontro ammontarono a 468 morti: 426 sul \"Charybdis\", tra cui il comandante capitano Voelcker, e 42 sul \"Limbourne\". I corpi di 19 marinai britannici, recuperati sull'isola di Guernsey, furono seppelliti con tutti gli onori militari dagli occupanti tedeschi e, in una dimostrazione di lealt\u00e0 al Regno Unito, alla cerimonia parteciparono le autorit\u00e0 civili e religiose dell'isola oltre a circa 4.000 abitanti, un fatto che impression\u00f2 gli stessi tedeschi; a partire dal 1948 una cerimonia in suffragio delle vittime fu poi tenuta ogni anno a Guernsey. Altri 29 corpi furono recuperati sull'isola Jersey e seppelliti senza una cerimonia pubblica, mentre altri 40 corpi furono deposti nel cimitero di Saint-Brieuc e altri 102 in quello di Saint-Malo. I relitti del \"Charybdis\" e del \"Limbourne\" furono poi esplorati da un team di sommozzatori britannici nel 1990 e poi ancora nel 2001.\nIl capitano di fregata Franz Kohlauf ricevette per la sua azione la Croce di Cavaliere della Croce di Ferro, massima onorificenza della Germania nazista, mentre il comandante della torpediniera \"T-23\" capitano di corvetta Friedrich-Karl Paul, autore del siluramento del \"Charybdis\", fu insignito dell'Ordine militare della Croce Tedesca."}
{"id": "5467597", "revid": "21880", "url": "https://it.wikipedia.org/wiki?curid=5467597", "title": "Voanioala", "text": ""}
{"id": "5467598", "revid": "1005847", "url": "https://it.wikipedia.org/wiki?curid=5467598", "title": "Associazione Calcio Udinese 1929-1930", "text": "Questa pagina raccoglie le informazioni riguardanti l'Associazione Calcio Udinese nelle competizioni ufficiali della stagione 1929-1930.\nStagione.\nNella stagione 1929-1930 l'Udinese ha disputato il girone C del campionato di Prima Divisione. Ha vinto il campionato con 42 punti in classifica, 3 in pi\u00f9 della SPAL di Ferrara seconda classificata. La vittoria del raggruppamento ha dato il diritto alla squadra friulana di disputare il secondo campionato della Serie B ed a disputare il quadrangolare finale con le vincitrici degli altri 3 gironi: battendo 3-1 il in finale si laurea \"campione nazionale di Prima Divisione\"."}
{"id": "5467601", "revid": "287204", "url": "https://it.wikipedia.org/wiki?curid=5467601", "title": "Cantone di Nouvion-sur-Meuse", "text": "Il Cantone di Nouvion-sur-Meuse \u00e8 una divisione amministrativa dell'Arrondissement di Charleville-M\u00e9zi\u00e8res.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i seguenti 35 comuni:"}
{"id": "5467613", "revid": "752999", "url": "https://it.wikipedia.org/wiki?curid=5467613", "title": "Seconda Categoria 1908", "text": ""}
{"id": "5467615", "revid": "268129", "url": "https://it.wikipedia.org/wiki?curid=5467615", "title": "Campionato Federale di Seconda Categoria 1908", "text": "Il Campionato Federale di Seconda Categoria 1908 fu, assieme al corrispettivo Campionato Italiano, il quinto campionato di calcio italiano per seconde squadre dei club maggiori, presenti gi\u00e0 nel campionato di Prima Categoria, a venir disputato in Italia. Esso era integrato con alcune squadre provinciali titolari.\nIl campionato federale.\nIn seguito alla decisione della FIF di bandire gli stranieri dai campionati italiani e alle proteste di vari club di primo piano, all'Assemblea Federale del 10 novembre 1907 fu decisa l'istituzione di due tornei di calcio paralleli: uno \"federale\", in cui era ammessa la partecipazione di tesserati stranieri purch\u00e9 residenti in Italia, e uno \"italiano\", a cui potevano partecipare soltanto i tesserati di nazionalit\u00e0 italiana. Coerentemente con questa impostazione, anche la Seconda Categoria fu divisa in un campionato federale vinto dalla Pro Vercelli, e in un campionato italiano vinto dal Piemonte.\nIl Campionato Italiano assegnava il titolo nazionale di Seconda Categoria, mentre quello Federale il meno prestigioso titolo di Campione FIF.\nPartecipanti.\nAlla chiusura delle iscrizioni il 5 dicembre 1907, furono iscritte:\nSi iscrissero inoltre, ma si ritirarono poi senza giocare, il Milan II e la FC Libertas.\nFormula.\nTutti i campionati del 1908 furono strutturati su due turni: un primo turno eliminatorio giocato a livello regionale, e un girone finale a tre squadre. In entrambe le seconde categorie, il girone ligure fu composto dalle sole riserve dell'Andrea Doria, che erano dunque qualificate d'ufficio al girone finale.\nAvvenimenti.\nIl boicottaggio dei club che non accettavano la divisione del campionato in due tornei distinti rese il girone piemontese, che fu piuttosto equilibrato, l'unico ad essere disputato. Il primo incontro vide prevalere la Juventus II per due gol a uno, mentre la gara di ritorno fu vinta dalla Pro Vercelli per una rete a zero. Le due formazioni furono costrette allo spareggio sul campo neutro dell'Ausonia Milano, dove i vercellesi si imposero con un perentorio 5 a 1.\nIl girone finale fu dominato dalla Pro Vercelli che vinse tutte le partite, l'ultima a tavolino per il ritiro dell'Ausonia che, dopo aver perso tutte le partite del girone d'andata, rinunci\u00f2 alla disputa del girone di ritorno. Il nuovo successo delle bianche casacche, dopo quello nella Seconda Categoria unificata dell'anno prima, convinse definitivamente la dirigenza vercellese a fare il gran salto ed iscriversi al massimo campionato italiano di calcio che sarebbe iniziato poche settimane dopo.\nRisultati.\nEliminatoria.\nPiemonte.\nIn seguito all'ex aequo fra Pro Vercelli e Juventus II, fu giocato uno spareggio a Milano per determinare la squadra che si sarebbe qualificata al girone finale.\nLombardia e Liguria.\nLe eliminatorie lombarde non ebbero alfine luogo. Dopo l'annunciato ritiro del Milan a Capodanno, segu\u00ec quello a sorpresa della Libertas per mancata presentazione alla partita della vigilia dell'Epifania. L'Ausonia, rimasta quindi l'unica iscritta, si qualific\u00f2 automaticamente alle finali. Anche in Liguria l'Andrea Doria II, unica iscritta, fu qualificata di diritto al girone nazionale.\nGirone nazionale.\nClassifica"}
{"id": "5467616", "revid": "767487", "url": "https://it.wikipedia.org/wiki?curid=5467616", "title": "The False Friend (film 1913)", "text": "The False Friend \u00e8 un cortometraggio muto del 1913 diretto da Edward LeSaint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 30 settembre 1913."}
{"id": "5467625", "revid": "1543377", "url": "https://it.wikipedia.org/wiki?curid=5467625", "title": "Barbara Wright", "text": "Barbara Wright \u00e8 un personaggio immaginario interpretato da Jacqueline Hill nella serie televisiva britannica di fantascienza \"Doctor Who\".\n\u00c8 una dei compagni di viaggio del Primo Dottore, ed apparve nelle prime due stagioni del programma, dal 1963 al 1965. Nel film \"Dr. Who and the Daleks\" (1965), il personaggio venne interpretato da Jennie Linden, ma con tratti della personalit\u00e0 diversi ed un background differente (nel film \u00e8 la nipote del \"Dottore\"). In totale, Barbara Wright apparve in 16 storie.\nBiografia del personaggio.\nPrima stagione.\nBarbara Wright apparve nella prima puntata di \"Doctor Who\", \"An Unearthly Child\" (1963). Insegnante di storia alla Coal Hill School di Londra, uno dei suoi colleghi \u00e8 Ian Chesterton, insegnante di scienze. Una delle loro studentesse, Susan Foreman, nipote di un misterioso \"Dottore\", mostra di possedere inaspettate conoscenze in materia storica e scientifica, molto al di sopra rispetto ad una normale adolescente del suo tempo. Nel tentativo di indagare sulle strane capacit\u00e0 della giovane, i due decidono di seguirla fino a casa dopo la scuola per parlare con il nonno della ragazza. Giunti in una sorta di deposito di rottami, Ian e Barbara scoprono che Susan e suo nonno, il \"Dottore\", sono degli esuli provenienti da un altro pianeta e viaggiano nello spazio e nel tempo in una macchina definita da Susan \"TARDIS\" (dall'acronimo \"Tempo e Relativa Dimensione Interna allo Spazio\"). Poich\u00e9 Ian e Barbara hanno scoperto la verit\u00e0, il Dottore li porta via sul TARDIS contro la loro volont\u00e0, dando inizio alle loro avventure. Nel loro primo viaggio vengono trasportati sulla Terra nell'epoca della preistoria, dove l'intero equipaggio del TARDIS viene catturato da una trib\u00f9 di cavernicoli in cerca del \"segreto del fuoco\". Riusciti a fuggire sul TARDIS, nel secondo viaggio giungono al pianeta Skaro, dove incontrano la malvagia razza dei Dalek per la prima volta. Alla fine della prima puntata di questa seconda avventura, Barbara si separa dal gruppo mentre stanno esplorando il pianeta e viene catturata dai Dalek.\nNella storia seguente, \"The Edge of Destruction\", le tensioni tra i membri dell'equipaggio del TARDIS salgono notevolmente quando la donna viene accusata dal Dottore di voler sabotare il TARDIS per tornare a casa nel 1963. Vedendo Barbara sinceramente scossa e ferita dalle sue accuse, il Dottore si scusa con lei ed incomincia a vedere sotto una luce diversa i due insegnanti, con i quali instaura un rapporto di amicizia che durer\u00e0 fino alla loro dipartita dal gruppo. Anche se fondato sul reciproco rispetto e affetto, il rapporto tra il Dottore e Barbara viene spesso messo a dura prova dai loro punti di vista opposti. In \"The Aztecs\" ad esempio, Barbara viene scambiata per la reincarnazione di un'alta sacerdotessa, Yetaxa, dopo che viene trovata in possesso del suo bracciale. Barbara sfrutta la situazione per tentare di cambiare il corso della storia, e cerca di persuadere gli Aztechi a non compiere pi\u00f9 sacrifici umani per ingraziarsi gli dei, in modo che Hern\u00e1n Cort\u00e9s - che annient\u00f2 l'impero azteco - arrivando potesse trovare una civilt\u00e0 gloriosa. Il Dottore mette in guardia Barbara sul fatto di cambiare il corso della storia, ma resta inascoltato. Barbara non riesce comunque nella sua impresa e la storia rimane immutata.\nIn collera con Ian, il Dottore cerca di far tornare a casa lui e Barbara, ma nell'episodio \"The Reign of Terror\" finiscono tutti nella Francia della rivoluzione, dove Barbara e Susan vengono fatte prigioniere finendo quasi ghigliottinate.\nSeconda stagione.\nNella prima puntata della seconda stagione della serie, \"Planet of Giants\" (1964), l'equipaggio del TARDIS viene miniaturizzato e Barbara viene infettata da un insetticida mortale riuscendo a salvarsi solo in extremis. In seguito Barbara assiste alla fuoriuscita dal gruppo di Susan e all'arrivo dell'orfana Vicki, che prende il suo posto sul TARDIS. Nell'avventura successiva, \"The Romans\", Barbara viene venduta come schiava e finisce a servire nel palazzo reale di Nerone, che si infatua della donna. La moglie dell'imperatore, Poppea, cerca quindi di avvelenare Barbara essendo gelosa di lei. Barbara e Ian abbandonano la serie nel corso degli eventi del serial \"The Chase\" (1965). Dopo aver sconfitto i Dalek, Barbara suggerisce a Ian di prendere la macchina del tempo degli alieni per tornare a casa. Il Dottore si infuria e cerca di convincerli a restare con lui avvertendoli che il viaggio potrebbe ucciderli, ma senza successo. Dopo un commovente addio, Barbara e Ian fanno ritorno a Londra, circa due anni dopo la data della loro sparizione. Tornato sul TARDIS, il Dottore si assicura attraverso il monitor spazio-temporale che siano arrivati sani e salvi a destinazione, e confessa a Vicki quanto senta la loro mancanza.\nRiferimenti successivi.\nBarbara viene citata nell'episodio \"Death to the Doctor\", una storia in due parti dello spin-off di \"Doctor Who\" \"Le avventure di Sarah Jane\" (2010). Sarah Jane Smith riferisce che Ian e Barbara si sono sposati, sono diventati entrambi professori, vivono a Cambridge, e si dice che non siano invecchiati per nulla rispetto agli anni sessanta.\n\"Dr. Who and the Daleks\".\nNel film del 1965 \"Dr. Who and the Daleks\", Barbara Wright \u00e8 la fidanzata di Ian, la sorella maggiore di Susan, e quindi anch'essa nipote di \"Dr. Who\". In \"Daleks - Il futuro fra un milione di anni\" (\"Daleks - Invasion Earth 2150 AD\"), altro film del 1966 ispirato a \"Doctor Who\", il personaggio di Barbara viene rimpiazzato da Louise, altra nipote del Dottore, che svolge lo stesso ruolo. Nessun riferimento viene fatto alla sorte di Barbara e Ian.\nAccoglienza.\nGavin Fuller del \"Daily Telegraph\" nomin\u00f2 Barbara la sesta migliore tra le compagne di viaggio femmine del Dottore. Nel 2010, i lettori di \"Radio Times\" votarono Barbara alla posizione numero 26 tra i migliori compagni di viaggio del Dottore, su 48 opzioni disponibili."}
{"id": "5467643", "revid": "92723", "url": "https://it.wikipedia.org/wiki?curid=5467643", "title": "Contenuto in GC", "text": "Per contenuto di GC, s'intende il quantitativo di coppie di basi azotate di guanina e citosina presenti in una molecola di DNA.\nL'utilizzo di questa coppia di basi a scopi tassonomici \u00e8 motivato dalla presenza di un triplo legame che le lega, a differenza della coppia adenina - timina, dove il legame \u00e8 doppio. \nQuesta differenza fa s\u00ec che le propriet\u00e0 fisiche delle molecole di DNA differiscano al variare della composizione percentuale delle coppie di basi azotate presenti, permettendo cos\u00ec l'identificazione dei corredi genomici nelle diverse specie, in quanto ogni specie ha un suo contenuto in GC% caratteristico. Vi \u00e8 per\u00f2 la possibilit\u00e0 che organismi afferenti a specie differenti abbiano la stessa composizione di GC%, ma diversa sequenza di basi, quindi il dato relativo al GC% dev'essere confrontato con altri elementi di valutazione."}
{"id": "5467644", "revid": "2175", "url": "https://it.wikipedia.org/wiki?curid=5467644", "title": "Cantoni di Sedan", "text": ""}
{"id": "5467648", "revid": "767487", "url": "https://it.wikipedia.org/wiki?curid=5467648", "title": "The Woman of the Mountains", "text": "The Woman of the Mountains \u00e8 un cortometraggio muto del 1913 diretto da Edward LeSaint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 17 ottobre 1913."}
{"id": "5467650", "revid": "834", "url": "https://it.wikipedia.org/wiki?curid=5467650", "title": "AMYF (Bushido)", "text": ""}
{"id": "5467651", "revid": "834", "url": "https://it.wikipedia.org/wiki?curid=5467651", "title": "A Failure at Fifty (film 1916)", "text": ""}
{"id": "5467652", "revid": "210326", "url": "https://it.wikipedia.org/wiki?curid=5467652", "title": "Teletirreno Sardegna", "text": ""}
{"id": "5467653", "revid": "83531", "url": "https://it.wikipedia.org/wiki?curid=5467653", "title": "Giovani Calciatori Vigevanesi 1929-1930", "text": "Questa pagina raccoglie i dati riguardanti la Giovani Calciatori Vigevanesi nelle competizioni ufficiali della stagione 1929-1930."}
{"id": "5467655", "revid": "228587", "url": "https://it.wikipedia.org/wiki?curid=5467655", "title": "Andrea Romagnoli", "text": "Titolare di pi\u00f9 di 100 brevetti, con una propensione all'innovazione, \u00e8 stato uno degli esponenti pi\u00f9 importanti della prima generazione di tecnici-imprenditori dell'industria del packaging bolognese.\nBiografia.\nAndrea Romagnoli nasce a Bologna nel 1928 da una famiglia modesta: padre falegname alla ditta Castelli e madre merciaia.\nFrequenta l'Istituto Aldini-Valeriani nei difficili anni della guerra e si diploma Perito Meccanico nel 1947. A 21 anni, nel 1949, viene assunto all'A.C.M.A., l'azienda \u201cregina\u201d del nascente distretto delle macchine automatiche. Vi rimane fino al 1953, quando si licenzia per entrare come progettista alla G.D, alle dipendenze del Direttore Tecnico Ariosto Seragnoli, figura importante per la sua formazione e crescita professionale.\nNel 1955 sposa Soave Barbieri, un'ex collega dell'A.C.M.A, che lo segue in G.D e poi lo affiancher\u00e0 e sosterr\u00e0 per tutta la vita.\nLe esperienze acquisite e il desiderio di progettare in proprio lo spingono a lasciare la G.D, nel 1960, e a fondare l'anno successivo l'IMA, Industria Macchine Automatiche, in societ\u00e0 con il cognato Renato Taino. Le prime macchine ideate da Romagnoli, la C15 per confezionare uova di cioccolato e la C10 per imbustare polveri per acqua da tavola, sono innovative, veloci, compatte, con lavorazioni integrate, caratteristiche che gi\u00e0 delineano la sua concezione costruttiva, coerentemente seguita in tutta la sua lunga attivit\u00e0 di progettista.\nNegli anni 1961-1962 le aspettative della Societ\u00e0 non vengono premiate, quindi si rende necessario ricorrere a nuovi investitori. Nel 1963 entra in IMA la famiglia Vacchi con l'acquisizione della maggioranza delle azioni e la trasformazione in S.p.A.. Romagnoli si dedica quindi alla progettazione di un'altra macchina per polveri in bustine termosaldate, la C25, poi alla realizzazione di una confezionatrice per t\u00e8 e infusi in sacchetti filtro con filo ed etichetta, chiamata C20. Con questa macchina, a partire dal 1966-1967, ha inizio la fortuna commerciale di IMA in contrapposizione con le grandi aziende tedesche del settore.\nNegli anni settanta e ottanta si delinea la strategia dell'IMA nel settore del t\u00e8 in sacchetti filtro, volta a coprire con una serie di macchine (le C20, 21 e 23; le C50 e 51; la C55) tutte le fasce di mercato. Nel 1976 in IMA si decide anche di diversificare, rivolgendosi ad un mercato pi\u00f9 ampio: quello farmaceutico. La macchina blisteratrice IMA C60 ideata da Romagnoli ha successo: innovativa rispetto a quelle della concorrenza, \u00e8 veloce, compatta e funzionale.\nIl 1982 vede Romagnoli dimettersi dalle cariche operative che ricopre in IMA, restando per\u00f2 nel Consiglio d'Amministrazione, per fondare CESTIND, Centro Studi Industriali, a cui IMA commissiona la progettazione di una nuova macchina, la C2000, tecnologicamente all'avanguardia, grazie alla quale l'azienda, a partire dal 1987-1988, consolida la sua leadership mondiale nel settore delle macchine automatiche per t\u00e8 in sacchetti filtro. Nel 1987 IMA acquista CESTIND, facendone il proprio Centro Ricerca &amp; Sviluppo, del quale Romagnoli rester\u00e0 Responsabile fino al 1993, anno in cui cede le sue azioni IMA e acquista una piccola azienda di macchine automatiche, la Tecnomeccanica.\nTra il 1993 e il 1995 egli progetta una nuova macchina confezionatrice di t\u00e8 in sacchetti filtro a doppia camera e chiusura del sacchetto tramite un nodo del filo, invece del tradizionale punto metallico, e questo costituisce un avanzamento tecnologico che delinea una nuova generazione di macchine. Tuttavia, secondo Romagnoli, Tecnomeccanica non \u00e8 ancora in grado di industrializzarla, pertanto, nel 1995 il progetto viene venduto, con i relativi brevetti, all'IMA, che ne completa lo sviluppo realizzando la C24, che avr\u00e0 un successo di mercato di durata pi\u00f9 che ventennale.\nNel 1998 Tecnomeccanica si presenta ad Interpack, la Fiera Internazionale di D\u00fcsseldorf, con la sua prima realizzazione, la T2 PRIMA, macchina per sacchetti filtro monocamera con filo ed etichetta. Anche se il marchio \u00e8 sconosciuto, riscuote un buon riscontro tra i produttori di t\u00e8, che ne apprezzano qualit\u00e0 e caratteristiche.\nTecnomeccanica si afferma come nuovo fornitore di confezionatrici di t\u00e8 in sacchetti filtro: sono un centinaio di esemplari della T2 consegnati dal 1998 al 2011, e negli anni seguenti. Intanto Romagnoli gi\u00e0 dal 2003 sta lavorando ad un altro progetto: una nuova confezionatrice di sacchetti filtro ad altissima velocit\u00e0. La T10 CONTINUA, presentata poi nel 2006, utilizza le tecnologie meccaniche ed elettroniche pi\u00f9 avanzate.\nNel 2007, per ampliare le risorse necessarie alla crescita dell'Azienda e allo sviluppo dei suoi prodotti, Andrea Romagnoli apre la compagine societaria di Tecnomeccanica all'A.C.M.A. del Gruppo Coesia, la quale acquisisce dapprima una quota di minoranza, poi, nel 2011, l'intero pacchetto azionario.\nDal 2007 al 2010 Romagnoli rimane Presidente di Tecnomeccanica e sviluppa il suo ultimo progetto, una macchina per sacchetti filtro a doppia camera la cui chiusura \u00e8 ottenuta con un nuovo nodo del filo, coperto da brevetto. Sar\u00e0 denominata T4 MODULA.\nAndrea Romagnoli muore a Bologna il 6 marzo 2013."}
{"id": "5467657", "revid": "1305772", "url": "https://it.wikipedia.org/wiki?curid=5467657", "title": "Addington", "text": ""}
{"id": "5467659", "revid": "1305772", "url": "https://it.wikipedia.org/wiki?curid=5467659", "title": "Settimana della moda di Buenos Aires", "text": "La settimana della moda di Buenos Aires (nel mondo anglofono e nel giornalismo di settore intesa anche come \"BAF Week\", abbr. di \"Buenos Aires Fashion Week\"), \u00e8 una doppia manifestazione annuale dedicata alla progettazione e all'industria dell'abbigliamento e della moda, che si svolge dal 2001, prevalentemente nella sede fieristica della Rural, nel quartiere di Palermo. \u00c8 riconosciuto come uno degli eventi del settore pi\u00f9 importanti, dove espongono sia i marchi celebri che talenti emergenti. "}
{"id": "5467661", "revid": "834", "url": "https://it.wikipedia.org/wiki?curid=5467661", "title": "Albert City (Iowa)", "text": ""}
{"id": "5467662", "revid": "729019", "url": "https://it.wikipedia.org/wiki?curid=5467662", "title": "San Diego Mariners", "text": "I San Diego Mariners sono stati una squadra di hockey su ghiaccio della World Hockey Association con sede nella citt\u00e0 di San Diego, nello stato della California. Nacquero nel 1974 e si sciolsero nel 1977. Disputarono i loro incontri casalinghi presso la San Diego Sports Arena.\nStoria.\nDopo le vicende travagliate dei New York Raiders, divenuti in seguito New York Golden Blades e Jersey Knights nel 1974 la franchigia lasci\u00f2 l'area di New York per trasferirsi in California a San Diego. La nuova squadra con il nome di Mariners mantenne i colori e le divise utilizzate nelle due stagioni precedenti, per coincidenza simili a quelle adottate dai San Diego Gulls che fino a quell'anno militavano nella Western Hockey League.\nNella prima stagione di attivit\u00e0 dei Mariners la formazione fu trascinata dal centro Andr\u00e9 Lacroix, vincitore del Bill Hunter Trophy come capocannoniere della WHA con 147 punti e avanz\u00f2 nei playoff dell'Avco World Trophy fino alle semifinali, dove furono sconfitti per 4-0 dagli Houston Aeros. Anche nelle due stagioni successive i Mariners conquistarono la qualificazione ai playoff, senza riuscire tuttavia a superare il primo turno.\nNella stagione 1976-77 la squadra affront\u00f2 un consistente calo di spettatori; il proprietario Ray Kroc, gi\u00e0 a capo dei San Diego Padres e di McDonald's riusc\u00ec a vendere la franchigia a un gruppo di imprenditori di Melbourne, in Florida. Non riuscendo a trovare un'arena adatta la squadra fu rivenduta immediatamente a Bill Putnam, il quale cambi\u00f2 il nome della squadra in \"Florida Breakers\" con l'intenzione di trasferirla all'Hollywood Sportatorium di Hollywood, fra Miami e Fort Lauderdale. Seguirono altre difficolt\u00e0 e tre diversi tentativi di rilevare la franchigia, fino allo scioglimento definitivo dei Mariners nell'autunno del 1977."}
{"id": "5467664", "revid": "834", "url": "https://it.wikipedia.org/wiki?curid=5467664", "title": "Alberto P\u00e9rez (musicista)", "text": ""}
{"id": "5467668", "revid": "1305772", "url": "https://it.wikipedia.org/wiki?curid=5467668", "title": "Aldington", "text": ""}
{"id": "5467682", "revid": "1305772", "url": "https://it.wikipedia.org/wiki?curid=5467682", "title": "Alex Gray", "text": ""}
{"id": "5467683", "revid": "44876", "url": "https://it.wikipedia.org/wiki?curid=5467683", "title": "Seregno Foot-Ball Club 1929-1930", "text": "Questa voce raccoglie le informazioni riguardanti il Seregno Football Club nelle competizioni ufficiali della stagione 1929-1930."}
{"id": "5467684", "revid": "287204", "url": "https://it.wikipedia.org/wiki?curid=5467684", "title": "Colori e simboli del Taranto Football Club 1927", "text": "I colori e simboli del Taranto Football Club 1927 sono i segni distintivi che caratterizzano la principale societ\u00e0 di calcio di Taranto.\nSimboli ufficiali.\nStemma.\nLo stemma ufficiale del Taranto non \u00e8 sempre stato lo stesso ma ha avuto delle sostanziali variazioni nel corso della sua storia, negli ultimi vent'anni in particolare con il succedersi di nuove gestioni e a causa dei fallimenti societari.\nAlcuni dei suoi elementi sono utilizzati da sempre come i colori rosso e blu e il vincolo con la sua citt\u00e0 d'origine attraverso la rappresentazione del delfino gi\u00e0 presente nello scudo comunale.\nIl primo stemma societario, risalente al 1947, era a forma di goccia rovesciata con fondo bicromo rosso e blu verticale e includeva solo le iniziali della societ\u00e0, UST che stavano per Unione Sportiva ArsenalTaranto. Nel 1955 lo stemma cambi\u00f2 in uno scudo sannitico diviso in tre parti orizzontalmente: in alto il nome della societ\u00e0 A.S. Taranto, in basso due bande larghe uguali, rossa sopra e blu sotto, al centro vi era impresso un delfino in primo piano con un tridente sul fondo, simboli della citt\u00e0 e sotto di esso due linee ondulate a simboleggiare il mare.\nQuesto stemma fu il pi\u00f9 longevo della storia calcistica tarantina, dur\u00f2 infatti tre decenni fin quando la societ\u00e0, piena di debiti, l'11 aprile 1985 fu dichiarata fallita e cambi\u00f2 denominazione in Taranto Football Club S.p.A. Lo stemma era costituito dalle iniziali FC opposte tra loro, la F color blu di Prussia, la C rovesciata di rosso lacca e il classico delfino tinto di giallo. Questo stemma venne poi sostituito nel 1991con un altro simile per forma al predecessore, cio\u00e8 uno scudo sannitico, ma bordato di blu con fondo bianco e al centro un delfino rosso che emerge dal mare simboleggiato da una banda blu ondulata, in alto vi era il nome della societ\u00e0 anch'esso di colore blu.\nLa radiazione dell'agosto 1993 port\u00f2 alla creazione di una nuova societ\u00e0 che ripart\u00ec dal Campionato Nazionale Dilettanti con un nuovo logo a forma di goccia rovesciata che riprese i colori rossobl\u00f9 e il classico delfino. Anche questo stemma dur\u00f2 pochi anni finch\u00e9 non venne sostituito da uno nuovo completamente diverso per forma dai precedenti ma che richiam\u00f2 alle origini del calcio tarantino. Il nuovo simbolo era infatti a forma di ellisse geometrica con quadrupla bordatura concentrica alternata in blu e bianco, il corpo centrale era a fondo blu con una A nella parte superiore e la scritta Arsenal Taranto sotto di essa.\nNegli anni 2000 lo stemma \u00e8 cambiato cinque volte ma oltre ai classici colori sociali e al delfino il simbolo della squadra cittadina si \u00e8 avvicinato di pi\u00f9 alla storia e alla mitologia della citt\u00e0 con la comparsa di un nuovo elemento, per la nascita della Taranto Calcio S.r.l. \u00e8 stato infatti realizzato un logo formato da uno scudetto diviso in due parti: in quella superiore vi era la scritta Taranto calcio ; in quella inferiore erano disegnate quattro bande verticali di colore rosso e blu alternate fra loro con al centro disegnato un delfino stilizzato cavalcato ora da un uomo con un tridente nella mano destra e un drappo avvolto all'avambraccio sinistro, il disegno era un chiaro richiamo allo stemma del Comune che a sua volta si rifaceva al mito di Taras, fondatore semidivino della citt\u00e0.\nAnche il nuovo stemma della Taranto Sport, nata dalle ceneri di un nuovo fallimento nel 2004, ha ripreso lo stesso tema \u00e8 in un ovale con bordo giallo oro a strisce rosse e blu diviso in due parti da una fascia giallo oro avente la scritta Taranto Sport, vi erano raffigurati nella parte superiore Nettuno cavalcante un delfino mentre nella parte inferiore un pallone maculato di colore bianco-nero.\nIl tema si \u00e8 ripetuto anche nel marchio del 2011 che consistette in uno scudetto con contorno blu al cui interno era rappresentato Taras a cavallo di un delfino con un drappo sul braccio destro e con la mano sinistra che impugnanava un tridente, l'immagine era di colore bianco su due fasce una di colore rosso ed una di colore blu separate da una linea di colore bianco. In alto a sinistra della figura di Taras era poi inserita una sfera di calcio stilizzata mentre al di sopra dell'immagine di Taras vi era in colore blu la scritta Taranto.\nCon la fondazione della nuova societ\u00e0 creata con il sostegno dei tifosi costituitisi in una fondazione \u00e8 stato creato e adottato un nuovo stemma pensato per essere temporaneo, in attesa di sceglierlo con una consultazione presso gli stessi tifosi, esso rappresentava un profondo cambiamento rispetto alla tendenza degli anni precedenti. Scritto su uno scudo con bordo bianco l'interno era diviso in parte da sfondo blu con delfino stilizzato in bianco che punta il muso verso un pallone posto in basso, e in parte da sfondo rosso con data 1927 in blu, la parte superiore dello scudo ha la scritta Taranto in rosso e la scritta F.C. in blu. Nel gennaio del 2018 il presidente Giove annuncia l'adozione di un nuovo emblema che per\u00f2 non piace ai tifosi perch\u00e9 ritenuto troppo simile se non una mera copia dello stemma comunale ne dalla Fondazione Taras che rivendica il diritto, per statuto, di scegliere con il coinvolgimento dei tifosi, colori e simboli della societ\u00e0. A seguito di un concorso pubblico online che vede la partecipazione numerosa di tifosi e appassionati rossobl\u00f9 viene infine scelto il nuovo logo presentato poi a stampa e tifosi con una diretta tv e online.\nLa versione attuale dello stemma \u00e8 stata introdotta nell'estate del 2018, scelto nel ballottaggio finale dal 51,03% dei votanti, \u00e8 diviso orizzontalmente in tre parti, in alto la scritta Taranto Fc in blu su banda bianca, al di sotto due bande, una rossa in alto e una blu in basso con al centro un delfino avvolto ad un tridente e la scritta 1927 al di sotto di esso."}
{"id": "5467686", "revid": "834", "url": "https://it.wikipedia.org/wiki?curid=5467686", "title": "Alexander Hamilton-Gordon (1859-1939)", "text": ""}
{"id": "5467688", "revid": "62004", "url": "https://it.wikipedia.org/wiki?curid=5467688", "title": "Giacomo Berlato", "text": "Nel 2014, da under-23 ha vinto la Ruota d'Oro - Gran Premio Festa del Perdono e il Trofeo Citt\u00e0 di San Vendemiano; \u00e8 stato poi professionista su strada dal 2015 al 2018. Dal 2019 gareggia nel mountain biking con il Team Bike Innovation-Focus-Rosti."}
{"id": "5467689", "revid": "287204", "url": "https://it.wikipedia.org/wiki?curid=5467689", "title": "Idiko Erasitechniko Protathlema 1975", "text": "L'Idiko Erasitechniko Protathlema 1975 \u00e8 la 8\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nGruppo 7.\nClassifica.\nLegenda:"}
{"id": "5467690", "revid": "1305772", "url": "https://it.wikipedia.org/wiki?curid=5467690", "title": "Alexander Wassilko von Serecki", "text": ""}
{"id": "5467691", "revid": "1305772", "url": "https://it.wikipedia.org/wiki?curid=5467691", "title": "Alleman", "text": ""}
{"id": "5467693", "revid": "767487", "url": "https://it.wikipedia.org/wiki?curid=5467693", "title": "Ant\u00f3nio Calv\u00e1rio", "text": "Dopo aver vinto il primo Festival da Can\u00e7\u00e3o, ha rappresentato il Portogallo all'Eurovision Song Contest 1964 con il brano \"Ora\u00e7\u00e3o\", classificandosi ultimo con 0 punti.\nBiografia.\nNato a Louren\u00e7o Marques (oggi Maputo), allora capitale del Mozambico portoghese, all'et\u00e0 di 8 anni si trasfer\u00ec con la famiglia in Portogallo, nella citt\u00e0 di Portim\u00e3o, dove inizia a prendere lezioni di canto da sua nonna, il soprano Corina Freire.\nNel 1960 ha preso parte al Festival da Can\u00e7\u00e3o Portuguesa, un festival musicale non competitivo organizzato dall'emittente portoghese Emissora Nacional de Radiodifus\u00e3o, con il suo singolo di esordio, \"Regresso\". Successivamente collabora con la cantante Maria de Lourdes Resende, pubblicando l'EP \"O pap\u00e1 e a mam\u00e3\".\nNel 1964 ha preso parte al primo Festival da Can\u00e7\u00e3o con il brano \"Ora\u00e7\u00e3o\", vincendo il concorso e ottenendo il diritto di rappresentare il Portogallo all'Eurovision Song Contest 1964. Nonostante la vittoria in patria, il brano si classific\u00f2 al 13\u00ba e ultimo posto, con i brani di Germania Ovest, Jugoslavia e Svizzera."}
{"id": "5467695", "revid": "287204", "url": "https://it.wikipedia.org/wiki?curid=5467695", "title": "Burn (singolo)", "text": ""}
{"id": "5467701", "revid": "834", "url": "https://it.wikipedia.org/wiki?curid=5467701", "title": "Allen Park (Michigan)", "text": ""}
{"id": "5467703", "revid": "767487", "url": "https://it.wikipedia.org/wiki?curid=5467703", "title": "Oysterband", "text": "Oysterband \u00e8 un gruppo folk-rock inglese costituito nel 1976 a Canterbury, dopo aver utilizzato i nomi di \"Fiddler's Dram\", \"Oyster Ceilidh Band\" e \"Oyster Band\" (o \"The Oyster Band\").\nStoria della Oysterband.\nIl nome del gruppo deriva dalla citt\u00e0 di Whitstable, famosa per la sua produzione di ostriche nella contea del Kent e ha cambiato spesso formazione riuscendo a fondere l'energia del pop/rock con quella della musica tradizionale inglese.\nTra le canzoni e singoli pubblicati si possono ricordare quelli di \"When I'm Up I Can't Get Down\", \"Native Son\", \"The Road to Santiago\", \"The Oxford Girl\", \"The World Turned Upside Down\", \"Everywhere I Go\" e \"Put Out The Lights\".\nDiscografia.\nAlbum in studio.\ncome Fiddler's Dram\ncome Oyster Ceilidh Band\ncome Oyster Band\ncome OysterBand"}
{"id": "5467704", "revid": "767487", "url": "https://it.wikipedia.org/wiki?curid=5467704", "title": "Rosewood (film)", "text": "Rosewood \u00e8 un film statunitense del 1997 di John Singleton.\nLa pellicola racconta di un terribile fatto che per molti decenni \u00e8 stato dimenticato, ossia la distruzione della cittadina afroamericana di Rosewood, in Florida, e l'uccisione di parte dei suoi abitanti.\nTrama.\nFlorida, gennaio 1923. La piccola comunit\u00e0 nera di Rosewood vive tranquillamente nonostante l'oppressione e le ripetute angherie dei bianchi della zona.\nSono tempi duri, le leggi di Jim Crow e la segregazione razziale rendono legale e gratuita qualsiasi forma di aggressione e violenza verso i cittadini neri della nazione. Ed \u00e8 proprio in questo clima che inizia quello che sar\u00e0 tramandato come il massacro di Rosewood, con nel mezzo Mann un misterioso reduce dalla prima guerra appena arrivato e i cittadini, tra cui figurano Sylvester Carrier e la sua famiglia.\nTutto inizia quando Funny Taylor, una donna bianca di Sumter, viene sedotta e poi violentata dal suo amante, mentre suo marito James Taylor \u00e8 al lavoro. Sconvolta, per non affrontare la vergogna dei lividi e del tradimento, Fanny esce di casa gridando di essere stata violentata da un nero. Le autorit\u00e0 e gli abitanti le credono fermamente e questo fa uscire tutta la tensione e la rabbia razziale accumulate. Anche se ad alimentare il tutto, \u00e8 in parte la notizia di un carcerato afroamericano che \u00e8 scappato l\u00ec vicino; in realt\u00e0 esso \u00e8 solo un pretesto per compiere violenze e linciaggi impuniti, appropriandosi anche di quello che i cittadini neri possiedono.\nLa comunit\u00e0 di Rosewood, sapendo di essere nel mirino, organizza la difesa ma in un assalto notturno, in un vero e proprio pogrom, la cittadina viene rasa al suolo dalle fiamme. Tutti quegli che hanno la pelle nera sono un bersaglio per i fucili, compresi donne e bambini. I bianchi, tra cui esponenti del Ku Klux Klan e della polizia, uccidono qualsiasi afroamericano gli capiti davanti; per\u00f2 ci sono anche bianchi, come il negoziante John Wright, che salvano alcuni sopravvissuti nelle loro case o gli mandano in salvo su un treno tentando anche, senza successo, di fermare la violenza.\nMann, partito prima dell'assalto, decide di ritornare e aiutare a portare in salvo i pochi residenti chi si erano nascosti nelle paludi. Sylvester Carrier riesce a far fuggire la sua famiglia ma perde sua zia Sarah. Quando spunta il giorno e la violenza si \u00e8 esaurita, ci\u00f2 che resta di Rosewood non \u00e8 che un insieme di lotti messi in vendita e un cumulo di cenere dove prima c'erano le case.\nAlla fine Fanny Taylor, l'autrice di tutto, verr\u00e0 picchiata dal marito James quando egli verr\u00e0 a sapere gradualmente la verit\u00e0 su di lei, mentre Sylvester e Mann si ritrovano nella boscaglia e iniziano insieme il camminino di uscita dalla contea di Alachua. Il bilancio \"approssimativo\" di quei giorni sar\u00e0 di due bianchi e sei neri morti, ma in realt\u00e0 le cifre sono molte di pi\u00f9. Il fatto, secondo la didascalia di conclusione, rimarr\u00e0 taciuto fino al 1980, quando i sopravvissuti al massacro e i loro discendenti citeranno in giudizio lo stato della Florida, ottenendo da esso un risarcimento."}
{"id": "5467706", "revid": "767487", "url": "https://it.wikipedia.org/wiki?curid=5467706", "title": "Carlos Mendes (cantante)", "text": "Ha rappresentato in due occasioni il Portogallo all'Eurovision Song Contest, partecipando all'Eurovision Song Contest 1968 con il brano \"Ver\u00e3o\" e all'Eurovision Song Contest 1972 con il brano \"A festa da vida\"."}
{"id": "5467710", "revid": "767487", "url": "https://it.wikipedia.org/wiki?curid=5467710", "title": "Associazione Calcio Comense 1929-1930", "text": "Questa pagina raccoglie i dati riguardanti l'Associazione Calcio Comense nelle competizioni ufficiali della stagione 1929-1930."}
{"id": "5467712", "revid": "834", "url": "https://it.wikipedia.org/wiki?curid=5467712", "title": "Altefeld (fiume)", "text": ""}
{"id": "5467714", "revid": "125465669", "url": "https://it.wikipedia.org/wiki?curid=5467714", "title": "Armando Gama", "text": "Biografia.\nRappresent\u00f2 il Portogallo all'Eurovision Song Contest 1983, gareggiando con il brano \"Esta balada que te dou\".\nFu uno degli allievi del programma \"Adler Fellowship\" (1998-99).\n\u00c8 scomparso nel 2022 all'et\u00e0 di 67 anni a seguito di un tumore pancreatico."}
{"id": "5467724", "revid": "793215", "url": "https://it.wikipedia.org/wiki?curid=5467724", "title": "Bob Bowman", "text": "Biografia.\n\u00c8 nato il 6 aprile 1964 a Columbia, capitale della Carolina del Sud; nel 1996 si \u00e8 trasferito al North Baltimore Aquatic Club (NBAC), in cui ha allenato il fenomeno Michael Phelps da quando aveva 10 anni, che grazie a lui \u00e8 diventato il pi\u00f9 grande nuotatore di tutti i tempi. Ha avuto come atleti anche Allison Schmitt e Chase Kalisz, oltre che il francese Yannick Agnel, a partire dal 2013.\nVita privata.\nNato e cresciuto a Columbia, ha frequentato la Columbia High School. Ha una sorella pi\u00f9 giovane, Donna Bowman, che lavora come insegnante informatico alla Chapin Middle School.\nCarriera da allenatore.\nNel 1986-87 \u00e8 stato allenatore presso la Area Tallahassee Aquatic Club e ha fatto da assistente allenatore nella sua universit\u00e0, Florida State University. Bowman ha nuotato per le Seminoles dal 1983 e il 1985, facendo da capitano della sua squadra durante il suo ultimo anno.\nBowman, nella Florida State, ha ottenuto la laurea di primo grado in psicologia dell'et\u00e0 educativa e una laurea minore in musica nel 1987. Durante il suo trascorso all'universit\u00e0 \u00e8 stato un membro della confraternita Pi Kappa Alpha.\nBowman ebbe l'incarico di assistente allenatore con la Napa Valley Swim Team (1991-92), la Cincinnati Pepsi Marlins (1990\u201391), e con la squadra di nuoto della Las Vegas Gold (1988\u201390).\n\u00c8 stato anche capo allenatore per la Birmingham Swim League dal 1992 al 1994. In quegli anni \u00e8 stato il responsabile della progettazione di programmi, della crescita professionale del personale e delle operazioni giornaliere di un club di 250 membri. Sotto la sua supervisione, la BLS \u00e8 migliorata fino ad entrare nei primi cinque posti dei programmi regionali dopo essere stato fuori dalle prime 20 posizioni durante i 10 anni precedenti.\nDal 1994 al 1997 \u00e8 stato capo allenatore per la Napa Valley Swim Team.\nPrima di diventare il capo allenatore della squadra maschile del Michigan, Bowman allen\u00f2 per 9 anni presso il North Baltimore Aquatic Club (NBAC) a Baltimora, Maryland. Dal 1996 al 1999 tenne la posizione di docente allenatore; dal 1999 al 2004 fu l'allenatore della NBAC's High Performance. Lungo il suo periodo di permanenza alla NBC, Bowman aiut\u00f2 a generare tre campioni individuali nazionali, dieci finalisti nazionali e cinque membri della squadra nazionale statunitense. In riconoscenza di tutti i suoi risultati, Bowman venne nominato come Allenatore Americano dell'anno nel 2001 e nel 2003. Nel 2002 gli venne assegnato il titolo di Developmental Coach of the Year.\nFu proprio durante il suo trascorso all'NBAC che inizi\u00f2 ad allenare il 23 volte medagliato d'oro olimpico (che si sommano a tre argenti e due bronzi per un totale di 28 medaglie olimpiche) Michael Phelps. Sotto la tutela di Bowman al North Baltimore Aquatic Club, Phelps vinse 5 ori mondiali e ricevette la nomina di Nuotatore Americano dell'anno dal 2001 fino al 2004.\nNel periodo vissuto a Michigan, Bowman lavor\u00f2 a stretto contatto con Greg Harden, l'amministratore sportivo per il nuoto. Harden parlava spesso con Bowman e Phelps durante il tempo dai due trascorso a Ann Arbor in preparazione ai Giochi Olimpici del 2008, e spesso aiutava l'uno a comunicare meglio con l'altro (infatti all'inizio del loro rapporto, Bowman e Phelps non andavano molto d'accordo). Bowman ritenne che tutto il successo ottenuto a Pechino dalla squadra americana di nuoto \u00e8, in parte, anche merito di Harden.\nBowman non nascose che Harden fu una delle principali ragioni per cui scelse di trasferirsi nel Michigan. Disse: \"Harden \u00e8 un incredibile lavoratore. Mi ha reso un allenatore migliore, e una persona migliore\".\nA Bowman affidarono il ruolo di assistente allenatore della Squadra olimpica statunitense del 2004, facendo sempre da primo allenatore di Phelps. Ai Giochi Olimpici di Atene 2004, Bowman contribu\u00ec alla conquista di 8 medaglie (6 ori e 2 bronzi) da parte di Michael Phelps. Quattro anni pi\u00f9 tardi, ai Giochi di Pechino 2008, condusse Phelps alla vittoria di 8 medaglie d'oro, che lo portarono a raggiungere un obiettivo mai centrato da nessun altro precedentemente in una singola edizione Giochi Olimpici.\nNell'aprile del 2008, Bowman annunci\u00f2 che avrebbe lasciato il Michigan alla fine dei Trials USA del 2008 (luglio 2008) per tornarsene al North Baltimore Aquatic Club dopo le Olimpiadi di Pechino.\nBowman venne inserito nella lista degli allenatori per i Giochi Olimpici di Londra 2012 facendo da assistente allenatore per la Squadra olimpica statunitense del 2012.\nBowman, nel 2015, venne assunto come nuovo allenatore di nuoto dall'Arizona State University.\nIl 9 settembre del 2015, gli Stati Uniti affidano a Bowman l'incarico di allenatore della squadra statunitense maschile olimpica di nuoto per le Olimpiadi del 2016."}
{"id": "5467727", "revid": "119980345", "url": "https://it.wikipedia.org/wiki?curid=5467727", "title": "Haiti ai Giochi della XXI Olimpiade", "text": "Haiti partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di tredici atleti impegnati in due discipline: atletica leggera e pugilato. Fu la settima partecipazione di questo paese ai Giochi. Non fu conquistata nessuna medaglia."}
{"id": "5467728", "revid": "84184", "url": "https://it.wikipedia.org/wiki?curid=5467728", "title": "Amado", "text": ""}
{"id": "5467729", "revid": "486946", "url": "https://it.wikipedia.org/wiki?curid=5467729", "title": "Potenza Sport Club", "text": ""}
{"id": "5467732", "revid": "767487", "url": "https://it.wikipedia.org/wiki?curid=5467732", "title": "Sabrina (cantante)", "text": "Ha rappresentato il Portogallo all'Eurovision Song Contest 2007 dopo aver vinto il Festival da Can\u00e7\u00e3o. Nella gara canora svoltasi a Helsinki ha presentato il brano \"Dan\u00e7a Comigo (vem ser feliz)\", ma non si \u00e8 qualificata alla finale."}
{"id": "5467733", "revid": "643662", "url": "https://it.wikipedia.org/wiki?curid=5467733", "title": "Fotios Papoulis", "text": ""}
{"id": "5467737", "revid": "767487", "url": "https://it.wikipedia.org/wiki?curid=5467737", "title": "La mano sinistra di Dio (film)", "text": "La mano sinistra di Dio (\"The Left Hand of God\") \u00e8 un film del 1955 diretto da Edward Dmytryk, tratto da un romanzo di William E. Barrett.\nTrama.\nNel 1947, il prete cattolico padre O'Shea (Humphrey Bogart) si reca in una remota missione in Cina per sostituire un prete che \u00e8 stato ucciso l\u00ec. Incontra il dottor David Sigman (E.G. Marshall) con sua moglie Beryl (Agnes Moorehead), e l'infermiera Anne Scott (Gene Tierney), gli unici residenti occidentali. Gestiscono un ospedale per gli abitanti dei villaggi circostanti, in un momento in cui i signori della guerra e i comunisti concorrenti sono impegnati nella guerra civile.\nO'Shea tiene il suo primo sermone domenicale, sia in inglese che in cinese per i suoi parrocchiani. Il suo lavoro tra di loro e il suo rispetto per le usanze locali gli fanno presto guadagnare il loro rispetto.\nAnne si sente a disagio perch\u00e9 \u00e8 attratta dal prete, cos\u00ec Beryl suggerisce al marito di rimandare Anne negli Stati Uniti, ma lui rifiuta, avendo bisogno di lei in ospedale. Beryl suggerisce a O'Shea di consultare il reverendo Martin, un ministro protestante di un'altra missione statunitense, per un consiglio, e lui \u00e8 d'accordo.\nQuando O'Shea incontra Martin (Robert Burton), fa una confessione sorprendente e non richiesta: dice di non essere un prete cattolico, ma Jim Carmody, un pilota americano che aveva trasportato rifornimenti sull'Hump durante la seconda guerra mondiale. Dopo essersi schiantato, \u00e8 stato salvato da un signore della guerra locale, il generale Yang (Lee J. Cobb), diventando il suo fidato secondo in comando, ma anche suo prigioniero. Quando uno dei soldati di Yang uccise il vero padre O'Shea, Carmody disert\u00f2 e decise di prendere il posto del prete ucciso. Dopo aver raccontato la sua storia a Martin, Carmody scrive un resoconto completo al vescovo cattolico.\nIl generale Yang rintraccia Carmody, portando un esercito e insistendo che Carmody riprenda a servirlo. Carmody propone di risolvere la questione con il loro consueto gioco di dadi, scommettendo cinque anni di fedele servizio contro la sua libert\u00e0 e la sicurezza degli abitanti del villaggio. Dopo che Yang perde, costringe Carmody a giocare di nuovo, questa volta per il futuro della missione protestante. Quando perde di nuovo, Yang si rassegna a perpetuare il mito di Padre O'Shea, che \u00e8 abbastanza santo da mettere da parte un potente signore della guerra.\nPrima che Carmody lasci la missione, dice ad Anne la verit\u00e0."}
{"id": "5467739", "revid": "965985", "url": "https://it.wikipedia.org/wiki?curid=5467739", "title": "Andrey Hovnanyan", "text": ""}
{"id": "5467740", "revid": "1543377", "url": "https://it.wikipedia.org/wiki?curid=5467740", "title": "Honduras ai Giochi della XXI Olimpiade", "text": "L'Honduras partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di tre atleti: due maratoneti e un marciatore. Fu la seconda partecipazione di questo paese ai Giochi, dopo . Non fu conquistata nessuna medaglia."}
{"id": "5467745", "revid": "125906255", "url": "https://it.wikipedia.org/wiki?curid=5467745", "title": "Castelli lunigianesi", "text": "La Lunigiana \u00e8 un territorio che comprende la Val di Magra e dell'alta Aulella, che arriva a toccare la riviera apuana. In antichit\u00e0 rappresentava inizialmente il territorio abitato dai Liguri Apuani, e in seguito pass\u00f2 sotto la potenza della colonia romana di Luni. Roma per\u00f2, si limit\u00f2 a costruire delle strade: l'Emilia Scauri, la Via delle Cento Miglia e in seguito la Via Aurelia. Ma nell'alto Medioevo, vengono create nuove strade, come la Via Francigena e la Valdaterna, su cui si fondano paesi come Pontremoli (gi\u00e0 abitata dai Liguri Apuani) ed Aulla. La Lunigiana era in quel periodo feudo longobardo del re Oberto, che in seguito divise coi figli Corrado e Obizzo: il primo ottenne la parte sinistra del fiume Magra, l'altro la destra, fondando i due nuovi rispettivi ceppi, quello dello Spino Secco e dello Spino Fiorito, assieme alla nuova casata, i Malaspina. Sar\u00e0 proprio in questo periodo che la Lunigiana inizia a costellarsi di numerose fortezze e castelli."}
{"id": "5467748", "revid": "767487", "url": "https://it.wikipedia.org/wiki?curid=5467748", "title": "Bettina Soriat", "text": "Ha rappresentato l'Austria all'Eurovision Song Contest 1997 con il brano \"One Step\", classificandosi solo al 21\u00ba posto."}
{"id": "5467749", "revid": "125484350", "url": "https://it.wikipedia.org/wiki?curid=5467749", "title": "Consularia Italica", "text": "I Consularia Italica sono una collezione di \"fasti consulares\" pubblicata nel 1892 da Theodore Mommsen. Essa comprende:"}
{"id": "5467750", "revid": "1028078", "url": "https://it.wikipedia.org/wiki?curid=5467750", "title": "Paschale campanum", "text": ""}
{"id": "5467752", "revid": "1305772", "url": "https://it.wikipedia.org/wiki?curid=5467752", "title": "Amagon", "text": ""}
{"id": "5467754", "revid": "219110", "url": "https://it.wikipedia.org/wiki?curid=5467754", "title": "Museo archeologico di Venafro", "text": "Ospitato nell'ex convento di Santa Chiara, il Museo archeologico di Venafro \u00e8 un museo nazionale che nasce nel giugno del 1931 quale esposizione della raccolta di materiale scoperto poco pi\u00f9 di un decennio prima, in maniera del tutto fortuita, durante la costruzione di un edificio alle pendici di monte Santa Croce.\nDella scoperta facevano parte capitelli, cornici e statue tra cui due grandi statue maschili che al momento del ritrovamento vennero identificate in Augusto e Tiberio, riferibili all'et\u00e0 Giulio-Claudia (I sec. d. C.), tuttavia, secondo l'usanza del tempo vennero trasferite nel Museo Nazionale di Napoli, dove sono rimaste fino all'apertura del museo. Negli anni successivi, altro materiale si aggiunse alla raccolta originaria, ma i catastrofici eventi della seconda guerra mondiale decretarono la chiusura del museo, anche perch\u00e9 i locali del convento vennero utilizzati per accogliere gli sfollati e, in parte, come aule scolastiche. Solo negli anni settanta, la Soprintendenza del Molise riesce a ricostruire il museo grazie alla donazione del convento di Santa Chiara allo Stato da parte del comune di Venafro.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Molise, nel dicembre 2019 divenuto Direzione regionale Musei.\nAllestimento.\nSi parte dalla collezione originaria, ma l'intensa attivit\u00e0 archeologica, che aveva interessato il venafrano e i territori limitrofi, negli ultimi decenni, costituisce l'elemento base per l'arricchimento in maniera significativa della raccolta. Ne viene fuori un allestimento museale che parla dell'importanza che Venafro aveva assunto per l'intero territorio sia in epoca sannita che in et\u00e0 romana.\nPer quanto riguarda il periodo sannita, le pi\u00f9 antiche e cospicue testimonianze si riferiscono alla necropoli rinvenuta in agro di Pozzilli e che fanno capo ad un insediamento la cui frequentazione \u00e8 stata relativamente lunga (dal VI secolo a.C. alla seconda met\u00e0 del IV secolo a. C.). Le sepolture hanno corredi caratterizzati da materiali semplici (lance, giavellotti, fibule e una sola spada), ma la cospicua presenza di ceramiche di importazione, \"bucchero nero\" di produzione capuana e \"bucchero rosso\" prodotto tra la Campania settentrionale e il Lazio meridionale, fa supporre una certa vivacit\u00e0 economica favorita appunto da traffici e commerci.\nUna di queste tombe, la numero 55, \u00e8 stata interamente ricostruita nel museo e la massiccia presenza di vasellame di bucchero al suo interno sta ad indicare le buone condizioni sociali del defunto. In epoche successive, la ceramica presente \u00e8 quella a vernice nera, mentre i corredi funerari, in alcuni casi veri e propri \"servizi\" a richiamare il simposio della cultura greca, si fanno pi\u00f9 omogenei.\nLe testimonianze dell'et\u00e0 romana riguardano la presenza di edifici pubblici, ma anche di case private, ornati in marmi esposti nel museo, al pari dei fregi architettonici e delle statue provenienti dal teatro romano. Tanti i reperti anche dalle necropoli di et\u00e0 imperiale: diverso materiale riguarda le iscrizioni funerarie e ancor pi\u00f9 numerosi sono i semplici cippi contenenti solo il nome del defunto che venivano infissi nel terreno, secondo l'usanza romana che voleva le sepolture a fiancheggiare le strade extraurbane.\nDi particolare interesse il cippo funerario di Tilla Eutychia, unica sacerdotessa venafrana conosciuta, consacrata ad uno dei due culti attestati in citt\u00e0, quello della Magna Mater e quello della Bona Dea. Altrettanto interesse suscita il volto gigantesco di una Gorgone, simbolo funerario per eccellenza.\nPosta al pian terreno del convento, ad attrarre l'attenzione del visitatore \u00e8 la bellissima statua di Venere di et\u00e0 Antonina, copia di una delle pi\u00f9 famose statue dell'antichit\u00e0: la Venere Landolina \u00e8 chiamata comunemente \"Venere di Venafro\". Anche il ritrovamento di questa statua fu frutto del caso: il proprietario di un podere nelle campagne del venafrano, durante dei lavori agricoli, si rese conto di aver impattato con una \"pietra\" di grandi dimensioni. Con molta probabilit\u00e0 il pezzo faceva parte di una fontana che ornava un ricco edificio residenziale di epoca Augustea, ove si riportano le normative atte a regolarne l'uso (editto di Augusto).\nIl Museo di Venafro conserva, inoltre, un importante documento epigrafico: il grande cippo o \"Tavola Acquaria\" dell'acquedotto Romano di Venafro testimoniante l'editto di Augusto. L'Editto venne redatto tra il 17 e l'11 a.C., nello stesso periodo in cui fu costruito l'acquedotto che dalle sorgenti del Volturno, in un percorso di oltre trenta chilometri, alimentava la citt\u00e0. Un'opera pubblica di notevoli dimensioni, le cui regole sulle modalit\u00e0 di costruzione erano stabilite da questo documento epigrafico. Altres\u00ec, l'Editto regolava l'uso dell'opera, le modalit\u00e0 di distribuzione dell'acqua, nonch\u00e9 i magistrati competenti in caso di controversie. Negli stessi locali in cui \u00e8 esposta la lapide si trovano numerosi cippi che, posti al lato della conduttura, riportavano la prescrizione di lasciare libero il passaggio.\nDi epoca pi\u00f9 recente, \u00e8 l'altare in alabastro - originariamente posizionato nella cappella della Chiesa dell'Annunziata - che si trova in una delle sale al secondo piano. Si tratta di un pezzo di grande pregio, essendo uno dei rari esempi in Italia di polittico di produzione inglese ancora integro."}
{"id": "5467756", "revid": "1543377", "url": "https://it.wikipedia.org/wiki?curid=5467756", "title": "Juan Carlos Osorio", "text": "Carriera.\nOsorio ha giocato per un solo club, il Deportivo Pereira, negli anni '80. Si \u00e8 dunque spostato negli Stati Uniti per intraprendere la carriera di allenatore, iniziando come assistente allo Staten Island Vipers, nel 1998-1999. Dal giugno 2001 al giugno 2006 \u00e8 assistente al , occupandosi di allenamento della condizione fisica (\"conditioning coach\"). Ha poi ottenuto il patentino di allenatore professionista.\nRientrato nel suo paese, ha guidato i Millonarios prima di tornare negli USA, dove ha allenato i Chicago Fire e i New York Red Bulls. Ha quindi allenato di nuovo in Colombia, sedendo sulla panchina dell'Once Caldas.\nSpostatosi in Messico, ha allenato il Puebla. Il 26 maggio 2015 \u00e8 stato assunto come allenatore dal San Paolo, in Brasile, con contratto di due anni.\nIl 14 ottobre 2015 \u00e8 stato nominato commissario tecnico della nazionale messicana, con cui ha ottenuto una striscia di 22 risultati utili consecutivi (iniziata nel giugno 2015). Ha partecipato alla Copa Am\u00e9rica Centenario del 2016, dove il Messico \u00e8 stato eliminato ai quarti di finale dopo la pesante sconfitta (7-0) contro il . Ha guidato il Messico nella Confederations Cup 2017, chiusa al quarto posto. \u00c8 stato poi sospeso per sei incontri ufficiali dalla FIFA e multato di 5000 franchi svizzeri per aver offeso l'arbitro nel match valido per il terzo posto, perso contro il . Il 2 settembre 2017, grazie alla vittoria per 1-0 contro , ha condotto il Messico alla qualificazione al , chiuso con l'eliminazione agli ottavi di finale contro il . Nel luglio 2018 si \u00e8 dimesso dall'incarico.\nNel settembre 2018 ha assunto la guida del , che ha allenato tuttavia per pochi mesi, fino alla rescissione contrattuale ufficializzata il 13 febbraio 2019."}
{"id": "5467758", "revid": "767487", "url": "https://it.wikipedia.org/wiki?curid=5467758", "title": "Thomas Forstner", "text": "Ha rappresentato l'Austria all'Eurovision Song Contest in due occasioni, nel 1989 e nel 1991. Nella prima occasione si \u00e8 classificato al 5\u00ba posto con il brano \"Nur ein Lied\", mentre due anni dopo \u00e8 arrivato ultimo facendo il nul points con la canzone \"Venedig im Regen\"."}
{"id": "5467760", "revid": "834", "url": "https://it.wikipedia.org/wiki?curid=5467760", "title": "American Falls (Idaho)", "text": ""}
{"id": "5467763", "revid": "767487", "url": "https://it.wikipedia.org/wiki?curid=5467763", "title": "Petra Frey", "text": "Ha rappresentato l'Austria all'Eurovision Song Contest 1994 con il brano \"F\u00fcr den Frieden der Welt\", classificandosi al 17\u00ba posto."}
{"id": "5467766", "revid": "481666", "url": "https://it.wikipedia.org/wiki?curid=5467766", "title": "Northern Hearts", "text": ""}
{"id": "5467768", "revid": "1543377", "url": "https://it.wikipedia.org/wiki?curid=5467768", "title": "Turismo in Israele", "text": "Il turismo in Israele \u00e8 una delle principali fonti di reddito nazionale, con un record di 3,54 milioni di arrivi nel 2013.\nIsraele offre una pletora di siti storici e religiosi, stabilimenti balneari, turismo archeologico, il turismo del patrimonio culturale e l'ecoturismo; lo Stato si trova inoltre ad avere il maggior numero di musei pro capite al mondo. Nel 2009, i due siti pi\u00f9 visitati sono stati il muro del Pianto e la tomba di Rabbi Shimon bar Yohai, mentre la pi\u00f9 popolare attrazione turistica a pagamento sono le rovine di 'Masada'.\nLa citt\u00e0 pi\u00f9 visitata \u00e8 Gerusalemme, e il suo sito pi\u00f9 visitato \u00e8 stato il succitato il Muro Occidentale o \"del pianto\". La percentuale maggiore di turisti proviene dagli Stati Uniti, che rappresentano il 18% di tutti i turisti, seguita da Russia, Francia, Germania, Regno Unito, Italia, Ucraina, Polonia, Canada, Paesi Bassi e Spagna.\nCitt\u00e0.\nGerusalemme.\nGerusalemme \u00e8 la citt\u00e0 pi\u00f9 visitata con 3,5 milioni di arrivi turistici all'anno; \u00e8 uno dei pi\u00f9 antichi centri urbani abitati continuativamente del mondo nonch\u00e9 proclamata capitale dello stato e citt\u00e0 pi\u00f9 grande di Israele, se vengono incluse ad essa anche la superficie e la popolazione di Gerusalemme Est. Si tratta di una citt\u00e0 santa per le tre grandi religioni abramitiche - l'ebraismo, il cristianesimo e l'Islam - e ospita una miriade di siti storici, archeologici, religiosi e varie altre attrazioni.\nGerusalemme Ovest \u00e8 stata costruita principalmente dopo la creazione di Israele nel 1948. Attrazioni turistiche selezionate all'interno di questa zona sono::\nGerusalemme Est \u00e8 stata conquistata da Israele nel 1967 a seguito della Guerra dei sei giorni ed \u00e8 considerata dalla comunit\u00e0 internazionale come esser sotto l'occupazione israeliana, anche se essa \u00e8 stata annessa nel 1980 sotto la \"legge di Gerusalemme\" appositamente approvata. \u00c8 la posizione di:\nSiti pi\u00f9 visitati.\nNel 2009, i due siti pi\u00f9 visitati in Israele erano il Muro Occidentale e la tomba di Rabbi Shimon bar Yohai. La pi\u00f9 popolare tra le attrazioni turistiche \u00e8 stata invece lo Zoo Biblico di Gerusalemme.\nI migliori siti a pagamento del 2012 sono stati elencati da Dun &amp; Bradstreet Israele in contrasto con i suddetti siti che offrono l'ingresso gratuito."}
{"id": "5467776", "revid": "110157", "url": "https://it.wikipedia.org/wiki?curid=5467776", "title": "Wilson Pickett in Philadelphia", "text": "Wilson Pickett in Philadelphia \u00e8 un album di Wilson Pickett, pubblicato dalla Atlantic Records nell'agosto del 1970.\nL'album contiene brani pubblicati come singoli ed entrati nelle classifiche statunitensi di Rhythm &amp; Blues e di Pop:\n\"Come Right Here\" pubblicato come singolo (#2961) il 3 aprile 1973.\n\"Don't Let the Green Grass Fool You\", pubblicato come singolo (#2781) il 18 dicembre 1970, #2 (R&amp;B) e #17 (Pop).\n\"(Part I) Get Me Back on Time, Engine Number 9\", pubblicato come singolo (#2765) l'8 settembre 1970, #3 (R&amp;B) e #14 (Pop).\n\"International Playboy\", pubblicato come singolo (#2765) l'8 settembre 1970, con una seconda versione pubblicata il 3 aprile 1973 (#2961), #30 (R&amp;B) e #104 (Pop).\n\"Ain't No Doubt About It\", pubblicato come singolo (#2781) il 18 dicembre 1970.\n\"Don't Let the Green Grass Fool You\" (Single Version), pubblicato come singolo (#2781) il 18 dicembre 1970, #2 (R&amp;B) e #17 (Pop).\n\"Engine Number 9\" (Single Version), pubblicato come singolo (#2765) l'8 settembre 1970, #3 (R&amp;B) e #14 (Pop)."}
{"id": "5467777", "revid": "120868074", "url": "https://it.wikipedia.org/wiki?curid=5467777", "title": "Papiro Ossirinco 1007", "text": "Il cosiddetto Papiro Ossirinco 1007 (P. Oxy. 1007, VH5, LDAB 3113, Rahlfs 907) \u00e8 un manoscritto pergamenaceo frammentario della Septuaginta, databile al III secolo.\nDescrizione.\nIl manoscritto consiste in un frammento di un foglio, vergato in onciale greca al \"recto\" e al \"verso\" su due colonne per circa 33 righe lacunose, e contiene alcuni versetti del secondo e del terzo capitolo della Genesi: 2,7-9.16-18.23-3,1.6-7.\nIl testo ha la peculiarit\u00e0 di recare il tetragramma biblico, scritto in caratteri ebraici nella forma abbreviata con la doppia jodh iniziale, in due passi: in Genesi 2,8 (\"verso\", col. I 4) e 2,18 (\"verso\", col. II 14). Vi si trova pure il nomen sacrum (abbreviazione di \u03b8\u03b5\u03cc\u03c2), per quattro volte al nominativo e una al genitivo. \nStoria.\nIl manoscritto fa parte della collezione dei Papiri di Ossirinco ed \u00e8 stato pubblicato per la prima volta nel 1910 da Arthur Surridge Hunt nella collana \"The Oxyrhynchus Papyri\", a cui deve il nome. Nella lista dei manoscritti della Settanta compilata da Alfred Rahlfs \u00e8 indicato con il numero 907. \nAttualmente \u00e8 conservato a Londra nella British Library (Inv. 2047)."}
{"id": "5467779", "revid": "767487", "url": "https://it.wikipedia.org/wiki?curid=5467779", "title": "Waterloo &amp; Robinson", "text": "Waterloo &amp; Robinson sono un duo musicale austriaco attivo dagli anni '70 e composto da Johann Kreuzmayr (\"Waterloo\") e Josef Krassnitzer (\"Robinson\").\nIl duo ha partecipato in rappresentanza dell'Austria all'Eurovision Song Contest 1976 gareggiando con il brano \"My Little World\" e classificandosi al 5\u00ba posto finale."}
{"id": "5467781", "revid": "834", "url": "https://it.wikipedia.org/wiki?curid=5467781", "title": "Annapolis Junction (Maryland)", "text": ""}
{"id": "5467784", "revid": "1573940", "url": "https://it.wikipedia.org/wiki?curid=5467784", "title": "Anthonyville (Arkansas)", "text": ""}
{"id": "5467785", "revid": "1728", "url": "https://it.wikipedia.org/wiki?curid=5467785", "title": "Goiaba", "text": ""}
{"id": "5467786", "revid": "834", "url": "https://it.wikipedia.org/wiki?curid=5467786", "title": "Arizona City (Arizona)", "text": ""}
{"id": "5467788", "revid": "1573940", "url": "https://it.wikipedia.org/wiki?curid=5467788", "title": "Arkadelphia (Arkansas)", "text": ""}
{"id": "5467789", "revid": "93556", "url": "https://it.wikipedia.org/wiki?curid=5467789", "title": "Lingua atikamekw", "text": "La lingua atikamekw (anche conosciuta come attikamek, t\u00eate de boule, attimewk, atihkamekw, atikamek), \u00e8 una varieta della lingua cree, appartenente al gruppo delle lingue algonchine. \u00c8 la lingua del popolo Atikamekw che abita la zona sud-occidentale del Quebec. \u00c8 ancora parlata da quasi tutti gli appartenenti a questa etnia, ed \u00e8 quindi tra le lingue indigene meno minacciate di estinzione. \nUna delle caratteristiche che distinguono l'atikamekw dagli altri dialetti cree \u00e8 nel fatto di avere molti prestiti linguistici dalla lingua ojibwe.\nClassificazione.\nAtikamekw \u00e8 un dialetto della lingua cree, e come tale appartiene al ramo cree-montagnais delle lingue algonchine che, a sua volta appartiene al gruppo delle lingue algiche."}
{"id": "5467790", "revid": "834", "url": "https://it.wikipedia.org/wiki?curid=5467790", "title": "Arnolds Park (Iowa)", "text": ""}
{"id": "5467791", "revid": "767487", "url": "https://it.wikipedia.org/wiki?curid=5467791", "title": "Bob Martin (cantante)", "text": "Ha partecipato in rappresentanza dell'Austria all'Eurovision Song Contest 1957 (prima partecipazione dell'Austria) gareggiando con il brano \"Wohin, kleines Pony?\" e classificandosi solo al 10\u00ba e ultimo posto.\nBiografia.\nNacque a Krasnojarsk, nella RSFS Russa, da padre austriaco, originario della Boemia, e madre sovietica. Suo padre era stato fatto prigioniero durante la prima guerra mondiale ma al termine del conflitto scelse di rimanere nel paese per insegnare tedesco e in questo periodo incontr\u00f2 la futura moglie. La famiglia, intorno al 1924, lasci\u00f2 l'Unione Sovietica in favore di Vienna, capitale dell'Austria. Fu proprio l'ambiente familiare ad influire sulla sua formazione musicale; il padre suonava il violino e la sorella, nata probabilmente pochi anni dopo di lui, il pianoforte.\nDopo aver conseguito il diploma nel 1941 fu arruolato nella Wehrmacht, venendo tuttavia catturato dalle forze alleate negli ultimi anni della seconda guerra mondiale. Proprio durante la prigionia, ad Amburgo, mosse i primi passi come musicista. Gi\u00e0 nel 1946 fu probabilmente scagionato poich\u00e9 ebbe l'occasione di esibirsi nel coro della Wiener Volksoper. Nell'autunno dello stesso anno fu ammesso all'Accademia musicale di Vienna e si diplom\u00f2 nel 1951. Vinse anche nel giugno 1949 il primo premio al Llangollen International Musical Eisteddfod con l'interpretazione di Boris Godunov nell'omonima opera lirica del compositore russo Modest Petrovi\u010d Musorgskij.\nDopo il diploma entr\u00f2 a far parte del coro della Wiener Staatsoper, con cui rimase fino al 1982."}
{"id": "5467792", "revid": "486946", "url": "https://it.wikipedia.org/wiki?curid=5467792", "title": "Arrugas-Rughe (film)", "text": ""}
{"id": "5467796", "revid": "767487", "url": "https://it.wikipedia.org/wiki?curid=5467796", "title": "Northern Hearts (film 1913)", "text": "Northern Hearts \u00e8 un cortometraggio muto del 1913 diretto da Edward LeSaint (Edward J. Le Saint).\nTrama.\nUn ufficiale della polizia a cavallo \u00e8 costretto a mettersi sulle tracce del suo migliore amico.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 5 dicembre 1913."}
{"id": "5467798", "revid": "88740", "url": "https://it.wikipedia.org/wiki?curid=5467798", "title": "Asso di cuori", "text": ""}
{"id": "5467801", "revid": "439868", "url": "https://it.wikipedia.org/wiki?curid=5467801", "title": "Addizione Novecentista", "text": "Con la conclusione del primo conflitto mondiale e l'affermazione del Fascismo, a Ferrara, come in molte altre citt\u00e0 italiane, si ebbe un'intensa attivit\u00e0 di ricostruzione urbanistica.\nQuesta fu definita Addizione Novecentista, volendo suggerire, nel nome, che fu il maggiore intervento sul tessuto urbano realizzato dai tempi dell'Addizione Erculea di Ercole I d'Este e Biagio Rossetti.\nStoria.\nQuando gli Este nel 1598 dovettero lasciare la citt\u00e0 cedendone il governo allo Stato Pontificio (perch\u00e9 privi di eredi legittimi) e si realizz\u00f2 la devoluzione, Ferrara, da capitale che era, venne ridotta ad una semplice citt\u00e0 di provincia. In breve l'area precedentemente occupata da Castel Tedaldo e da interi quartieri venne demolita e si costru\u00ec una fortezza con la funzione ufficiale di difendere il territorio ma, in realt\u00e0, di controllare la popolazione. A met\u00e0 dell'Ottocento tale fortezza venne demolita a sua volta e Ferrara si trov\u00f2 un'enorme area, definita \"spianata\", a disposizione per un nuovo utilizzo. Quest'area si estendeva dall'attuale Viale Cavour sino alle mura della zona sud-ovest. \nAddizione Contini.\nLa zona rimase praticamente inalterata sino ai primi anni del XX secolo quando vennero edificate alcune ville (Villa Masieri-Finotti, Villa Amalia e Villa Melchiorri). Il compito di redigere un piano regolatore per dare una nuova veste a tutta l'area venne affidato all'ingegnere Ciro Contini e nel lavoro fu affiancato da alcuni ingegneri del comune. A questi ultimi si deve l'idea, poi non realizzata, di abbattere le mura che ancora oggi si trovano in quella zona. Il progetto iniziale \u00e8 stato definito da Carlo Bassi: \"Addizione Contini\", per ricordare il primo ideatore della ricostruzione e dell'utilizzo urbano del quartiere.\nAddizione fascista.\nA partire dall'inizio degli anni venti, per volont\u00e0 di Italo Balbo e dei suoi collaboratori, primo tra tutti Renzo Ravenna, all'inizio in veste di Assessore, successivamente come Commissario straordinario ed infine come Podest\u00e0 della citt\u00e0 dal 1926 al 1938, si riconsider\u00f2 non solo l'area della ex Fortezza ma l'intero tessuto urbano, ed il progetto di Contini venne riconsiderato ed attuato creando un polo che aveva il suo fulcro nella nuova costruzione dell'Acquedotto. Fu l\"'Addizione Fascista\".\nIn contemporanea si procedette alla ricostituzione generale del patrimonio stradale, fognario e di illuminazione pubblica e subito dopo ad un importante piano di riassetto di interi quartieri. Tali interventi continuarono per tutto il periodo fascista e alcune opere, programmate in quegli anni, videro la luce, pur con le dovute modifiche dettate dai tempi, solo nell'immediato dopoguerra.\nAddizione Novecentista.\nL'intervento urbanistico iniziato ai primi del Novecento si concluse nella sua organicit\u00e0 solo molti anni pi\u00f9 tardi, ed \u00e8 per questo motivo oggi si parla pi\u00f9 correttamente di \"Addizione Novecentista\". Ad esempio, per quanto riguarda l'area di San Romano e di corso Porta Reno, si procedette, vari anni dopo la fine della seconda guerra mondiale, ad un'operazione che Carlo Bassi in seguito descrisse come: \u201cquel progetto demenziale chiamato \"sventramento di San Romano\"\".\nIntervento urbanistico.\nL'amministrazione comunale, prima con il sindaco e poi con il podest\u00e0, si avvalse, in tempi successivi, del contributo di un folto gruppo di architetti e ingegneri, tra i quali Adamo Boari, Angiolo Mazzoni, Virgilio Coltro, Giorgio Gandini, Filippo Galassi ed i fratelli Girolamo e Carlo Savonuzzi.\nRecupero dell'esistente.\nL'azione complessiva part\u00ec dal recupero e restauro dell'esistente, in particolare con due edifici pubblici emblemi della citt\u00e0, e cio\u00e8 il Castello Estense ed il Palazzo Municipale. In questo secondo caso si procedette a un intervento radicale sulla facciata rivolta verso il Duomo, e in particolare venne eretta una nuova Torre della Vittoria, dopo che l'originale del Rigobello era crollata durante il XVI secolo. Alla sua inaugurazione, avvenuta nel 1928, presero parte Vittorio Emanuele III, Italo Balbo e Renzo Ravenna.\nTale recupero tocc\u00f2 anche altri edifici dei quali si parler\u00e0 pi\u00f9 avanti, trattando dell'esistente con nuove finalit\u00e0 culturali.\nOpere nuove, ispirate ai principi razionalisti.\nLungo Viale Cavour, l'arteria che unisce la Stazione ferroviaria al centro con il Castello Estense, sorsero il Palazzo delle Poste, la Casa del Fascio e il Palazzo dell'Aeronautica. Il Palazzo delle Poste, in particolare, venne costruito abbattendo l'antico Convento di San Domenico, usato nell'Ottocento come caserma.\nNella zona del rione Giardino vennero edificati l'acquedotto monumentale nell'allora piazza XXVIII Ottobre (poi divenuta piazza XXIV Maggio e dalla quale parte corso Vittorio Veneto) e la Caserma Pastrengo.\nA breve distanza sorse il mercato ortofrutticolo, mentre di fronte al Castello Estense venne costruito il palazzo I.N.A.\nAltre opere che risalgono al periodo sono: la Scuola elementare Poledrelli, la caserma del \"Littorio\", la Casa del Balilla, la caserma Gorizia, il Palazzo delle Assicurazioni Generali, la Stazione di Ferrara Porta Reno, il Foro Boario, lo Stadio Paolo Mazza ed il mercato del pesce. Diversi di questi edifici vennero in seguito demoliti.\nArea ex Sant'Anna.\nUn intervento importante, che and\u00f2 a modificare l'area di un intero quartiere, sino ad allora occupata dal nosocomio cittadino, il Sant'Anna, fu quello che riguard\u00f2 la costruzione del Museo di storia naturale, del Conservatorio Girolamo Frescobaldi, del Complesso Boldini e della Scuola elementare Alda Costa, inizialmente intitolata al re Umberto I e solo dopo la guerra dedicata alla memoria della maestra elementare e antifascista Alda Costa.\nProgettista di quest'opera urbanistica complessa fu Carlo Savonuzzi, dal 1926 ingegnere del Comune di Ferrara, che fece demolire gli antichi edifici ma mantenne intatto il chiostro dell'oratorio, ancora oggi visitabile, e recentemente oggetto di un nuovo intervento di riqualificazione urbanistico, riguardante in particolare la Piazzetta Sant'Anna.\nIl nuovo ospedale cittadino intanto, nel 1927, venne trasferito in una nuova sede progettata dall'ingegnere Filippo Galassi, pi\u00f9 lontano dal centro storico ma sempre all'interno delle mura rinascimentali (e dove rimase sino al 2012, quando venne spostato a Cona).\nUtilizzo dell'esistente con nuove finalit\u00e0 culturali.\nIl Palazzo Costabili, gi\u00e0 attorno al 1918, versava in una grave situazione di abbandono e fu acquistato nel 1920 dallo Stato. Il Museo archeologico nazionale intanto, che custodiva oltre diecimila reperti provenienti dagli scavi di Spina, necessitava di una nuova sede. La decisione dell'amministrazione Ravenna fu di trovare una sistemazione alle circa cinquanta famiglie di sfollati che dopo la guerra avevano occupato il nobile palazzo progettato da Biagio Rossetti costruendo un sufficiente numero di alloggi popolari e rendendo cos\u00ec possibile sia lo sgombero degli occupanti, facendo attenzione alle loro necessit\u00e0, sia la sistemazioni dei locali per il museo, che sarebbe poi stato inaugurato il 20 ottobre 1935, lo stesso giorno dell'inaugurazione del Museo Boldini.\nIl Museo Boldini appena ricordato fu merito di un'attenta e lunga opera diplomatica del podest\u00e0 Ravenna, che intrattenne stretti rapporti epistolari con Giovanni Boldini sino a recarsi a Parigi, dove ormai viveva l'ultraottantenne artista nato a Ferrara, al fine di ottenere la promessa di avere per la citt\u00e0 natale le sue opere. Con la morte del pittore la giovane vedova all'inizio non intendeva dare seguito alle promesse del marito, e solo diversi anni dopo, anche in seguito ad un contenzioso tra la vedova ed il fratello di lui, le opere arrivarono a Ferrara, e furono sistemate, per l'inaugurazione del museo, nelle sale del Palazzo dei Diamanti.\nIn collaborazione con la Curia si costru\u00ec anche il Museo dell'Opera del Duomo, e questo per valorizzare ogni spunto che offriva la citt\u00e0 per una sua rinascita a livello nazionale.\nNel 1937, sempre sotto l'amministrazione Ravenna, venne deciso il restauro della Palazzina di Marfisa d'Este, ma i lavori iniziarono solo tre anni pi\u00f9 tardi.\nAltre opere di interesse pubblico, industriale ed abitativo.\nA questo periodo risalgono anche il polo industriale, il Linificio e canapificio e numerosi altri edifici industriali e di edilizia popolare."}
{"id": "5467802", "revid": "1305772", "url": "https://it.wikipedia.org/wiki?curid=5467802", "title": "Atka", "text": ""}
{"id": "5467805", "revid": "1915706", "url": "https://it.wikipedia.org/wiki?curid=5467805", "title": "Iodobenzene", "text": "Lo Iodobenzene \u00e8 un composto chimico derivato dal benzene, dove un atomo di idrogeno \u00e8 stato sostituito con uno di iodio. A temperatura ambiente appare come un liquido incolore, poco solubile in acqua ma ben miscibile con diversi solventi organici tra cui etanolo, acetone, benzene, etere di petrolio e tetraclorometano. Il composto viene utilizzato in laboratorio come reagente e come catalizzatore.\nSintesi.\nLo iodobenzene pu\u00f2 essere sintetizzato facendo reagire a freddo il cloruro di benzendiazonio con ioduro di potassio in ambiente acquoso. Normalmente il cloruro di benzendiazonio viene a sua volta ottenuto per diazotazione dell'anilina con nitrito di sodio ed acido cloridrico. La reazione di sintesi prevede l'allontanamento di azoto molecolare.\nUn secondo metodo per sintetizzare lo iodobenzene consiste nel far reagire a caldo il benzene e lo iodio molecolare in ambiente acquoso ed in presenza di acido nitrico."}
{"id": "5467807", "revid": "228587", "url": "https://it.wikipedia.org/wiki?curid=5467807", "title": "Stile Regency", "text": ""}
{"id": "5467808", "revid": "73007425", "url": "https://it.wikipedia.org/wiki?curid=5467808", "title": "Automotrici FS EAiz 10 ed EACiz 60", "text": ""}
{"id": "5467810", "revid": "228587", "url": "https://it.wikipedia.org/wiki?curid=5467810", "title": "Stile Reggenza", "text": ""}
{"id": "5467823", "revid": "767487", "url": "https://it.wikipedia.org/wiki?curid=5467823", "title": "The Lure of the Road", "text": "The Lure of the Road \u00e8 un cortometraggio muto del 1913 diretto da Edward LeSaint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 19 dicembre 1913."}
{"id": "5467824", "revid": "110157", "url": "https://it.wikipedia.org/wiki?curid=5467824", "title": "Lomas Athletic Club (rugby a 15)", "text": "Il Lomas Athletic Club \u00e8 una societ\u00e0 di rugby a 15 argentina di Lomas de Zamora, sezione dell'omonima polisportiva, fondata il 15 marzo 1891."}
{"id": "5467825", "revid": "481666", "url": "https://it.wikipedia.org/wiki?curid=5467825", "title": "Aurora Floyd", "text": ""}
{"id": "5467826", "revid": "3732", "url": "https://it.wikipedia.org/wiki?curid=5467826", "title": "Giorgio delle Nazioni", "text": "Biografia.\nGiorgio delle Nazioni, noto anche come Giorgio degli arabi o anche Giorgio vescovo degli arabi, studi\u00f2 in giovent\u00f9 nel monastero di Qinnasrin (circa 30 km a sud di Aleppo), dove fu allievo di Severo Sebokht (\u2020 667) e condiscepolo di Giacobbe di Edessa. Studi\u00f2 inoltre sotto la guida di Attanasio di Balad (futuro patriarca di Antiochia della Chiesa ortodossa siriaca dal 683/84 al 686/87). Il 21 novembre 686 fu consacrato vescovo della Chiesa ortodossa siriaca (\"giacobita\") delle trib\u00f9 arabe cristiane di Tay, Uqayl e Tunukh. La sede di questa diocesi era la citt\u00e0 di Aqula, vale a dire Al-Kufa; e il vescovo giacobita risiedeva in un monastero in prossimit\u00e0 della citt\u00e0. Giorgio esercit\u00f2 il suo incarico fino alla morte.\nOpere.\nGiorgio delle Nazioni fu, insieme a Giacobbe di Edessa e Attanasio di Balad, uno dei principali eruditi della Chiesa giacobita della sua epoca. Le opere che ci sono rimaste sono:\nAlcune di queste lettere fanno parte del \"Nomocanon\" della Chiesa ortodossa siriaca. Una delle lettere riproduce un frammento di Bardesane di Edessa.\nIn una delle lettere a \"Giovanni di Atharib\", Giorgio menziona una \"Cronaca\" storica da lui composta. \u00c8 andata perduta, ma \u00e8 citata come fonte nella Cronografia di Elia di Nisibi."}
{"id": "5467828", "revid": "287204", "url": "https://it.wikipedia.org/wiki?curid=5467828", "title": "Aurora Floyd (film)", "text": ""}
{"id": "5467830", "revid": "594360", "url": "https://it.wikipedia.org/wiki?curid=5467830", "title": "Nam Bo-ra", "text": " \u00c8 laureata alla Dongduk Women's University. Nel 2009 ha pubblicato il singolo \"Project Bad Love\" sotto la Starsharp Entertainment.\nVideografia.\nNam Bo-ra \u00e8 apparsa nei seguenti video musicali:"}
{"id": "5467831", "revid": "767487", "url": "https://it.wikipedia.org/wiki?curid=5467831", "title": "Sergio di Reshaina", "text": "Biografia.\nDi famiglia agiata, comp\u00ec studi di teologia, filosofia e medicina ad Alessandria; in seguito divenne sacerdote e capo-medico (\"arkhiatr\u00f2s)\" nella citt\u00e0 di Reshaina, allora chiamata Teodosiopoli di Siria, circa a met\u00e0 strada tra gli allora importantissimi centri intellettuali di Edessa e Nisibis, nella Mesopotamia settentrionale. La citt\u00e0 si trovava in una regione dove dominava il credo monofisita, quindi Sergio ader\u00ec spontaneamente a questa tendenza del cristianesimo ma senza alcun pregiudizio, tanto da mantenere relazioni con eruditi nestoriani, come per esempio il vescovo Teodoro di Merv. Fin\u00ec per entrare in conflitto con il vescovo monofisita di Reshaina, di nome Ascolios, e si appell\u00f2 contro di lui, nel 535, al patriarca ortodosso di Antiochia Efrem (527 - 545), che era un fiero avversario dei monofisiti.\nTornato al campo della Chiesa ortodossa di Antiochia, Sergio fu incaricato da Efrem di una missione a Roma presso Papa Agapito I. In Italia stava cominciando la guerra tra gli Ostrogoti e l'esercito dell'imperatore Giustiniano. Nell'inverno tra il 535 e il 536 il papa part\u00ec per Costantinopoli per convincere l'imperatore ad evitare la guerra contro gli Ostrogoti. Agapito fu accompagnato da un largo seguito, del quale fece parte anche Sergio. Arrivarono a destinazione il 20 febbraio 536. L\u00e0 Sergio trov\u00f2 la morte; non si sa in quale giorno, ma prima di Papa Agapito I, il quale si ammal\u00f2 e mor\u00ec il 22 aprile dello stesso anno.\nTraduzioni e opere originali.\nSergio svolse un'importante attivit\u00e0 di traduttore di testi greci in lingua siriaca; fu autore di opere originali in siriaco nei campi dell\u2019esegesi biblica, della filosofia, della medicina e dell'astronomia-astrologia.\nIn primo luogo egli effettu\u00f2 la traduzione in siriaco di due trattati del Pseudo-Dionigi l'Areopagita. Sergio fece precedere questa traduzione da una dissertazione \"Sulla vita spirituale\", testo che risente della forte influenza di Evagrio Pontico; ci\u00f2 rende verosimile l'affermazione del mistico nestoriano Giuseppe Hazzaya (vissuto tra il 700 e l'800), secondo cui Sergio avrebbe tradotto anche le \"Centurie gnostiche\" di Evagrio.\nNel campo della filosofia Sergio si \u00e8 interessato soprattutto alla logica aristotelica. La sua opera principale in questo settore \u00e8 un commentario delle \"Categorie\" in sette libri. Si ritiene che abbia anche effettuato la traduzione in siriaco dell\u2019opera. Alcuni gli attribuiscono, senza certezza, la traduzione di due trattati pseudo-aristotelici (\"Del mondo\" e \"Dell'anima\") e della \"Isagoge\" di Porfirio.\nSergio \u00e8 stato autore dei trattati intitolati \"Le cause dell'universo secondo i principi di Aristotele\" e \"Sul genere, la specie e l'individuo\". Affermava che \u00abl'origine, l'inizio ed il principio di tutto il sapere fu Aristotele, non soltanto per Galeno e per gli altri medici come lui, ma anche per tutti gli autori chiamati filosofi che vennero dopo di lui. (...) Non c'\u00e8 via n\u00e9 cammino verso tutte le scienze per le capacit\u00e0 dell'uomo se non grazie all'apprendimento della logica\u00bb. Egli fu uno dei rari intellettuali siriaci di quell'epoca a interessarsi di Aristotele per studiarne il pensiero, e non per utilizzarlo come strumento per la teologia e l'esegesi.\nSono attribuibili a Sergio anche sei traduzioni in siriaco di trattati di filosofia morale: tre di Plutarco (\"Sulla guarigione dalla collera\", \"Sul profitto che si pu\u00f2 tirare dai propri nemici\", \"Sulla pratica della morale\"); uno di Luciano di Samostata (\"Del non credere facilmente alla calunnia\"); due di Temistio (\"Sull'amicizia\" e \"Sulla virt\u00f9\", non conservati nella versione originale greca).\nIn medicina gli si attribuisce la traduzione in siriaco di 37 opere di Galeno e 12 di Ippocrate. Ci rimangono, provenienti direttamente da lui, tre libri del \"Trattato dei semplici\" di Galeno. Queste traduzioni furono revisionate nel IX secolo da Hunein Bit Ishak (lo \"Iohannitius\" dei latini), che poi le tradusse dal siriaco all'arabo. Gli eruditi arabi dei secoli successivi furono sempre coscienti del ruolo esercitato da Sergio nella trasmissione di tali opere.\nInfine conserviamo due suoi trattati originali di astronomia-astrologia: \"Sull'influenza della luna secondo gli astrologi\" (di fatto uno svolgimento del trattato \"Sui giorni critici\" di Galeno); e \"Sul movimento del sole\"."}
{"id": "5467832", "revid": "3732", "url": "https://it.wikipedia.org/wiki?curid=5467832", "title": "Paolo il Persiano", "text": "Non va confuso con l'omonimo Paolo il Persiano vissuto alla corte di Giustiniano n\u00e9 con Paolo di Nisibi, detto anche Paolo di B\u00e0ssora (\u2020 571), autore del manuale \"Instituta regularia divinae legis\" (vedi \"Infra\").\nBiografia.\nIntellettuale molto stimato, fu attivo alla corte dello sci\u00e0 sasanide Cosroe I a Seleucia-Ctesifonte, dove giunse verso il 529, proveniente da Nisibi. Grazie anche alla sua presenza e al suo prestigio, il re sasanide si avvicin\u00f2 all'ellenismo, di cui divenne un estimatore.\nPaolo scrisse molti trattati e commentari su Aristotele che ebbero una certa influenza sulla filosofia medievale islamica. Tra essi un\u2019opera che sintetizzava la dialettica e la logica aristotelica, l\"Anushirvan\" (\"Xusr\u014d An\u014d\u0161irw\u0101n\"), che dedic\u00f2 a Cosroe I.\nSi discute ancora se Paolo il Persiano fosse uno zoroastriano convertito al cristianesimo o viceversa.\nOpere.\nA Paolo il Persiano sono attribuite:\nLe fonti registrano anche una \"Introduzione alla filosofia di Aristotele\".\n\u00c8 ancora oggetto di dibattito se tutte le sue opere siano state composte in lingua pahlavi e poi tradotte in siriaco, lingua in cui ci sono giunte, oppure direttamente in siriaco.\nPaolo di Bassora.\nMetropolita di Nisibi, aveva studiato retorica, grammatica e diritto della Sacra Scrittura presso la celebre scuola. Con il vescovo africano Primario era stato uno dei primi a recarsi a Costantinopoli nel 551, in occasione dello scisma tricapitolino, e poi di nuovo nel 562. In questo secondo viaggio Paolo era stato posto a capo della delegazione di teologi della Chiesa ortodossa siriaca che dovevano pronunciarsi in una \"disputatio\" con il nestoriano Abramo di Bet Rabban, decano della scuola teologica di Nisibi.\nI teologi siriaci persuasero l'imperatore Giustiniano del fatto che la natura non poteva esistere senza l'ipostasi e che non era neppure possibile la coesistenza di due nature in un'unica ipostasi. Faceva parte del gruppo anche il futuro \"catholik\u00f2s\" Isho\u02bfyahb I, anch'egli autore di scritti teologici. Morto Giustiniano nel 565, Paolo di Bassora ritorn\u00f2 in Persia, dove nel 571 pubblic\u00f2 il trattato teologico della \"Controversia con Cesare\".\nCome docente della scuola teologica di Nisibi scrisse in siriaco, su richiesta di Primario, un'introduzione alla Bibbia che ci offre un'idea del metodo d'insegnamento di quella celebre scuola. Esso fu tradotto in latino a cura di Giunillo, questore del palazzo imperiale di Costantinopoli, con il titolo \"Instituta regularia divinae legis\", e sotto questa veste fu diffuso anche nell'Occidente latino."}
{"id": "5467835", "revid": "287204", "url": "https://it.wikipedia.org/wiki?curid=5467835", "title": "The Last of the Mohicans (film)", "text": ""}
{"id": "5467841", "revid": "88740", "url": "https://it.wikipedia.org/wiki?curid=5467841", "title": "Baccia", "text": ""}
{"id": "5467842", "revid": "1187947", "url": "https://it.wikipedia.org/wiki?curid=5467842", "title": "Biblioteca Civica Berio", "text": ""}
{"id": "5467845", "revid": "88740", "url": "https://it.wikipedia.org/wiki?curid=5467845", "title": "Back to the Soil", "text": ""}
{"id": "5467847", "revid": "38120", "url": "https://it.wikipedia.org/wiki?curid=5467847", "title": "Cundigiun", "text": ""}
{"id": "5467856", "revid": "123478711", "url": "https://it.wikipedia.org/wiki?curid=5467856", "title": "Falange armata (Lucarelli)", "text": "Falange armata \u00e8 un romanzo di Carlo Lucarelli del 1993.\n\u00c8 il primo libro con protagonista il personaggio di Coliandro, gi\u00e0 portato fugacemente al debutto un paio d'anni prima nell'antologia collettiva \"I delitti del Gruppo 13\". Il romanzo, oltre ad aver fatto conoscere al grande pubblico questo poliziotto bolognese \"sui generis\", imbranato quanto testardo, ottenne al tempo grande risonanza mediatica grazie a una trama che, inconsapevolmente, \"anticip\u00f2\" la reale conclusione della vicenda di cronaca della banda della Uno bianca.\nTrama.\nIl sovrintendente Coliandro, per punizione, viene mandato dal questore a effettuare il servizio d'ordine durante una partita di calcio. Procede quindi all'arresto di Marchino, un naziskin il quale, per cercare di imbuonirsi le forze dell'ordine, comincia a citare un \"Francese\", un \"Professore\" e dei negri. Coliandro e i colleghi non prestano ascolto al ragazzo. Poi per\u00f2, tutte le persone che avevano provveduto all'arresto del naziskin, compreso quest'ultimo, vengono uccise. Il Francese (un naziskin con un passato nella Legione Straniera) viene ucciso da un gruppo di tunisini mentre stava attaccando un centro di accoglienza per immigrati; lo stesso Coliandro percepisce di essere in pericolo. Poich\u00e9 n\u00e9 il questore n\u00e9 i suoi colleghi gli danno ascolto, deve procedere da solo alle indagini, aiutato dalla punk Nikita, che rincontra dopo la precedente avventura passata insieme. Cercando di arrivare al Professore, Coliandro e Nikita si rendono conto che dietro agli atti di violenza commessi dai conoscenti di Marchino c'\u00e8 un'organizzazione con legami e appoggi nelle stesse forze dell'ordine.\nQuando hanno scoperto il rifugio del Professore (Domeico Marcheselli, un ex docente di criminologia divenuto un ideologo dell'estremismo di destra), i due vengono sopraffatti e vi vengono portati con la forza. Coliandro fa quindi la conoscenza del Professore, che si considera un crociato che combatte per difendere l'Europa dalle invasioni dei nuovi barbari, e che \u00e8 spalleggiato da Moretti, collega di Coliandro. Questi, con l'aiuto di Nikita, riesce comunque a ribaltare la situazione a proprio vantaggio fino all'arrivo dei rinforzi, che fanno s\u00ec che Marcheselli decida di suicidarsi. \nColiandro, durante la degenza in ospedale, racconta la storia a un giornalista, cosa che impedisce per il momento che i suoi superiori lo trasferiscano a L'Aquila. Da Nikita, a cui aveva strappato una promessa di matrimonio mentre era ferito, si separa avendo capito che loro due sono troppo diversi per stare insieme."}
{"id": "5467875", "revid": "1573940", "url": "https://it.wikipedia.org/wiki?curid=5467875", "title": "Baldwinsville (New York)", "text": ""}
{"id": "5467876", "revid": "1573940", "url": "https://it.wikipedia.org/wiki?curid=5467876", "title": "Baldwinville (Massachusetts)", "text": ""}
{"id": "5467879", "revid": "287204", "url": "https://it.wikipedia.org/wiki?curid=5467879", "title": "Bark", "text": ""}
{"id": "5467880", "revid": "287204", "url": "https://it.wikipedia.org/wiki?curid=5467880", "title": "Al-Sharif al-Murtada", "text": "Il suo vero nome era Ab\u016b l-Q\u0101sim \u02bfAl\u012b ibn al-\u1e24usayn (), ma popolarmente era noto come \"\u02bfAlam al-Hud\u0101\" (\"Vessillo della Guida [dei credenti]\").Il nome \"Shar\u012bf\" gli fu dato in quanto discendente del profeta Maometto.\nFu uno dei maggiori pensatori sciiti e un discepolo del celebre dotto \"Shaykh\" al-Muf\u012bd. \nEra di 4 anni il fratello maggiore di al-Shar\u012bf al-Ra\u1e0d\u012b, collazionatore del \"Nahj al-bal\u0101gha\" e visse all'epoca della Dinastia Buwayhide, una delle et\u00e0 pi\u00f9 produttive per la letteratura araba, in cui vissero grandi poeti come al-Mutanabbi e al-Ma'arri, suoi contemporanei.\nEra un hascemita e discendeva per linea paterna dal profeta Maometto.\nSua madre si chiamava F\u0101\u1e6dima - originaria di una famiglia aristocratica del Tabaristan (oggi Mazandaran) e fu per la sua grande fama e su sua richiesta che lo \"Shaykh\" al-Muf\u012bd compil\u00f2 il libro \"A\u1e25k\u0101m al-nis\u0101\u02be\" (Le disposizioni circa le donne): un'opera di \"fiqh\" sulla normativa concernente le donne. Mor\u00ec a Baghdad nel 995.\nOpere e contributi.\nPersonalit\u00e0 poliedrica, viene ricordato da molti sciiti come uno dei pi\u00f9 grandi studiosi della sua epoca, e fu maestro di vari importanti \"\u02bfulam\u0101\u02be\", inclusi i famosi \"Shaykh\" al-T\u016bs\u012b, fondatore della celebre scuola teologica di Najaf. Fu \"Naq\u012bb al-Nuqab\u0101\u02be\"\" dopo la morte di suo fratello.\nal-Shar\u012bf al-Murta\u1e0d\u0101 fu assai interessato al \"fiqh\", come il fratello, che tuttavia era anche orientato alla politica e alla letteratura. Era considerato maestro di \"kal\u0101m\", \"fiqh\", \"usul al-fiqh\", letteratura, grammatica, poesia e altre discipline ancora. Il suo \"d\u012bw\u0101n\" poetico contiene oltre versi."}
{"id": "5467882", "revid": "2204471", "url": "https://it.wikipedia.org/wiki?curid=5467882", "title": "Google Maps Business View", "text": "Google Maps Business View (spesso abbreviato come GMBV) \u00e8 un'applicazione che rappresenta l'estensione della tecnologia Street View alle attivit\u00e0 commerciali.\nDescrizione.\nGoogle Business Photos, lanciato in Italia nel 2012, \u00e8 stato recentemente rinominato in Google Maps Business View e, da settembre 2015, ufficialmente integrato all'interno del servizio Google Street View.\nDisponibile inizialmente nell'aprile 2010 solo in alcune citt\u00e0 statunitensi, il progetto Google Maps Business View \u00e8 stato poi allargato a 27 Paesi nel mondo e ad oltre 180 citt\u00e0 negli Stati Uniti.\nI paesi in cui era stato reso disponibile il servizio Google Maps Business View erano: Stati Uniti, Canada, Italia, Spagna, Regno Unito, Francia, Olanda, Svezia, Danimarca, Svizzera, Irlanda, Australia, Germania, Russia, Giappone, Taiwan, Singapore, Hong Kong, Bulgaria, Repubblica Ceca, Polonia, Belgio, Indonesia, Corea del Sud, Malesia, India e Nuova Zelanda. \nAttualmente (almeno in Italia) il servizio non \u00e8 disponibile. \nGoogle ha pubblicato un sito web in cui i proprietari di attivit\u00e0 commerciali possono trovare ulteriori informazioni sul servizio, oltre che consultare l'elenco di Fotografi Certificati. \nIl servizio Google Maps Business View viene erogato direttamente da Google, ma le immagini panoramiche che compongono gli interni delle attivit\u00e0 commerciali e turistiche, possono essere generate e pubblicate solo da fotografi indipendenti (inizialmente chiamati Google Trusted Independent Photographers, oggi rinominati in Google Street View - Trusted Photographers) che abbiano conseguito la certificazione dall'azienda americana e che utilizzino le attrezzature professionali previste dal progetto. \nA settembre 2015, il progetto \u00e8 stato nuovamente modificato da Google, introducendo la possibilit\u00e0 per gli utenti non professionali di generare le immagini sferiche da smartphone e App Google Street View, installata sul terminale. Gli utenti dotati di smartphone e app possono realizzare le foto sferiche (Photo Spheres) a 360\u00b0 e pubblicarle in autonomia su Google Maps dopo averle geo-taggate. \nI Fotografi Certificati Google Street View, invece, mantengono la facolt\u00e0 di creare tour virtuali degli interni delle attivit\u00e0 commerciali, associandoli alle rispettive schede Google My Business. I virtual tour commerciali pubblicati sono visibili nei risultati di ricerca su Google Search e Google Maps. "}
{"id": "5467883", "revid": "1305772", "url": "https://it.wikipedia.org/wiki?curid=5467883", "title": "Barnton", "text": ""}
{"id": "5467884", "revid": "1543377", "url": "https://it.wikipedia.org/wiki?curid=5467884", "title": "Qualificazioni al campionato mondiale di pallavolo maschile Under-21 2013 - Europa", "text": "Regolamento.\nAlle qualificazioni si presentano ventuno squadre nazionali Under-21 europee e quattro due di queste si sono qualificate per il campionato mondiale Under-21 2015. \u00c8 stata disputata una fase a gironi con la formula del girone all'italiana: si sono qualificate al mondiale le prime classificate di ogni girone. L'Italia si \u00e8 qualificata come campione d'Europa 2012."}
{"id": "5467890", "revid": "1305772", "url": "https://it.wikipedia.org/wiki?curid=5467890", "title": "Barnwell", "text": ""}
{"id": "5467891", "revid": "767487", "url": "https://it.wikipedia.org/wiki?curid=5467891", "title": "Liane Augustin", "text": "Ha partecipato in rappresentanza dell'Austria all'Eurovision Song Contest 1958 (seconda partecipazione dell'Austria) gareggiando con il brano \"Die ganze Welt braucht Liebe\" e classificandosi al 5\u00ba posto finale."}
{"id": "5467896", "revid": "767487", "url": "https://it.wikipedia.org/wiki?curid=5467896", "title": "Vanessa Chinitor", "text": "Ha partecipato in rappresentanza del Belgio all'Eurovision Song Contest 1999 gareggiando con il brano \"Like The Wind\" e classificandosi al 12\u00ba posto finale."}
{"id": "5467897", "revid": "1305772", "url": "https://it.wikipedia.org/wiki?curid=5467897", "title": "Beckley", "text": ""}
{"id": "5467898", "revid": "767487", "url": "https://it.wikipedia.org/wiki?curid=5467898", "title": "The Supreme Moment", "text": "The Supreme Moment \u00e8 un cortometraggio muto del 1913 diretto da Edward LeSaint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 28 novembre 1913."}
{"id": "5467899", "revid": "709406", "url": "https://it.wikipedia.org/wiki?curid=5467899", "title": "United States National Library of Medicine", "text": ""}
{"id": "5467900", "revid": "767487", "url": "https://it.wikipedia.org/wiki?curid=5467900", "title": "M\u00e9lanie Cohl", "text": "Ha partecipato in rappresentanza del Belgio all'Eurovision Song Contest 1999 gareggiando con il brano \"Dis oui\" e classificandosi al 6\u00ba posto finale."}
{"id": "5467901", "revid": "729019", "url": "https://it.wikipedia.org/wiki?curid=5467901", "title": "Operazione Strangle", "text": "Loperazione Strangle fu una serie di operazioni di interdizione aerea, durante la Campagna d'Italia della seconda guerra mondiale da parte della 12\u00aa e 15\u00aa forza degli Stati Uniti, per interrompere le rotte di approvvigionamento tedesche in Italia a nord di Roma dal 22 marzo 1944, fino alla liberazione di Roma nella primavera del 1944.\nIl suo scopo era quello di impedire che forniture essenziali raggiungessero le forze tedesche in Italia centrale e quindi costringerle ad un ritiro. L'obiettivo strategico dell'attacco aereo era quello di eliminare o comunque ridurre notevolmente la necessit\u00e0 di un attacco di terra sulla regione. Nonostante l'obiettivo iniziale di costringere il nemico a ritirarsi non fosse stato raggiunto, l'interdizione aerea di questa operazione svolse un ruolo importante nel successo dell'assalto terrestre dell'operazione Diadem.\nDue principali linee di interdizione furono mantenute in tutto lo stretto stivale d'Italia. Ci\u00f2 signific\u00f2 che i treni non potevano pi\u00f9 passare dalla pianura Padana alla linea del fronte, e che a sud di Firenze, sostanzialmente tutte le forniture dovevano essere spostate in camion.\nL'operazione richiese l'impiego di bombardieri di media dimensione e cacciabombardieri su una superficie di circa 390\u00a0km\u00b2, cio\u00e8 da Roma a Pisa e da Pescara a Rimini."}
{"id": "5467902", "revid": "438678", "url": "https://it.wikipedia.org/wiki?curid=5467902", "title": "Risposta armonica", "text": ""}
{"id": "5467917", "revid": "767487", "url": "https://it.wikipedia.org/wiki?curid=5467917", "title": "Barbara Dex", "text": "Ha rappresentato il Belgio all'Eurovision Song Contest 1993 con il brano \"Iemand als jij\", classificandosi al 25\u00ba posto con 3 punti. Nonostante lo scarso risultato le \u00e8 stato dedicato il premio Barbara Dex, che dal 1997 premia annualmente il concorrente con il vestito peggiore della manifestazione.\nBiografia.\nNata nel comune fiammingo di Turnhout, \u00e8 figlia del cantante Marcel Deckx, meglio noto con lo pseudonimo Marc Dex.\nNel 1991 ha iniziato la sua carriera musicale, pubblicando il suo singolo di debutto nel 1992, \"Een land\".\nL'anno successivo ha preso parte all'Eurosong 1993, organizzato dall'emittente fiamminga Belgische Radio- en Televisieomroep Nederlandstalige Uitzendingen (BRTN). Dopo essersi qualificata per la finale, ha vinto la competizione con il brano \"Iemand als jij\", rappresentando il Belgio all'Eurovision Song Contest 1993 di Millstreet, in Irlanda, e classificandosi all'ultimo posto nella finale dell'evento con 3 punti. A causa del vestito fatto da lei con il quale si \u00e8 esibita sul palco dell'Eurovision, \u00e8 stato creato il premio Barbara Dex, che dal 1997 premia l'artista con il vestito peggiore secondo l'opinione dei fan della manifestazione.\nHa partecipato nuovamente alla selezione nazionale per l'Eurovision Song Contest 2004, classificandosi al terzo posto, e alla selezione per l'Eurovision Song Contest 2006 finendo al quinto posto."}
{"id": "5467921", "revid": "767487", "url": "https://it.wikipedia.org/wiki?curid=5467921", "title": "Outwitted by Billy", "text": "Outwitted by Billy \u00e8 un cortometraggio muto del 1913 diretto da Edward J. Le Saint.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 21 novembre 1913."}
{"id": "5467922", "revid": "1568601", "url": "https://it.wikipedia.org/wiki?curid=5467922", "title": "Caroux-Espinouse", "text": "Il massiccio del Caroux e dell'Espinouse \u00e8 un gruppo montuoso francese che fa parte del Massiccio Centrale e si trova nell'dipartimento dell'H\u00e9rault.\nIl Caroux-Espinouse appartiene al gruppo montagnoso chiamato \"monts de l'Espinouse\". Il Caroux constituisce la parte meridionale del Massiccio centrale pi\u00f9 vicina al litorale mediterraneo. Il massiccio del Caroux-Espinouse \u00e8 incluso nel perimetro del Parco naturale regionale dell'Alta Linguadoca.\nGeografia.\nTopografia.\nLa linea di cresta dell'Espinouse assicura lo ripartizione delle acque tra i bacini atlantico e mediterraneo. Essa culmina a 1124\u00a0m d'altezza s.l.m., contro i 1091\u00a0m del monte Caroux.\nIdrologia.\nI principali corsi d'acqua che nascono dal massiccio sono:\nGeologia.\nL'Espinouse \u00e8 una montagna formata di terre antiche (graniti, ortogneiss e scisti). Essa contiene giacimenti di fossili che sono stati sfruttati a Castanet-le-Haut e a Saint-Geni\u00e8s-de-Varensal.\nAttivit\u00e0.\nIl settore dell'energia eolica si \u00e8 sviluppato sui monti dell'Espinouse, il che ha dato luogo ad alcune controversie locali.\nIl massiccio \u00e8 percorso dal GR 7. Il Caroux offre numerose vie d'arrampicata.\nLa zona beneficia della protezione del parco naturale regionale dell'Alta Linguadoca."}
{"id": "5467923", "revid": "122029456", "url": "https://it.wikipedia.org/wiki?curid=5467923", "title": "Chiesa del popolo guancio", "text": "La Chiesa del Popolo Guancio (in lingua spagnola: \"Iglesia del Pueblo Guanche\") \u00e8 un'organizzazione religiosa, fondata nel 2001 nella citt\u00e0 di San Crist\u00f3bal de La Laguna (Tenerife, Isole Canarie, Spagna), con l'obiettivo di salvare e diffondere la religione pagana dei Guanci.\n\u00c8 stata fondata da un gruppo di devoti canari della dea Chaxiraxi. La Chiesa ha eseguito battesimi e matrimoni sulla base di cerimonie della tradizione guancia. Nel 2002, un matrimonio che si teneva in conformit\u00e0 con presunti riti guanci ha avuto luogo sull'isola di Tenerife \u2014 una pratica non osservata per diversi secoli, da quando inizi\u00f2 la dominazione spagnola dell'arcipelago.\nLa Chiesa del Popolo Guancio \u00e8 simile ad altri movimenti neo-pagani, come l'ellenismo e l'etenismo. Nel 2008 la Chiesa contava circa 300 membri."}
{"id": "5467925", "revid": "991694", "url": "https://it.wikipedia.org/wiki?curid=5467925", "title": "Polyrattan", "text": ""}
{"id": "5467929", "revid": "767487", "url": "https://it.wikipedia.org/wiki?curid=5467929", "title": "Jacques Hustin", "text": "Ha partecipato in rappresentanza del Belgio all'Eurovision Song Contest 1974 gareggiando con il brano \"Fleur de libert\u00e9\" e classificandosi al 10\u00ba posto."}
{"id": "5467930", "revid": "47767", "url": "https://it.wikipedia.org/wiki?curid=5467930", "title": "Despina Olimpiou", "text": ""}
{"id": "5467931", "revid": "991694", "url": "https://it.wikipedia.org/wiki?curid=5467931", "title": "Arredamenti", "text": ""}
{"id": "5467932", "revid": "965985", "url": "https://it.wikipedia.org/wiki?curid=5467932", "title": "Annette Artani", "text": ""}
{"id": "5467933", "revid": "15756", "url": "https://it.wikipedia.org/wiki?curid=5467933", "title": "Luigi II di Loon", "text": "Origine.\nLuigi era il figlio maschio primogenito del sesto conte di Loon, Gerardo II) e di Adelaide di Gheldria, che era figlia di Enrico I, conte di Gheldria e di Zutphen e della moglie Agnese di Arnstein.\nGerardo II di Loon era il figlio maschio primogenito del quinto conte di Loon e conte di Rieneck, Luigi I e di Agnese di Metz.\nBiografia.\nLuigi viene citato in un documento, nel 1194, inerente ad una donazione fatta da suo padre, Gerardo II, che, sempre in quel periodo, lo fidanz\u00f2 con Ada d'Olanda, che era la figlia femmina secondogenita del Conte d'Olanda, Teodorico VII e di Adelaide di Cleves, figlia del conte di Cleves, Teodorico III; il matrimonio si tenne a Lusdum nel 1186.\nSempre verso il 1194, alla morte di suo padre, Gerardo II, Luigi divenne conte di Loon, mentre la contea di Rieneck a suo fratello il secondogenito, Gerardo. Comunque in un documento del 1197, Luigi viene citato col titolo di conte di Loon\nNel 1203, il padre della sua promessa sposa, il conte d'Olanda, Teodorico VII, mentre si trovava a Dordrecht, essendosi gravemente ammalato, avrebbe voluto consegnare provvisoriamente la contea al fratello Guglielmo, affinch\u00e9 tutelasse, Ada, la sua unica figlia, rimasta in vita; ma Teodorico VII mor\u00ec il 4 novembre prima di poter incontrare il fratello, Guglielmo.\nA Teodorico VII, succedette la figlia Ada, in quanto, con l'appoggio dell'imperatore, Enrico VI, Teodorico VIII aveva abolito la legge salica per la contea d'Olanda.\nFu la madre di Ada, Adelaide di Cleves, che non si fidava del cognato (Guglielmo si era ribellato gi\u00e0 due volte al fratello, Teodorico VII: la prima, quando appoggi\u00f2 apertamente una ribellione dei Frisoni contro il fratello, la seconda, quando, all'inizio del XIII secolo, Guglielmo si alle\u00f2 col Duca del Brabante, Enrico I, che ebbe come conseguenza la sconfitta di Heusden e la prigionia di Teodorico), a opporsi alla volont\u00e0 del morente marito di dare la reggenza a Guglielmo, ma si attiv\u00f2 in modo che il fidanzato della figlia, Luigi II, Conte di Loon, giungesse in Olanda e sposasse Ada, prima della sepoltura del marito e quindi consentire a Luigi di governare la contea, causando cos\u00ec la ribellione di Guglielmo, sia perch\u00e9 non tutti i nobili avevano accettato l'abolizione della legge salica ed anche perch\u00e9 il fastoso matrimonio, prima dell'inumazione del padre della sposa aveva generato scandalo, che port\u00f2 allo scontro, alla cattura e deposizione di Ada. Il matrimonio di Ada e Luigi fu celebrato subito dopo la morte del padre di Ada, Teodorico VII, anche per difendere la contessina dalle aspirazioni dello zio, Guglielmo, che cercava di usurpare i diritti della nipote.\nAll'inizio della guerra civile, mentre Luigi avanzava in Zelanda, la moglie, Ada, braccata dai sostenitori di Guglielmo, trov\u00f2 rifugio nella cittadella di Leida, che fu attaccata dagli avversari, obbligando i difensori alla resa, che fu consegnata allo zio, Guglielmo e inviata sull'isola di Texel, dove fu affidata ai Frisoni.&lt;br&gt;Durante la guerra civile, Guglielmo ebbe il sostegno del fratello, Fiorenzo e dello zio, Ottone I, conte di Bentheim, contro Ada, contessa d'Olanda (nipote di Fiorenzo e pronipote di Ottone I).&lt;br&gt;Luigi cerc\u00f2 invano di liberare la moglie e combatt\u00e9 contro Guglielmo nell'anno 1204, senza riuscire a riconquistare la contea d'Olanda.\nPer motivi di sicurezza si ritenne di dover spostare la prigioniera dai Paesi Bassi all'Inghilterra affidando la stessa direttamente al re, Giovanni d'Inghilterra, dove fu trattenuta, per circa 4 anni (nell'aprile del 1207, da un documento della corte inglese, Ada risultava essere ancora in Inghilterra); nel frattempo, il 14 ottobre 1206, Luigi e lo zio Guglielmo raggiunsero un accordo: la contea d'Olanda veniva assegnata a Luigi mentre a Guglielmo venivano assegnati alcuni territori nella Contea di Zelanda e Guglielmo dovette accettare Luigi e Ada quali conte e contessa d'Olanda.&lt;br&gt;In quel periodo Luigi, secondo il documento n\u00ba 934 dell'\"Oorkondenboek Noord-Brabant, II, Eerste stuk\", Luigi restitu\u00ec a Enrico I, Duca di Brabante il castello di Chalmunt.\nLuigi poi, dovette recarsi personalmente in Inghilterra, e, nella seconda met\u00e0 del 1207, riusc\u00ec a far liberare Ada. La coppia, in quello stesso anno, si stabil\u00ec a Loon, anche perch\u00e9, ormai la contea d'Olanda era nelle mani di Guglielmo I, che ormai era riconosciuto come conte e che, nel 1213 ricevette l'investitura a Conte d'Olanda dal re di Germania e imperatore del Sacro Romano Impero, Ottone IV di Brunswick.&lt;br&gt;In quello stesso anno, Luigi viene citato in un documento inerente ad una donazione fatta assieme alla moglie, Ada.\nLuigi, con la moglie, Ada avevano continuato a lottare per la contea d'Olanda fino a che, nel 1218 non sopraggiunse la morte di Luigi II, avvelenato, a cui succedette il fratello, Arnolfo, in quanto l'erede, il fratello, Enrico mor\u00ec tre giorni dopo Luigi. Fu sepolto nell'abbazia di Herkenrode, nei pressi di Hasselt in Belgio.\nMatrimonio e discendenza.\nLuigi dalla moglie Ada non ebbe figli e non si conosce alcun altro discendente."}
{"id": "5467934", "revid": "991694", "url": "https://it.wikipedia.org/wiki?curid=5467934", "title": "Matasse", "text": ""}
{"id": "5467937", "revid": "729019", "url": "https://it.wikipedia.org/wiki?curid=5467937", "title": "Operazione Cold Comfort", "text": "Durante la seconda guerra mondiale, l'operazione Cold Comfort fu un raid fallito da parte dello \"Special Air Service\" (SAS) e che ha avuto inizio con un lancio di paracadute a nord di Verona il 17 febbraio 1945.\nLa squadra sciistica era composta da 12 uomini sotto il comando del capitano Littlejohn. Tutte le loro attrezzature sono arrivate in un'ampia zona e i paracadutisti si sono ritrovati in una zona dove le persone l\u00ec trovate erano essenzialmente di natura tedesca, quindi ostili. La loro missione era di bloccare mediante una frana una delle principali linee ferroviarie, ovvero quella che passa per il passo del Brennero, per poter ottenere un effetto drammatico sulla rinforzi tedeschi verso il sud.\nGli uomini trascorsero la maggior parte del loro tempo in clandestinit\u00e0 e tutti i tentativi di rifornimenti e rafforzi per via aerea non hanno avuto successo. Il capitano Littlejohn e il caporale Crowley furono catturati e giustiziati sotto l'Ordine Commando di Adolf Hitler.\nAlla fine, il 31 marzo la situazione era peggiorata al punto tale che un'estrazione fu ordinata per la parte restante del gruppo."}
{"id": "5467938", "revid": "767487", "url": "https://it.wikipedia.org/wiki?curid=5467938", "title": "One (gruppo musicale)", "text": "Gli One sono stati una boy band greco-cipriota attiva dal 1999 al 2004.\nIl gruppo era guidato dal cantante K\u014dnstantinos Christoforou. La band ha partecipato all'Eurovision Song Contest 2002 in rappresentanza di Cipro con il brano \"Gimme\", classificandosi al 6\u00ba posto. Christoforou ha partecipato da solista altre due volte (1996 e 2005) alla competizione canora europea."}
{"id": "5467939", "revid": "478814", "url": "https://it.wikipedia.org/wiki?curid=5467939", "title": "Mae Hong Son", "text": "Mae Hong Son (in thailandese \u0e41\u0e21\u0e48\u0e2e\u0e48\u0e2d\u0e07\u0e2a\u0e2d\u0e19) \u00e8 una citt\u00e0 minore \"(thesaban mueang)\" della Thailandia. Il territorio comunale \u00e8 compreso nel Sottodistretto Chon Kham, facente parte del Distretto di Mueang Mae Hong Son, che \u00e8 capoluogo della Provincia di Mae Hong Son, nel gruppo regionale della Thailandia del Nord.\nGeografia fisica.\nTerritorio.\nLa citt\u00e0 si trova a 400 metri di altitudine ed \u00e8 bagnata dal fiume Pai, in una valle circondata dai Monti Shan, le cui vette in questa zona raggiungono i 1500 metri. Il Pai \u00e8 un affluente di sinistra del Saluen, che getta le sue acque nel Golfo di Martaban, parte del Mare delle Andamane. La frontiera birmana si trova a pochi chilometri. La citt\u00e0 \u00e8 raggiungibile da Chiang Mai da due strade diverse, che formano un anello stradale percorso da molti turisti dotati di auto o moto proprie.\nClima.\nDurante la stagione fresca, che va da novembre ad aprile, vi sono giornate calde e notti in cui la temperatura scende sensibilmente. La successiva stagione secca va da aprile a giugno, il caldo eccessivo che la caratterizza si accompagna spesso al fumo dovuto alla pratica del debbio con cui gli agricoltori dei dintorni preparano i campi per la semina. Durante la stagione delle piogge, le eccessive precipitazioni rendono difficoltosi gli spostamenti fuori dalle poche strade asfaltate.\nStoria.\nIn passato, l'area dove sorge Mae Hong Son faceva parte del Regno Lanna, era isolata dalla capitale Chiang Mai ed i pochi e sperduti villaggi erano popolati principalmente da membri dell'etnia shan. Nel 1831, il re di Chiang Mai invi\u00f2 una spedizione per catturare elefanti in tale zona ed ammaestrarli. A tale scopo fu scelto lungo il fiume Pai un sito che fu il primo nucleo di Mae Hong Son, che significa \"villaggio con un recinto per elefanti\". Il villaggio si popol\u00f2 sensibilmente dopo che nel 1856 vi si rifugiarono birmani e altri shan scampati a una guerra civile scoppiata oltre la frontiera birmana. Nel 1874, il re di Chiang Mai promosse Mae Hong Son a municipalit\u00e0 e mand\u00f2 lo shan Chan Kalae a governarla con il titolo reale di \"Phya Singhanat Racha\" e il villaggio si svilupp\u00f2 ulteriormente.\nNel 1900, Re Rama V del Siam fece di Mae Hong Son il capoluogo della nuova Provincia del Nordovest, formata anche dai territori di Khun Yuam, Pai e Mae Sariang. Nel 1933 fu creata la Provincia di Mae Hong Son, pienamente integrata nel resto del Paese. Le continue migrazioni degli shan hanno avuto riflessi sull'architettura della citt\u00e0 e sull'abbigliamento dei suoi abitanti, i quali sono in gran parte shan che hanno portato con s\u00e9 anche i molti altri aspetti della propria cultura.\nEconomia.\nDato il relativo isolamento dell'area in cui si trova Mae Hong Son e la vicinanza con la Birmania, buona parte dell'economia si basa sul contrabbando. Nel mercato cittadino si scambiano prodotti thailandesi con quelli del vicino Stato Shan, dal quale arrivano soprattutto capi di bestiame. I ribelli shan, che lottano contro il governo centrale birmano, controllano buona parte di tali scambi e trasportano le merci attraverso la frontiera.\nLa citt\u00e0 \u00e8 anche diventata un importante punto di passaggio per molti turisti, soprattutto quelli che esplorano le bellezze naturali e i villaggi delle varie minoranze etniche presenti nella provincia, nonch\u00e9 gli amanti del \"trekking\". Un'altra attrazione turistica \u00e8 rappresentata dall'atmosfera cittadina meno congestionata e pi\u00f9 rilassata rispetto a quella delle altre citt\u00e0 del Paese."}
{"id": "5467963", "revid": "767487", "url": "https://it.wikipedia.org/wiki?curid=5467963", "title": "The Sultan of Sulu", "text": "The Sultan of Sulu \u00e8 un cortometraggio muto del 1913.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un documentario di cento metri - usc\u00ec nelle sale cinematografiche statunitensi il 2 luglio 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, \"Arabia and the Baby\", che aveva come protagonista un cavallo da corsa."}
{"id": "5467965", "revid": "1048993", "url": "https://it.wikipedia.org/wiki?curid=5467965", "title": "Isole Cayman ai Giochi della XXI Olimpiade", "text": "Le Isole Cayman parteciparono alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di due velisti. Fu la prima partecipazione di questo paese ai Giochi. Non furono conquistate medaglie."}
{"id": "5467971", "revid": "1543377", "url": "https://it.wikipedia.org/wiki?curid=5467971", "title": "USS Philadelphia (1799)", "text": "La USS \"Philadelphia\" fu una fregata statunitense varata nel 1799 ed affondata nel porto di Tripoli dopo la sua cattura.\nLa nave faceva parte del programma di rinforzo alle sei fregate originali della US Navy, che venne autorizzato dal Congresso statunitense del 30 giugno 1798 sotto forma di cinque fregate e varie navi minori tra brigantini e sloop-of-war. Originariamente battezzata \"City of Philadelphia\", venne costruita nella citt\u00e0 omonima dopo che in un mese vennero raccolti 100.000 dollari statunitensi in una pubblica sottoscrizione. Stephen Decatur Sr. ne prese il comando il 5 aprile 1800 contemporaneamente alla sua accettazione in servizio.\nServizio.\nLa nave venne assegnata alla stazione della Guadalupa nel 1800 durante la Quasi-guerra con la Francia. Qui ricattur\u00f2 cinque navi americane catturate da corsari francesi, e sei navi corsare. Nel marzo 1801 venne preparata per una crociera nel Mediterraneo dove avrebbe dovuto proteggere gli interessi statunitensi contro i pirati barbareschi, e part\u00ec per unirsi allo squadrone del Mediterraneo comandato da Dale. Arrivata a Gibilterra il 1 luglio, venne mandato insieme allo squadrone a bloccare dal mare Tripoli, in risposta ad una minaccia di guerra da parte del dey locale, pasci\u00e0 Yusuf Karamanli. La nave ripart\u00ec da Gibilterra nell'aprile 1802 e arrivata in patria venne \"messa in ordinaria\", cio\u00e8 in stato di parziale disarmo con equipaggio ridotto, fino alla sua reimmissione in servizio il 21 maggio 1803, per ritornare nel Mediterraneo. Il 24 agosto arriv\u00f2 a Gibilterra e due giorni dopo ricattur\u00f2 una nave mercantile presa dai corsari, insieme alla sua catturatrice, la nave del dey \"Mirboka\" con 24 cannoni e 100 uomini di equipaggio, riportando entrambe a Gibilterra.\nLa sua cattura e l'affondamento.\nNell'ottobre del 1803 la nave USS \"Philadelphia\" si aren\u00f2 durante un pattugliamento sotto costa e i corsari non si fecero sfuggire l'occasione. Assaltarono la nave dando luogo a un violento scontro a fuoco con l'equipaggio della \"Philadelphia\". Nonostante la resistenza opposta dall'equipaggio del \"Philadelphia\", i corsari riuscirono a impadronirsi dell'imbarcazione dopo diversi tentativi dei marinai di affondarla, prima che potesse cadere in mano nemica.\nCirca trecento membri dell'equipaggio, tra i quali c'era anche il comandante William Bainbridge, vennero fatti prigionieri. Ai corsari riusc\u00ec infine di portare l'imbarcazione fino all'entrata del porto di Tripoli, dove fu ancorata e usata come batteria costiera contro un eventuale tentativo degli americani di assaltare il porto. La notte del 16 febbraio 1804 per\u00f2 il capitano Stephen Decatur Jr. decise di attaccare il porto di Tripoli con l'ausilio della USS \"Intrepid\", un'imbarcazione di modeste dimensioni sottratta in precedenza ai corsari e successivamente rimessa in servizio con la marina statunitense.\nAssieme a un piccolo gruppo del primo reggimento dei Marines, Decatur riusc\u00ec a prendere il controllo dell'USS \"Philadelphia\", che venne immediatamente autoaffondata.\nL'equipaggio, compreso Bainbridge, venne detenuto per diciannove mesi, e liberato solo dopo il ripetuto bombardamento di Tripoli da parte di uno squadrone statunitense comandato da Edward Preble e dopo la battaglia di Derna del 27 Aprile 1805 che fu il primo sbarco nella storia dei Marines statunitensi."}
{"id": "5467972", "revid": "1543377", "url": "https://it.wikipedia.org/wiki?curid=5467972", "title": "Isole Vergini americane ai Giochi della XXI Olimpiade", "text": "Le Isole Vergini americane parteciparono alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 21 atleti impegnati in 6 discipline. Portabandiera alla cerimonia di apertura fu il lottatore Ivan David. Fu la terza partecipazione di questo paese ai Giochi estivi. Non furono conquistate medaglie."}
{"id": "5467984", "revid": "287204", "url": "https://it.wikipedia.org/wiki?curid=5467984", "title": "John Dransfield", "text": "Nel 2004 \u00e8 stato insignito della Medaglia Linneana, un premio annuale assegnato dalla Linnean Society of London.\n\u00c8 stato direttore di ricerca dei Kew Gardens sino al 2005, anno del suo pensionamento. \nIl genere delle Arecaceae \"Dransfieldia\" \u00e8 stato dedicato al suo nome."}
{"id": "5467985", "revid": "173469", "url": "https://it.wikipedia.org/wiki?curid=5467985", "title": "Filippo Borromeo", "text": "Biografia.\nGiovinezza.\nFiglio di Vitaliano I Borromeo e di sua moglie, Ambrosina Fagnani, assieme al genitore espanse notevolmente la gi\u00e0 cospicua fortuna bancaria del padre conducendo commerci in tutta Europa.\nMatrimonio.\nLa sua fama e la sua ricchezza gli consentirono di sposarsi con una rampolla dell'alta nobilt\u00e0 di Milano, Francesca Visconti, figlia del conte Lancillotto Visconti di Cicognola, dalla quale ebbe tre figli e due figlie.\nCarriera.\nCome unico erede del padre ne eredit\u00f2 tutte le sostanze e support\u00f2 il padre a suo tempo nel suo coinvolgimento politico a favore della Repubblica Ambrosiana. Si uniform\u00f2 subito nel 1449 quando Francesco Sforza prese il controllo di Milano e dissolse la repubblica, al punto che il nuovo Signore di Milano riconobbe il suo valore e gli garant\u00ec i possedimenti che erano stati della sua famiglia, nominandolo anche \"cavaliere aurato\".\nUltimi anni e morte.\nFrancesco Sforza favor\u00ec notevolmente Filippo nominandolo suo consigliere di fiducia e questo gli consent\u00ec di aprire filiali della sua banca a Barcellona ed a Londra. Nel 1461 venne nominato Conte di Peschiera. Mor\u00ec nel 1464, appena due anni prima del patrono Francesco Sforza. Suo figlio primogenito, Vitaliano II Borromeo, gli succedette come \"Conte di Arona\"."}
{"id": "5467988", "revid": "1543377", "url": "https://it.wikipedia.org/wiki?curid=5467988", "title": "Diritti LGBT in Irlanda", "text": "I rapporti d'amore tra persone dello stesso sesso sono stati depenalizzati e legalizzati nell'isola solamente nel 1993 (con l'et\u00e0 del consenso parificata ai rapporti eterosessuali); ma da quel momento, il riconoscimento del governo dei diritti LGBT in Irlanda si \u00e8 notevolmente ampliato nel corso degli ultimi due decenni\nGli atteggiamenti nei confronti delle persone LGBT (lesbica-gay-bisessuale-transgender) sono divenuti, nel tempo, sempre pi\u00f9 liberali in Irlanda, con le coppie dello stesso sesso che nel 2015 hanno visto riconosciuto il loro diritto di sposarsi legalmente. Tuttavia, le minoranze sessuali possono ancora trovarsi ad affrontare sfide sociali maggiori di quanto non accada per gli altri cittadini; la maggior parte delle forme di discriminazione (compreso l'incitamento all'odio) basate sull'orientamento sessuale sono a tutt'oggi divenute fuori legge.\nIl 6 aprile 2015, il \"Children and Family Relationships Bill 2015\" \u00e8 stato firmato in legge; esso giunge a modificare (tra gli altri atti) l'\"Adoption Act 2010\", per consentire alle coppie dello stesso sesso di adottare congiuntamente i bambini.\nStoria del diritto penale irlandese.\nPrima della sua decriminalizzazione nel 1993 l'omosessualit\u00e0 maschile era punita da leggi risalenti all'ottocento. La legislazione pertinente era lo \"Offences Against the Person Act 1861\" e il successivo \"Criminal Law (Amendment) Act 1885\", emanato dal parlamento del Regno Unito prima dell'indipendenza irlandese e abrogato in Inghilterra e Galles nel 1967, in Scozia nel 1980 e in Irlanda del Nord nel 1982.\nL'abrogazione della legge pu\u00f2 essere imputata alla campagna del senatore David Norris per la riforma della legge sulla criminalizzazione dell'omosessualit\u00e0 portando a una sentenza del 1988 la quale affermava che le leggi irlandesi erano in contrasto con la convenzione europea dei diritti dell'uomo. La \"Campaign for Homosexual Law Reform\" per la riforma della legge \u00e8 stata fondata negli anni '70 per combattere la criminalizzazione dell'omosessualit\u00e0 maschile; tra i suoi membri fondatori troviamo il senatore Norris ei futuri presidenti di Irlanda Mary McAleese e Mary Robinson.\nRiconoscimento delle relazioni omosessuali.\nUnione civile.\nNel luglio 2010 il D\u00e1il \u00c9ireann (la \"Camera dei deputati\") e il Senato si sono impegnati ad approvare il \"Civil Partnership and Certain Rights and Obligations of Cohabitants Act 2010\" (diritti e doveri dei conviventi di partenariato civile), giungendo al riconoscimento delle unioni civili tra coppie dello stesso sesso: il disegno di legge \u00e8 stato sostenuto da tutti i partiti, anche se alcuni singoli politici hanno criticato la normativa.\nIl disegno di legge \u00e8 stato firmato dal presidente Mary McAleese, il 19 luglio 2010 e il partenariato civile (Civil Partnership) \u00e8 stato pienamente approvato ed attuato dall'inizio del 2011 A causa del periodo di attesa di tre mesi per tutte le cerimonie civili in Irlanda, era stato previsto che le prime cerimonie di partenariato civile avessero luogo nel mese di aprile; tuttavia, la normativa fornisce un meccanismo di esenzioni da ricercare attraverso i tribunali, e la prima partnership, che era tra due uomini, \u00e8 stata registrata il 7 febbraio 2011.\nLa prima unione civile irlandese celebrata pubblicamente ai sensi della legge ha avuto luogo a Dublino il 5 aprile 2011.\nMatrimonio.\nIl matrimonio omosessuale \u00e8 legale in Irlanda, in seguito all'approvazione di un referendum avvenuto il 22 Maggio 2015 che ha modificato la Costituzione d'Irlanda per fornire il riconoscimento del matrimonio a prescindere dal sesso dei partner. Il provvedimento \u00e8 stato trasformato in legge dal Presidente come il trentaquattresimo emendamento della Costituzione in data 29 agosto 2015. Il \"Marriage Act 2015\" pass\u00f2 dall'Oireachtas il 22 ottobre 2015 e firmato in da parte della Commissione presidenziale il 29 ottobre 2015, dando l'attuazione legislativa per la modifica.\nIl matrimonio omosessuale \u00e8 diventato legalmente riconosciuto in Irlanda il 16 novembre 2015 e le prime cerimonie del matrimonio egualitario sono cominciate dal 17 novembre 2015.\nProtezione dalle discriminazioni.\nIl \"Prohibition of Incitement to Hatred Act, 1989\" condanna l'incitamento all'odio basato anche sulla base dell'orientamento sessuale.\nLa discriminazione sulla base dell'orientamento sessuale \u00e8 vietata dall'\"Employment Equality Act, 1998\" e dall\"'Equal Status Act\", 2000. Queste leggi vietano la discriminazione: nell'occupazione, nella formazione professionale, nella pubblicit\u00e0, nei contratti collettivi, nella fornitura di beni e servizi e in altre opportunit\u00e0 pubbliche.\nOpinione pubblica.\nNel 2015 un sondaggio svolto sulla totalit\u00e0 del territorio nazionale ha convenuto che il 78% delle persone sono a favore del matrimonio tra persone dello stesso sesso, mentre il 71% arriva al punto di affermare che le coppie omosessuali dovrebbero anche essere autorizzate ad adottare. Solo due anni prima era stato dimostrato che il 73% degli irlandesi conveniva sul fatto che \"il matrimonio tra persone dello stesso sesso dovrebbe essere consentito nella Costituzione\"; ma gi\u00e0 nel 2008 l'84% degli intervistati sostenevano almeno l'unione civile per le coppie omosessuali, con il 58% a sostegno del pieno diritto di matrimonio nei registri degli uffici pubblici; da allora il numero di coloro che credono debba esser soltanto consentito, alle coppie dello stesso sesso, una forma di unione civile ma non matrimoniale a tutti gli effetti \u00e8 scesa dal 33% al 26%.\nA marzo 2011 un'inchiesta svolta dal \"The Sunday Times\" ha riscontrato che la percentuale di supporto a tutti i diritti del matrimonio civile fino al 73%."}
{"id": "5467989", "revid": "767487", "url": "https://it.wikipedia.org/wiki?curid=5467989", "title": "The Tree and the Chaff", "text": "The Tree and the Chaff \u00e8 un cortometraggio muto del 1913 diretto da Lem B. Parker.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 15 luglio 1913."}
{"id": "5467991", "revid": "1543377", "url": "https://it.wikipedia.org/wiki?curid=5467991", "title": "Messico ai Giochi della XXI Olimpiade", "text": "Il Messico partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 97 atleti impegnati in 17 discipline per un totale di 54 competizioni. Portabandiera fu la sedicenne ginnasta Teresa D\u00edaz.\nIl bottino della squadra, alla sua tredicesima partecipazione ai Giochi estivi, fu di una medaglia d'oro nell'atletica leggera e una di bronzo nel pugilato."}
{"id": "5467992", "revid": "550205", "url": "https://it.wikipedia.org/wiki?curid=5467992", "title": "Museo archeologico nazionale di Venafro", "text": ""}
{"id": "5467995", "revid": "228587", "url": "https://it.wikipedia.org/wiki?curid=5467995", "title": "Tiro ai Giochi della XV Olimpiade - Carabina 50 metri tre posizioni", "text": "La competizione della Carabina 50 metri tre posizioni di tiro a segno ai Giochi della XV Olimpiade si \u00e8 svolta il 27 luglio 1952 al \"Malmi Shooting Range\" di Malmi Helsinki.\nRisultati.\nDistanza 50 metri. 40 colpi in piedi, 40 colpi in ginocchio, 40 colpi a terra."}
{"id": "5467998", "revid": "287204", "url": "https://it.wikipedia.org/wiki?curid=5467998", "title": "Associazione Calcio Udinese 1932-1933", "text": "Questa pagina raccoglie le informazioni riguardanti l\u2019Associazione Calcio Udinese nelle competizioni ufficiali della stagione 1932-1933.\nStagione.\nNella stagione 1932-1933 la squadra friulana ha disputato il girone C del campionato di Prima Divisione. Con 27 punti in classifica si \u00e8 piazzata in sesta posizione."}
{"id": "5468010", "revid": "767487", "url": "https://it.wikipedia.org/wiki?curid=5468010", "title": "Sweeney's Dream", "text": "Sweeney's Dream \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 16 luglio 1913."}
{"id": "5468011", "revid": "228587", "url": "https://it.wikipedia.org/wiki?curid=5468011", "title": "Alfred de Tarde", "text": "Profilo.\nJean Bertrand Alfred de Tarde, \u00e8 nato il a Sarlat-la-Can\u00e9da e morto il a La Roque-Gageac. \u00c8 stato uno scrittore, economista e giornalista francese, figlio del sociologo Gabriel Tarde e fratello di Paul de Tarde e Guillaume de Tarde.\n\u00c8 noto soprattutto per la pubblicazione di due inchieste condotte assieme a Henri Massis (1886-1970) con lo pseudonimo di \"Agathon\": \"L'Esprit de la nouvelle Sorbonne\" (1911) e \"Les Jeunes Gens d'aujourd'hui\" (1913). Quest'ultima opera ha l'originalit\u00e0 di fare ricorso al metodo del sondaggio per tentare di stabilire le cause del declino della cultura classica cos\u00ec come viene constatato dagli autori. \u00c8 parimenti in quest'ottica reazionaria che essi si interrogano sulla giovane generazione dell'anteguerra in cui si osservano, secondo \"Agathon\", un rinnovamento del patriottismo, del sentimento religioso, e un certo gusto per l'azione.\nQueste inchieste si richiamano al \"patronage\" di Charles Maurras e a L'Action fran\u00e7aise e si inscrivono nel clima delle tensioni che fecero seguito all'affaire Dreyfus, che vede nascere una recrudescenza del nazionalismo e un'insoddisfazione a fronte delle misure di laicizzazione dello Stato."}
{"id": "5468019", "revid": "729019", "url": "https://it.wikipedia.org/wiki?curid=5468019", "title": "Strada statale 629 di Angera", "text": "L'ex strada statale 629 di Angera (SS 629), ora strada provinciale 69 di Santa Caterina (SP 69), \u00e8 una strada provinciale italiana che si sviluppava nella provincia di Varese. Attualmente, costeggia la sponda sud orientale del lago Maggiore.\nPercorso.\nLa strada ha inizio a Sesto Calende, distaccandosi dalla strada statale 33 del Sempione. Prosegue in direzione nord-ovest e raggiunge la frazione di Lisanza e sfiora il centro abitato di Angera. Continuando in direzione nord, attraversa Ispra e le frazioni di Arolo, Cellina, Reno e Cerro, prima di terminare nel centro abitato di Laveno-Mombello.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 10 luglio 1971 che viene elevata a rango di statale con i seguenti capisaldi d'itinerario: \"Innesto strada statale n. 33 a Sesto Calende - Ispra - Laveno-Mombello\".\nA seguito del decreto del Ministro dei lavori pubblici, la strada viene declassificata a provinciale nell'ottica di classificare la nuova strada statale 629 del Lago di Monate che garantiva un collegamento pi\u00f9 veloce."}
{"id": "5468021", "revid": "1543377", "url": "https://it.wikipedia.org/wiki?curid=5468021", "title": "Tiro ai Giochi della XV Olimpiade - Carabina 50 metri a terra", "text": "La competizione della carabina 50 metri a terra di tiro a segno ai Giochi della XV Olimpiade si \u00e8 svolta il 27 luglio 1952 al \"Malmi Shooting Range\" di Malmi Helsinki."}
{"id": "5468022", "revid": "767487", "url": "https://it.wikipedia.org/wiki?curid=5468022", "title": "Put to the Test", "text": "Put to the Test \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 17 luglio 1913."}
{"id": "5468023", "revid": "110157", "url": "https://it.wikipedia.org/wiki?curid=5468023", "title": "Cloruro di benzendiazonio", "text": "Il cloruro di benzendiazonio \u00e8 un sale di diazonio di formula , costituito dal catione benzendiazonio e dall'anione cloruro.\nSintesi.\nIl cloruro di benzendiazonio pu\u00f2 essere ottenuto per diazotazione dell'anilina con nitrito di sodio ed acido cloridrico."}
{"id": "5468024", "revid": "339392", "url": "https://it.wikipedia.org/wiki?curid=5468024", "title": "Biblioteca Nazionale di Madrid", "text": ""}
{"id": "5468025", "revid": "729019", "url": "https://it.wikipedia.org/wiki?curid=5468025", "title": "Mariano d'Ayala Godoy", "text": "Biografia.\nNacque a Padova il 16 dicembre 1896, figlio del capitano di cavalleria (poi tenente generale) Carlo e della contessa Paolina Giusti del Giardino. Studente presso la facolt\u00e0 di legge fu richiamato alle armi nel maggio del 1915, all'atto dell'entrata in guerra del Regno d'Italia. Dopo aver frequentato un corso per ufficiali di complemento, fu nominato sottotenente del 5\u00ba Reggimento \"Lancieri di Novara\" il 20 settembre dello stesso anno. Mandato presso il deposito del reggimento che si trovava a Treviso, chiese ed ottenne di poter essere inviato subito in prima linea. Nel mese di novembre prestava servizio presso la Brigata Ferrara impegnata sul monte San Michele. Nel giugno del 1916 fu insignito di una prima medaglia di bronzo al valor militare per il suo brillante comportamento in battaglia. Nell'autunno dello stesso anno fu trasferito in artiglieria, ottenendo la nomina ad ufficiale in servizio permanente effettivo. Trasferito come volontario in aviazione, divenne tenente osservatore presso la 10\u00aa Squadriglia da bombardamento \"Caproni\", partecipando alle imprese di Pola e Cattaro. Per il bombardamento della base navale di Cattaro con il Distaccamento A.R. fu insignito della seconda medaglia di bronzo al valor militare.\nNella notte tra il 2, e il 3 gennaio 1918, al rientro da una missione di bombardamento notturno su Levico e Caldonazzo, mentre stava per atterrare sull'campo d'aviazione di Padova, a causa della nebbia sbagli\u00f2 la manovra e il suo velivolo Caproni Ca.33 si schiant\u00f2 contro una casa nella frazione di Brusegana.\nCon lui perirono nell'incidente il maggiore Oreste Salomone, gi\u00e0 insignito di medaglia d'oro al valor militare a vivente, e il sergente pilota Antonio Porta. Il quarto membro dell'equipaggio, il sergente mitragliere Silvio Piovesan rimase illeso. In sua memoria fu decretata la concessione della medaglia d'argento al valor militare."}
{"id": "5468027", "revid": "481666", "url": "https://it.wikipedia.org/wiki?curid=5468027", "title": "Tom Carrigan", "text": ""}
{"id": "5468028", "revid": "812213", "url": "https://it.wikipedia.org/wiki?curid=5468028", "title": "Sovraindebitamento", "text": ""}
{"id": "5468029", "revid": "31886", "url": "https://it.wikipedia.org/wiki?curid=5468029", "title": "3c 75", "text": ""}
{"id": "5468031", "revid": "93556", "url": "https://it.wikipedia.org/wiki?curid=5468031", "title": "Lingua cree delle paludi", "text": "La lingua cree delle paludi (Swampy Cree in inglese, conosciuta anche come Maskekon, Oma\u0161k\u00eakowak o Omushkego) \u00e8 una variante della lingua cree, appartenente alla famiglia linguistica dell lingue algonchine a sua volta parte del gruppo delle lingue algiche. La lingua cree delle paludi \u00e8 parlata in alcune comunit\u00e0 dei cree delle paludi in Canada, pi\u00f9 precisamente nel nord del Manitoba, nella parte centro-settentrionale della provincia dello Saskatchewan nei pressi della baia di Hudson e nell'Ontario.\nCi sono circa 2500 locutori su un'etnia che ne conta 2800.\nDialetti del cree delle paludi.\nSpesso viene fatta una divisione della lingua tra cree delle paludi occidentale e cree delle paludi orientale.\nLe comunit\u00e0 riconosciute come occidentali includono: Shoal Lake, The Pas, Easterville Chemawawin Cree Nation, Grand Rapids Barren Lands, Churchill, Split Lake, York Factory, Fox Lake, Shamattawa, God's lake Narrows (tutte nel Manitoba) e Fort Severn in Ontario.\nLe comunit\u00e0 riconosciute come orientali sono: Weenusk, Attawapiskat, Albany Post, Kashechewan e Fort Albany tutte in Ontario. La lingua parlata a Kashechewan mostra forti influenze della Lingua cree moose.\nMorfologia.\nLa lingua cree delle paludi \u00e8 polisintetica in cui i verbi hanno una importanza fondamentale. Vale a dire, molti concetti o frasi che in italiano verrebbero rese attraverso nomi o aggettivi sono invece espressi come verbi. In effetti, la lingua cree delle paludi non ha aggettivi del tutto, al loro posto viene utilizzata una forma intransitiva del verbo. Ad esempio, la frase \"lui \u00e8 forte\" in cree \u00e8 pi\u00f9 vicina a qualcosa simile a \"lui forte\"."}
{"id": "5468043", "revid": "2110845", "url": "https://it.wikipedia.org/wiki?curid=5468043", "title": "Guillaume de Tarde", "text": "Terzogenito del sociologo, filosofo e criminologo Gabriel Tarde (1843-1904) e fratello di Paul de Tarde e Alfred de Tarde."}
{"id": "5468044", "revid": "30610", "url": "https://it.wikipedia.org/wiki?curid=5468044", "title": "Agenzia debiti", "text": ""}
{"id": "5468049", "revid": "287204", "url": "https://it.wikipedia.org/wiki?curid=5468049", "title": "Esiliiga 2014", "text": "L'Esiliiga 2014 \u00e8 stata la 24\u00aa edizione della seconda divisione del campionato estone di calcio e si \u00e8 disputata tra il 2 marzo e il 9 novembre 2014.\nIl \u00e8 stata la squadra vincitrice del campionato, ma dal momento che la prima squadra si trova nella massima serie non ha potuto beneficiare della promozione; sono state dunque ammesse in Meistriliiga il P\u00e4rnu Linnameeskond e, dopo i play-off, il Tulevik Viljandi.\nSquadre partecipanti.\nSette squadre, tra cui il Levadia Tallinn 2 detentore del titolo, hanno mantenuto il loro posto in Esiliiga, tra queste il Puuma Tallinn e il Kivi\u00f5li sono state ripescate dopo la retrocessione sul campo a causa della mancata iscrizione del Tartu SK 10 e del Tammeka Tartu II, rispettivamente 5\u00b0 e 6\u00b0 in Esiliiga 2013. Dalla Meistriliiga 2013 \u00e8 invece retrocesso il Kuressaare, che prende il posto del Lokomotiv J\u0151hvi, promosso nella massima serie.\nClassifica finale.\n(*)squadra ineleggibile per la promozione.\nPlay-out.\nLa sfida play-out prevista tra e (3\u00b0 in Esiliiga B) non \u00e8 stata disputata per la rinuncia dell'Emmaste, che ha deciso di mantenere la propria categoria."}
{"id": "5468052", "revid": "1728", "url": "https://it.wikipedia.org/wiki?curid=5468052", "title": "Legio IX Hispana", "text": ""}
{"id": "5468053", "revid": "1543377", "url": "https://it.wikipedia.org/wiki?curid=5468053", "title": "Papiro Ossirinco 3522", "text": "Il Papiro di Ossirinco L 3525 (Rahlfs 857, LDAB 3079,) \u00e8 uno dei papiri di Ossirinco, un rotolo manoscritto contenente un frammento della traduzione in lingua greca del Libro di Giobbe 42,11-12. \u00c8 stato datato paleograficamente al I secolo d.C.\nTesto.\nContiene il Tetragramma biblico scritto in caratteri ebraici.\n\u03ba]\u03b1\u03b9 \u03b5\u03b8\u03b1\u03c5\u03bc\u03b1\u03c3\u03b1\u03bd \u03bf\u03c3\u03b1 \u03b5\u03c0[\u03b7\u03b3\u03b1&lt;br&gt;\n\u03b3\u03b5]\u03bd \u03bf \ud802\udd09\ud802\udd04\ud802\udd05\ud802\udd04 \u03b5\u03c0\u03b1\u03c5\u03c4\u03bf\u03bd \u03b5\u03b4[\u03c9\u03ba\u03b5&lt;br&gt;\n\u03b4\u03b5 ]\u03b1\u03c5\u03c4\u03c9 \u03b5\u03ba\u03b1\u03c3\u03c4\u03bf\u03c2 \u03b1\u03bc\u03bd\u03b1\u03b4\u03b1 \u03bc\u03b9&lt;br&gt;\n\u03b1\u03bd] \u03ba\u03b1\u03b9 \u03c4\u03b5\u03c4\u03c1\u03b1\u03c7\u03bc\u03bf\u03bd \u03c7\u03c1\u03c5\u03c3\u03bf\u03c5\u03bd&lt;br&gt;\n\u03b1]\u03c3\u03b7\u03bc\u03bf\u03bd \u03bf \u03b4\u03b5 \ud802\udd09\ud802\udd04\ud802\udd05\ud802\udd04 \u03b5\u03c5\u03bb\u03bf\u03b3\u03b7&lt;br&gt;\n\u03c3]\u03b5\u03bd \u03c4\u03b1 \u03b5\u03c3\u03c7\u03b1\u03c4\u03b1 \u03ca\u03c9\u03b2 \u03b7 \u03c4\u03b1 [\u03b5\u03bc&lt;br&gt;\n\u03c0]\u03c1\u03bf\u03c3\u03b8\u03b5\u03bd \u03b7\u03bd \u03b4\u03b5 \u03c4\u03b1 \u03ba\u03c4[\u03b7\u03bd\u03b7&lt;br&gt;\n\u03b1\u03c5\u03c4\u03bf\u03c5 \u03c0\u03c1\u03bf\u03b2\u03b1]\u03c4\u03b1 \u03bc\u03c5\u03c1\u03b9\u03b1[ \u03c4\u03b5 \nStoria.\nIl testo \u00e8 stato pubblicato nel 1983 di P. J. Parsons con il titolo: The Oxyrhynchus Papyri. L.\nPosizione attuale.\nAttualmente conservato nelle Papyrology Rooms della Sackler Library, ad Oxford, con la catalogazione P. Oxy. L 3522."}
{"id": "5468060", "revid": "247222", "url": "https://it.wikipedia.org/wiki?curid=5468060", "title": "Nicola Di Bari (1970)", "text": "Nicola Di Bari \u00e8 il secondo album di Nicola Di Bari, pubblicato su vinile a 33 giri e cassetta dalla RCA Italiana (catalogo PSL 10464) nel 1970.\nIl disco.\nNell'album sono contenuti alcuni brani che sono usciti su 45 giri. In questo disco partecipano i fratelli Reverberi.\nMusicisti.\nNe \"La prima cosa bella\":"}
{"id": "5468061", "revid": "446353", "url": "https://it.wikipedia.org/wiki?curid=5468061", "title": "Violatore di blocco", "text": "Un violatore di blocco \u00e8 un tipo di nave mercantile che \u00e8 incaricata di forzare un blocco navale imposto a uno Stato da una potenza estera, in modo che esso possa continuare a commerciare e comunicare con il resto del mondo via mare; bench\u00e9 le modalit\u00e0 di impiego lo accomunino a una nave dedita al contrabbando, a differenza di questa un violatore di blocco \u00e8 un'unit\u00e0 ufficiale di un governo di uno Stato e fa parte della sua flotta militare o mercantile.\nUn violatore di blocco \u00e8 generalmente impiegato per recapitare nello Stato bloccato materie prime di importanza strategica come pure armi o rifornimenti militari, o anche semplicemente scorte di viveri per sostenere una citt\u00e0 assediata; i violatori di blocco sono di solito normali navi mercantili, scelte tra le unit\u00e0 pi\u00f9 veloci ed efficienti, a volte fornite di armamento come un incrociatore ausiliario o nave corsara ma pi\u00f9 spesso dotate di camuffamenti per celare la loro vera identit\u00e0. I violatori di blocco sono quasi sempre considerati unit\u00e0 ostili da parte delle forze bloccanti e per tale ragione non soggetti alle regole di ingaggio delle navi civili: contro di essi, quindi, si pu\u00f2 aprire il fuoco senza preavviso.\nStoria.\nGli esempi storici di violatori di blocco sono antichi tanto quanto le operazioni di blocco navale: esempi vari possono essere rintracciati durante la guerra del Peloponneso, mentre Cartagine impieg\u00f2 la sua flotta come violatori di blocco per rifornire le guarnigioni in Sicilia dall'assedio dei Romani.\nDurante la guerra di secessione americana, gli Stati Confederati d'America fecero ampiamente ricorso a navi mercantili veloci come violatori di blocco del \"Piano Anaconda\" messo in atto dagli Unionisti ai danni dei confederati: i violatori di blocco mantennero i collegamenti tra la Confederazione e gli Stati europei (Regno Unito e Francia in particolare), esportando il cotone dei confederati in cambio di armi e rifornimenti oltre che per mantenere i collegamenti postali della Confederazione con il resto del mondo. Uno dei violatori di blocco confederati pi\u00f9 di successo fu la CSS \"Advance\", una goletta a vapore che comp\u00ec con successo venti viaggi attraverso il blocco unionista prima di essere catturata. In totale la Marina unionista cattur\u00f2 nel corso della guerra circa 1.100 violatori di blocco confederati e ne affond\u00f2 altri 355.\nDurante la prima guerra mondiale l'Impero tedesco ricorse a violatori di blocco per fronteggiare il blocco delle sue coste da parte delle potenze dell'Intesa, al fine di continuare a commerciare con gli Stati ancora neutrali e a mantenere qualche collegamento con le sue colonie in Africa: i mercantili \"Rubens\" e \"Marie von Stettin\" riuscirono con successo a violare il blocco navale britannico delle coste della Germania e a recapitare rifornimenti di armi e munizioni alla guarnigione dell'Africa Orientale Tedesca; una missione simile fu tentata anche dal dirigibile zeppelin \"LZ 104\", partito da Jambol in Bulgaria alla volta dell'Africa Orientale ma convinto a tornare indietro a met\u00e0 del percorso da falsi messaggi radio emessi dai britannici. Un tipo peculiare di violatori di blocco furono i cosiddetti \"sommergibili mercantili\", grossi sommergibili della Kaiserliche Marine, disarmati e incaricati di recapitare merci da e verso gli Stati Uniti sfuggendo alla caccia britannica in Atlantico navigando sott'acqua; il sommergibile \"Deutschland\" comp\u00ec con successo due viaggi andata e ritorno negli Stati Uniti, ma dopo l'entrata in guerra di questi contro la Germania fu riconvertito a un uso militare insieme ai battelli simili allora approntati, andando a costituire la classe U-Boot Tipo U 151 di sommergibili incrociatori.\nAncora durante la seconda guerra mondiale, Germania nazista e Italia ricorsero ai violatori di blocco (alcuni degli italiani furono il \"Duca degli Abruzzi\", il \"Gimma\" e il \"Butterfly\") per approvvigionarsi di materie prime strategiche dai paesi neutrali e per scambiare tecnologie con l'alleato giapponese; nelle prime fasi del conflitto furono utilizzati dei mercantili, spesso unit\u00e0 rimaste bloccate in paesi neutrali e fatte poi rientrare nei porti della Francia occidentale occupata dai tedeschi, ma con il progressivo intensificarsi della presenza di navi e aerei degli Alleati nel golfo di Biscaglia si decise di ricorrere a sommergibili da trasporto: i sommergibili italiani \"Comandante Cappellini\", \"Agostino Barbarigo\", \"Reginaldo Giuliani\" e \"Luigi Torelli\" furono tra le unit\u00e0 impegnate in questi traffici, spostandosi dalla base di Bordeaux fino al porto di Singapore controllato dai giapponesi."}
{"id": "5468062", "revid": "1728", "url": "https://it.wikipedia.org/wiki?curid=5468062", "title": "N\u00f3i Alb\u00edn\u00f3i", "text": ""}
{"id": "5468074", "revid": "124123", "url": "https://it.wikipedia.org/wiki?curid=5468074", "title": "Alfonso Linguiti", "text": "Biografia.\nFiglio di Carmine Linguiti e Giuseppina Romano, gemello di Francesco Linguiti, perse giovanissimo i genitori. I suoi tutori lo fecero studiare prima presso un prete del suo paese natale, successivamente presso il seminario di Salerno. Dopo essere diventato sacerdote, segu\u00ec la sua indole di educatore insegnando in seminario. Chiuso il seminario di Salerno nel 1861, insegn\u00f2 presso il Liceo Tasso, sempre in Salerno, dove perfezion\u00f2 l'insegnamento del greco e del latino approfondendo contemporaneamente gli studi filologici.\nMolti dei suoi saggi letterari furono pubblicati nella rivista \"Il Nuovo Istitutore\"."}
{"id": "5468077", "revid": "767487", "url": "https://it.wikipedia.org/wiki?curid=5468077", "title": "Birthe Kj\u00e6r", "text": "Ha partecipato in rappresentanza della Danimarca all'Eurovision Song Contest 1989 gareggiando con il brano \"Vi maler byen r\u00f8d\" e classificandosi al terzo posto.\nNel 2004 ha collaborato con i Safri Duo per il brano \"Hvor' vi fra?\", inno della nazionale danese di calcio ad Euro 2004."}
{"id": "5468078", "revid": "125863525", "url": "https://it.wikipedia.org/wiki?curid=5468078", "title": "Stazione di Ginosa", "text": "La stazione di Ginosa \u00e8 una stazione ferroviaria posta sulla ferrovia Jonica. La stazione serve il centro abitato di Ginosa Marina. Essa \u00e8 servita solamente da un binario mentre il secondo e il terzo attualmente sono scollegati dalla linea (in passato la stazione aveva tre binari). La stazione \u00e8 classificata Bronze ed \u00e8 servita da autobus di linea e nazionali/ extranazionali. Serve collegamenti per Taranto e Sibari e ancora Taranto e Potenza Centrale."}
{"id": "5468079", "revid": "767487", "url": "https://it.wikipedia.org/wiki?curid=5468079", "title": "Granny's Old Armchair", "text": "Granny's Old Armchair \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 18 luglio 1913."}
{"id": "5468080", "revid": "767487", "url": "https://it.wikipedia.org/wiki?curid=5468080", "title": "Hot Eyes", "text": "Gli Hot Eyes sono un duo musicale danese conosciuto in patria anche come Kirsten &amp; S\u00f8ren. Il nome Hot Eyes \u00e8 pi\u00f9 diffuso al di fuori della Danimarca.\nIl duo \u00e8 composto da:\nIl gruppo ha partecipato in rappresentanza della Danimarca all'Eurovision Song Contest in ben tre occasioni: nel 1984 \u00e8 giunto quarto con \"Det lige det\", nel 1985 si \u00e8 classificato all'11\u00ba posto con \"Sku\u00b4du sp\u00f8r\u00b4fra no\u00b4en\", mentre nel 1988 \u00e8 arrivato al terzo posto con \"Ka' du se hva` jeg sa`\"."}
{"id": "5468081", "revid": "1543377", "url": "https://it.wikipedia.org/wiki?curid=5468081", "title": "Juris Doctor", "text": "Il Juris Doctor (o abbreviato J.D.) \u00e8 un tipo di dottorato professionale, ed \u00e8 il titolo di studio universitario necessario all'esercizio della professione legale negli Stati Uniti d'America, Canada, e Australia. \nL'ammissione al J.D. \u00e8 aperta a candidati che hanno gi\u00e0 ottenuto almeno un \"Bachelor of Arts\" (B.A.) o un \"Bachelor of Science\" (B.S.) o altro diploma di laurea equivalente o superiore, come ad esempio un dottorato di ricerca."}
{"id": "5468082", "revid": "125809907", "url": "https://it.wikipedia.org/wiki?curid=5468082", "title": "Stazione di Castellaneta Marina", "text": "La stazione di Castellaneta Marina \u00e8 una stazione ferroviaria posta sulla linea Jonica. Serve la frazione marina (Castellaneta Marina) di Castellaneta abitata sia in inverno che di estate, con incremento della popolazione durante l'estate (servita da supermercati ,bar, ristoranti, farmacia e altro.) e dai lidi della costa.\nStoria.\nDalla costruzione ovvero dal 1869 fino al 1947 la Stazione di Castellaneta Marina non effettuava servizio viaggiatori essendo utile soltanto all'incrocio dei treni ed era denominata \"Raddoppio Termitosa\". Ora invece \u00e8 una stazione di categoria Bronze ed \u00e8 effettuata fermata passeggeri (oltre alle altre funzioni di stazione) e di incrocio essendo una ferrovia a binario unico."}
{"id": "5468084", "revid": "767487", "url": "https://it.wikipedia.org/wiki?curid=5468084", "title": "Lise Haavik", "text": "Ha partecipato in rappresentanza della Danimarca all'Eurovision Song Contest 1986 con il brano \"Du er fuld af l\u00f8gn\", classificandosi al sesto posto."}
{"id": "5468085", "revid": "73011295", "url": "https://it.wikipedia.org/wiki?curid=5468085", "title": "Cybernatural", "text": ""}
{"id": "5468088", "revid": "767487", "url": "https://it.wikipedia.org/wiki?curid=5468088", "title": "Ulla Pia", "text": "Rappresent\u00f2 il suo Paese all'Eurovision Song Contest 1966 con il brano \"Stop, ja stop, mens legen er go\", classificandosi solo al 14\u00ba posto."}
{"id": "5468090", "revid": "767487", "url": "https://it.wikipedia.org/wiki?curid=5468090", "title": "The Short-Stop's Double", "text": "The Short-Stop's Double \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 21 luglio 1913."}
{"id": "5468091", "revid": "123819682", "url": "https://it.wikipedia.org/wiki?curid=5468091", "title": "Stazione di Rocca Imperiale", "text": "La stazione di Rocca Imperiale \u00e8 una stazione ferroviaria posta sulla linea Taranto-Reggio di Calabria. Serve il centro abitato di Rocca Imperiale e sorge presso la sua Marina. L'impianto risulta privo di traffico dal giugno 2016"}
{"id": "5468101", "revid": "123819667", "url": "https://it.wikipedia.org/wiki?curid=5468101", "title": "Stazione di Monte Giordano", "text": "La stazione di Monte Giordano \u00e8 una stazione ferroviaria posta sulla linea Taranto-Reggio di Calabria. Serve il centro abitato di Montegiordano. L'impianto risulta privo di traffico dal giugno 2016."}
{"id": "5468102", "revid": "767487", "url": "https://it.wikipedia.org/wiki?curid=5468102", "title": "The Grocer's Revenge", "text": "The Grocer's Revenge \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 7 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"The Galloping Romeo\"."}
{"id": "5468103", "revid": "1342115", "url": "https://it.wikipedia.org/wiki?curid=5468103", "title": "Eugenio Franceschini", "text": "Biografia.\nNasce a Verona nel 1991. Suo padre \u00e8 Gianni Franceschini, attore di teatro, che ha istruito il figlio fin da piccolo alla carriera teatrale. Ha incominciato a lavorare nella compagnia teatrale dei suoi genitori, Viva Opera Circus, dove ha interpretato diversi ruoli da protagonista. All'et\u00e0 di 18 anni si trasferisce a Roma, dove intraprende la carriera al cinema al Centro sperimentale di cinematografia, frequentando il corso di recitazione guidato da Giancarlo Giannini. \nNel 2012 esordisce sul grande schermo con il film \"Bianca come il latte, rossa come il sangue\" di Giacomo Campiotti. Dopo alcuni ruoli secondari in commedie come \"Maldamore\" e \"Sapore di te\", nel 2014 interpreta il personaggio principale, Mario, nel documentario \"Fango e gloria - La Grande Guerra\", di Leonardo Tiberi, che parla della storia del Milite ignoto italiano.\nDal 2013 al 2015 \u00e8 protagonista in teatro accanto a Leo Gullotta dello spettacolo \"Prima del silenzio\" di Giuseppe Patroni Griffi con la regia di Fabio Grossi e prodotto dal Teatro Eliseo di Roma.\nNel 2019 \u00e8 stato uno dei protagonisti della campagna primavera-estate di Persol.\nVita privata.\nSul set \"I Medici\" ha conosciuto la sua attuale compagna, dalla quale ha avuto un figlio nel gennaio 2018."}
{"id": "5468104", "revid": "767487", "url": "https://it.wikipedia.org/wiki?curid=5468104", "title": "The Unseen Defense", "text": "The Unseen Defense \u00e8 un cortometraggio muto del 1913 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 23 luglio 1913."}
{"id": "5468106", "revid": "729019", "url": "https://it.wikipedia.org/wiki?curid=5468106", "title": "Giuseppe Carli", "text": "Biografia.\nStudente di ragioneria, si arruol\u00f2 volontario nel 1914 nell'11\u00ba Reggimento bersaglieri come allievo sergente. Promosso al grado di sergente nel febbraio dell'anno seguente, fu trasferito nel 12\u00ba Reggimento bersaglieri ed inquadrato nella IV^ compagnia. Entr\u00f2 in territorio nemico con il suo reparto sin dal 24 maggio 1915, portandosi alle pendici del monte Mrzli e del monte Sleme, due munite posizioni austro-ungarica nell'alta valle dell'Isonzo che dominavano la conca di Tolmino e le linee italiane sottostanti. Il 1\u00ba giugno, dopo che tre assalti del 12\u00ba bersaglieri alle due vette erano stati respinti con gravissime perdite, Carli ed i suoi uomini si portarono a quota 1186 sul Mrzli decisi ad annientare le posizioni austro-ungariche. Esposti al tiro dei fucili e delle mitragliatrici nemiche, i bersaglieri risposero aprendo il fuoco. In questo frangente il sergente Carli rimase ferito gravemente e, sebbene venisse soccorso dai suoi uomini, rifiut\u00f2 le cure e anzi spron\u00f2 i suoi sottoposti a sparare. Colpito mortalmente, continu\u00f2 ad incitare i suoi soldati morendo a pochi metri dalle linee austro-ungariche. I suoi resti non furono mai ritrovati.\nOmaggi.\nA Barletta \u00e8 stata apposta sulla casa natale di Giuseppe Carli una lapide in suo onore. Sempre nella cittadina pugliese, all'interno dei giardini De Nittis, \u00e8 stato collocato un busto raffigurante il giovane bersagliere. Anche la strada antistante il parco \u00e8 stata dedicata a Carli."}
{"id": "5468107", "revid": "767487", "url": "https://it.wikipedia.org/wiki?curid=5468107", "title": "Two Artists and One Suit of Clothes", "text": "Two Artists and One Suit of Clothes \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche statunitensi il 24 luglio 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"In Moro Land\"."}
{"id": "5468111", "revid": "76963", "url": "https://it.wikipedia.org/wiki?curid=5468111", "title": "Dylan Bruce", "text": "Biografia.\nNato a Vancouver, Canada, \u00e8 cresciuto a Seattle nello Stato di Washington, laureandosi in economia e commercio presso l'universit\u00e0 di Washington. Dopo la laurea inizia la carriera di modello attraverso l'agenzia Seattle Models Guild.\nDebutta come attore nel 2005 ottenendo il ruolo dell'agente Martin Kail in \"24: Conspiracy\", spin-off creata per dispositivi mobili della serie televisiva \"24\". Successivamente ottiene altre apparizioni televisive in \"Passions\", \"Joey\", \"I Soprano\", \"Las Vegas\" e \"\".\nNel 2007 entra nel cast della soap opera della CBS \"Cos\u00ec gira il mondo\", dove fino al 2008 ha interpretato il ruolo del dr. Chris Hughes. Bruce \u00e8 stato l'ottavo attore ad interpretare il ruolo, subentrando a Bailey Chase. Nel 2010 ottiene il suo primo ruolo cinematografico in \"Unstoppable - Fuori controllo\", con Denzel Washington e Chris Pine.\nDopo aver recitato nella web serie \"The Bay\", Bruce interpreta il ruolo di Bart Winslow nei film per la televisione \"Flowers in the Attic\" e il sequel \"Petals on the Wind\", tratti dai romanzi di V. C. Andrews \"Fiori senza sole\" e \"Petali di tenebra\".\nDal 2013 al 2015 ha interpretato il ruolo di Paul Dierden nella serie televisiva \"Orphan Black\", inoltre \u00e8 apparso in \"Arrow\" nei panni di Adam Donner.\nDoppiatori italiani.\nNelle versioni in italiano dei suoi film, Dylan Bruce \u00e8 stato doppiato da:"}
{"id": "5468115", "revid": "486946", "url": "https://it.wikipedia.org/wiki?curid=5468115", "title": "Operazioni delle forze dell'ordine contro la 'Ndrangheta", "text": ""}
{"id": "5468117", "revid": "599013", "url": "https://it.wikipedia.org/wiki?curid=5468117", "title": "Suore domenicane di Malta", "text": "Le suore domenicane di Malta (in inglese \"Dominican Sisters of Malta\") sono un istituto religioso femminile di diritto pontificio: le suore di questa congregazione pospongono al loro nome la sigla O.P.\nStoria.\nLe origini della congregazione risalgono al monastero di religiose domenicane claustrali sorto nel 1889 a Malta a opera di Carolina Cauchi, che per\u00f2 non vi abbracci\u00f2 la vita religiosa; nel 1900 al monastero fu affiancata una chiesa intitolata a Nostra Signora di Pompei.\nLa prima filiale, con annessa una clinica, fu aperta a Lija nel 1916; nel 1954 fu aperta anche la prima missione in Ceylon.\nL'istituto, aggregato all'Ordine dei frati predicatori dal 1893, ricevette il pontificio decreto di lode nel 1966 e le sue costituzioni ottennero l'approvazione definitiva dalla Santa Sede nel 1969.\nAttivit\u00e0 e diffusione.\nLe domenicane di Malta di dedicano principalmente all'assistenza infermieristica, ma anche all'insegnamento, alla catechesi e al lavoro nelle missioni.\nOltre che a Malta, le suore sono presenti in Australia, Italia, Pakistan, Regno Unito e Sri Lanka; la sede generalizia \u00e8 a Rabat.\nAlla fine del 2011 la congregazione contava 144 religiose in 21 case."}
{"id": "5468118", "revid": "963244", "url": "https://it.wikipedia.org/wiki?curid=5468118", "title": "Suore Domenicane di Malta", "text": ""}
{"id": "5468123", "revid": "103000279", "url": "https://it.wikipedia.org/wiki?curid=5468123", "title": "Benzendiazonio", "text": "Il benzendiazonio \u00e8 un catione organico di formula . Trattasi di un composto molto reattivo che esiste in natura solo sotto forma di sale, non potendo essere isolato puro a causa della carica positiva netta. I sali del benzendiazonio fanno parte della categoria dei \"sali di diazonio\", composti caratterizzati dal gruppo funzionale .\nSintesi.\nIl catione benzendiazonio pu\u00f2 essere ottenuto per diazotazione dell'anilina con nitrito di sodio ed un acido alogenidrico di formula generale HX, la cui natura andr\u00e0 a determinare l'anione del sale di diazonio che si verr\u00e0 a formare.\nReattivit\u00e0.\nI cationi diazonio arilici, tra cui anche il benzendiazonio, sono tendenzialmente pi\u00f9 stabili rispetto ai cationi diazonio alifatici. In particolare il catione benzendiazonio deve la propria stabilit\u00e0 al fatto che presenta quattro forme limite di risonanza che contribuiscono a dislocare la carica positiva sui carboni in \"para\" e in \"orto\" dell'anello aromatico.\nIl catione benzendiazonio presenta la tipica reattivit\u00e0 data dal gruppo funzionale . Tipiche sono quindi le reazioni di azocopulazione e le reazioni di Sandmeyer."}
{"id": "5468124", "revid": "767487", "url": "https://it.wikipedia.org/wiki?curid=5468124", "title": "In Moro Land", "text": "In Moro Land \u00e8 un cortometraggio muto del 1913. Non si conosce il nome del regista n\u00e9 si hanno altri dati sul cast del documentario prodotto dalla Selig,\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 100 metri - usc\u00ec nelle sale cinematografiche statunitensi il 24 luglio 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"Two Artists and One Suit of Clothes\"."}
{"id": "5468137", "revid": "567822", "url": "https://it.wikipedia.org/wiki?curid=5468137", "title": "Hi! School - Love On", "text": "Hi! School - Love On (hangeul: \ud558\uc774\uc2a4\ucfe8: \ub7ec\ube0c\uc628, latinizzazione riveduta: \"Ha-i seukul: Rabeu on\") \u00e8 un serial televisivo sudcoreano trasmesso su KBS2 dal 11 luglio al 19 dicembre 2014.\nTrama.\nSung-yeol e Woo-hyun sono due diciottenni tormentati dalle cicatrici emotive lasciate da due famiglie separate: Woo-hyun vorrebbe rivedere sua madre, che lo ha lasciato da bambino, mentre Sung-yeol vive con una matrigna che detesta e che incolpa per il divorzio dei genitori. Entrambi considerati anti-sociali, Woo-hyun \u00e8 coraggioso e popolare, anche se si rifiuta di dedicarsi agli studi, mentre Sung-yeol, un bravo studente, \u00e8 irrispettoso nei confronti dei suoi genitori, freddo e distaccato con i suoi compagni di classe, e visto da tutti come un arrogante.\nInvisibili ai mortali, nel mondo vagano gli angeli, che guidano le anime dei defunti nell'altro mondo. Uno di loro, una ragazza, passa il suo tempo libero a guardare drama e osservare le vite degli umani, in particolare Woo-hyun e Sung-yeol. Ogni angelo \u00e8 guidato da una scatola nera che contiene il nome dell'anima che sta per morire. Un giorno, la ragazza-angelo viene guidata sul tetto della scuola di Woo-hyun, dove il ragazzo sta cercando di impedire il suicidio a una compagna, Jin-young, ma finisce per cadere lui stesso dal davanzale: instintivamente, l'angelo usa i suoi poteri per salvargli la vita e poi svengono entrambi. Quando Woo-hyun e la ragazza-angelo si risvegliano in ospedale, il primo \u00e8 sorpreso di essere vivo, mentre la seconda scopre di essere diventata un essere umano.\nLa ragazza-angelo, che tutti credono vittima di amnesia, si inventa un nome umano, Lee Seul-bi, e la nonna di Woo-hyun propone al nipote di ospitarla in casa loro per ringraziarla di avergli salvato la vita. Dimenticando di essere ora mortale, Seul-bi \u00e8 senza paura di fronte alle ingiustizie, le autorit\u00e0 e le cose che vede come sbagliate, che fa nascere in Woo-hyun dei sentimenti per lei. Quando Woo-hyun viene costretto dalla madre di Jin-young, che lo accusa dell'accaduto, a trasferirsi in una nuova scuola, la stessa di Sung-yeol, Seul-bi lo segue, attirando le attenzioni di Sung-yeol, che diventa amico e rivale di Woo-hyun."}
{"id": "5468139", "revid": "336956", "url": "https://it.wikipedia.org/wiki?curid=5468139", "title": "11,43 mm", "text": ""}
{"id": "5468140", "revid": "1782831", "url": "https://it.wikipedia.org/wiki?curid=5468140", "title": "Sopravviverai", "text": "Sopravviverai \u00e8 un singolo di Max Pezzali, il secondo estratto dal suo sesto album in studio \"Astronave Max\", pubblicato il 29 maggio 2015.\nLa canzone.\nIl brano, annunciato come il secondo singolo estratto da \"Astronave Max\" il 25 maggio 2015, solo due giorni prima della sua pubblicazione ufficiale, \u00e8 stato presentato in anteprima da Max Pezzali stesso sull'app Periscope il 27 maggio.\nParlando del brano, Pezzali ha detto:\nVideo musicale.\nL'uscita del singolo \u00e8 stata accompagnata, a distanza di due giorni, da un lyric video diretto da Claudio Zagarini. Successivamente lo staff della pagina Facebook di Max Pezzali ha annunciato l'uscita di un video ufficiale (il primo per un brano di \"Astronave Max\") per il 18 giugno 2015, poi rinviata al giorno dopo. Il videoclip \u00e8 stato diretto da Gaetano Morbioli."}
{"id": "5468141", "revid": "729019", "url": "https://it.wikipedia.org/wiki?curid=5468141", "title": "Tranvia Torino-Piobesi", "text": "La tranvia Torino-Piobesi era una linea tranviaria interurbana che ha collegato le citt\u00e0 di Torino, Vinovo e Piobesi Torinese dal 1882 al 1934; l'ultima sezione attiva fu la tratta tra Torino e Stupinigi, poi dismessa nel 1956.\nStoria.\nNel 1881 i comuni di Torino e Vinovo, insieme all'Ordine Mauriziano, richiesero la concessione per una linea tranviaria che congiungesse le due citt\u00e0 tra di loro, e la residenza reale di Stupinigi con il capoluogo.\nL'esercizio fu affidato al banchiere francese Alfonso Raoul Berrier-Delaleu, che a partire dal 1879 aveva fatto costruire diverse linee tranviarie a vapore tra Cuneo, Saluzzo e Asti. L'inaugurazione della linea Torino-Stupinigi-Vinovo avvenne il 23 luglio 1882 alla presenza delle principali autorit\u00e0 locali tra cui il sindaco di Torino Luigi Ferraris.\nFallito nel 1883 Berrier-Delaleu, la linea fu acquisita nel 1890 dalla Societ\u00e0 Torinese di Tramways e Ferrovie Economiche (STTFE), concessionaria anche della tranvia Torino-Orbassano-Giaveno, la quale prolung\u00f2 il 16 ottobre 1904 la linea sino a Piobesi.\nIn seguito ad accordi tra il Comune di Torino e la Regia Aeronautica il tracciato della tranvia fu modificato per servire l'aeroporto di Mirafiori: nel 1926 fu quindi costituito il consorzio Esercizio Tranvie Orbassano Stupinigi (ETOS) tra il Comune e la STTFE, il quale provvide a elettrificare le tratte Torino-Stupinigi e Torino-Orbassano: la linea elettrificata per Stupinigi fu inaugurata il 5 luglio 1928, mentre la restante parte della tranvia, rimasta a vapore, fu soppressa il 30 agosto 1934, smantellata e sostituita con autobus.\nLe linee tranviarie della zona ovest del capoluogo subalpino passarono nel 1935 alla Societ\u00e0 Anonima Tranvie Torino Ovest (SATTO), tranne la Torino-Stupinigi, che fu ceduta all'ATM la quale la inglob\u00f2 nella rete tranviaria urbana come linea 41.\nNell'aprile 1956 la linea 41 fu soppressa e sostituita con autobus, a seguito di un piano approvato dalla giunta comunale l'anno precedente che intendeva intensificare il servizio per la zona della Fiat Mirafiori, cosa non possibile con il tram (a binario unico) che avrebbe pregiudicato la viabilit\u00e0 di corso Stupinigi.\nCaratteristiche.\nLa linea tranviaria era a binario unico a scartamento normale di 1445\u00a0mm; si sviluppava per 17,103\u00a0km, il raggio minimo di curva era di 60 metri, la pendenza massima del 17 per mille. La velocit\u00e0 massima ammessa era di 30\u00a0km/h.\nPercorso.\nIl capolinea si trovava in via Sacchi all'altezza di via Magenta; si percorreva quindi il viale per Stupinigi passando per il palazzo \"La Generala\", fatto costruire nel 1673 dal conte Giovan Battista Trucchi e trasformato nel 1838 in carcere minorile, Mirafiori e Borgaretto, transitando per il Castello di Stupinigi. Da l\u00ec, passando per un campo dietro il Castelvecchio, si imboccava il viale per Vinovo toccando le localit\u00e0 di Le Torretta e Tetti Grella. Attraversato il torrente Chisola, la tranvia raggiungeva la stazione di Vinovo (situata nella futura piazza Luigi Rey) quindi proseguiva per Piobesi, terminando la corsa nella stazione (odierna via XXV Aprile).\nLa tratta elettrificata nel 1928 partiva da via Sacchi nei pressi della stazione di Porta Nuova, mentre i tram a vapore partivano sempre da via Sacchi ma dopo corso Duca di Genova (ribattezzato dopo la Seconda guerra mondiale corso Stati Uniti). La linea elettrica proseguiva quindi in via Sacchi, e fino alla nuova barriera daziaria era in comune con la tranvia per Orbassano, quindi imboccava il vialone di Stupinigi in sede propria. Con il passaggio all'ATM il capolinea torinese fu spostato in corso Oporto (dopo la guerra divenuto corso Matteotti), proseguendo per Porta Nuova e transitando per le fermate di Mirafiori scuole, strada del Castello, Ponte Sangone e Borgaretto prima di giungere a Stupinigi.\nMateriale rotabile.\nAll'apertura della linea Berrier-Delaleu impieg\u00f2 sulla linea quattro locomotive a vapore a due assi di costruzione Winterthur immatricolate con i numeri 1\u00f74 e diciassette carrozze costruite dalle officine Locati di Torino; la societ\u00e0 gestitrice della linea possedeva anche delle locomotive Krauss.\nLa linea elettrificata vide l'utilizzo di motrici costruite dalle Officine di Savigliano."}
{"id": "5468144", "revid": "1851848", "url": "https://it.wikipedia.org/wiki?curid=5468144", "title": "Alessandra Tonelli", "text": "Oltre l'attivit\u00e0 agonistica svolge la mansione di allenatrice nella Scuola Calcio Calisio.\nCarriera.\nClub.\nAlessandra Tonelli nasce a Trento e cresce a Cognola, una sua frazione, con i genitori, dimostrando interesse per il calcio fin dalla giovent\u00f9, giocando nelle formazioni giovanili miste della Polisportiva Calisio maschile fino ai 14 anni, et\u00e0 limite stabilita dalla federazione per giocare con i maschietti assieme alla concittadina Chiara Pasqualini.\nPer continuare l'attivit\u00e0 agonistica coglie quindi l'occasione offertale dal Trento Clarentia per giocare in una formazione interamente femminile. Con la societ\u00e0 biancoverde gioca dalla stagione 2001-2002, prima nelle giovanili passando ben presto nella formazione titolare, rimanendo per cinque stagioni.\nNell'estate 2006 trova un accordo con il Vintl che le offre l'opportunit\u00e0 di giocare in Serie B, l'allora terzo livello del campionato italiano di calcio femminile, dalla stagione 2006-2007.\nLe sue qualit\u00e0 emergono ben presto suscitando l'interesse nell'ambito femminile regionale che si concretizzer\u00e0 nella proposta della neopromossa Trento, che grazie alla conquista della prima posizione nel girone B al termine della stagione 2006-2007 di Serie A2, sta cercando rinforzi nel reparto offensivo per presentarsi competitivamente al suo primo campionato di Serie A. L'esperienza di Tonelli nel campionato di vertice di categoria \u00e8 comunque breve data la decisione della societ\u00e0 di cederla gi\u00e0 nel calciomercato invernale, ritornando nuovamente al S\u00fcdtirol Vintl Damen dal novembre 2007 con un tabellino di quattro presenze in Serie A.\nCon le Altoatesine comincia quindi un sodalizio che rimane ininterrotto per otto stagioni durante le quali conquista la fiducia della societ\u00e0 che le assegna la fascia di capitano e con i cui colori riesce a raggiungere la doppia promozione dalla Serie B alla Serie A2 al termine della stagione 2008-2009 e dalla Serie A2 alla A in quella successiva.\nAlla sua seconda esperienza in Serie A non riesce ad evitare la retrocessione dopo una sola stagione, la 2010-2011, dove risulta terza realizzatrice della societ\u00e0 con 5 reti su 25 presenze, a pari merito con Deborah Salvatori Rinaldi, e dietro alle 7 di Rossella Cavallini e alle 6 di Stefania Rigatti.\nCon Rigatti si divider\u00e0 il risultato di 18 reti siglate e il titolo di vicecapocannoniere del girone durante la stagione di Serie A2 2011-2012 mentre in quella successiva \u00e8 capocannoniere del Girone B della Serie A2 con 18 reti, davanti ai 17 siglati da Chantal Trezzi per il Real Meda. Sempre determinante nel reparto offensivo del S\u00fcdtirol contribuisce alla riconquista della Serie A della societ\u00e0 biancorossa, che nel frattempo ha mutato la sua ragione sociale in S\u00fcdtirol Damen Bolzano, al termine della stagione 2014-2015 grazie alle 15 reti su 24 incontri, dietro solo a Chiara Pasqualini andata a segno 21 volte.\nAnche la stagione 2015-2016 la vede protagonista, riuscendo su tutte le 22 partite del torneo a siglare 8 reti, migliore marcatrice delle altoatesine, tuttavia non sufficienti a garantire alla sua squadra l'uscita dalla parte bassa della classifica che al termine del campionato si posiziona, con 13 punti conquistati, solo al 12\u00ba e ultimo posto tornando in cadetteria. La stagione la vede comunque conquistare alla 12\u00aa giornata un primato personale, la centesima rete segnata con la maglia biancorossa, quella del parziale 2-0 sulla Res Roma siglata al 61', incontro poi terminato per 3-0 sulle giallorosse."}
{"id": "5468146", "revid": "484362", "url": "https://it.wikipedia.org/wiki?curid=5468146", "title": "Indumenti", "text": ""}
{"id": "5468148", "revid": "767487", "url": "https://it.wikipedia.org/wiki?curid=5468148", "title": "The Acid Test (film 1913)", "text": "The Acid Test \u00e8 un cortometraggio muto del 1913 diretto da E.A. Martin.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 25 luglio 1913."}
{"id": "5468149", "revid": "1214201", "url": "https://it.wikipedia.org/wiki?curid=5468149", "title": "Per Frick", "text": "Carriera.\nNato a Kil, nel 2004 si \u00e8 spostato di qualche chilometro per giocare nella vicina Karlstad, prima nelle giovanili e poi in prima squadra nel quinto campionato nazionale.\nNell'estate del 2009 viene prelevato dall'Elfsborg ma, complice la giovane et\u00e0, in quattro anni ha giocato solo una partita (il 26 agosto 2012 sul campo dell'H\u00e4cken, debutto in Allsvenskan).\nNella seconda parte della stagione 2013 viene mandato in prestito al Falkenberg, dove con 7 gol in 15 partite contribuisce alla prima promozione in Allsvenskan nella storia del club.\nRientrato all'Elfsborg l'anno successivo, inizia a ritagliarsi i primi spazi da titolare, per poi trovare stabilmente spazio nelle annate seguenti."}
{"id": "5468164", "revid": "15756", "url": "https://it.wikipedia.org/wiki?curid=5468164", "title": "Volo Korean Air Cargo 8509", "text": "Il volo Korean Air 8509 era un volo cargo della Korean Air dall'aeroporto Internazionale di Seul-Gimpo con due scali programmati all'aeroporto Internazionale di Tashkent e all'aeroporto di Londra-Stansted e destinazione finale l'aeroporto di Milano-Malpensa. Il 22 dicembre 1999 il Boeing 747 che operava il volo a causa di un errore del pilota e di un'avaria alla strumentazione precipit\u00f2 a terra poco dopo il decollo provocando la morte di tutti e 4 i membri dell'equipaggio.\nAereo.\nIl velivolo coinvolto nell'incidente era un Boeing 747-2B5F con numero di registrazione HL-7451 e S/N 22480 costruito nel 1980 e motorizzato con quattro Pratt &amp; Whitney JT9D-7Q. Al momento dell'incidente aveva accumulato un totale di 83,011 ore e 15,451 atterraggi.\nIl Volo.\nL'aereo arriv\u00f2 all'aeroporto di Stansted alle 15:05 del 22 dicembre e l'ingegnere di volo riport\u00f2 sul \"Technical Log\" del Boeing che l'ADI (\"Attitude Director Indicator\") nell'ultimo volo non funzionava correttamente in quanto aveva problemi in rollio. L'equipaggio del volo precedente venne sostituito dal nuovo equipaggio e i due equipaggi non si incontrarono mai. Prima dell'avvio dei motori il Comandante del Boeing esegu\u00ec insieme all'addetto al carico il controllo visivo del compartimento di carico. Alle 17:27 l'equipaggio contatt\u00f2 \"Stansted Partenze\" senza ricevere risposta. L'equipaggio decise di contattare \"Stansted Ground\" per richiedere il push-back. L'ATC (\"Air Traffic Control\") inform\u00f2 l'equipaggio che loro non avevano ricevuto nessun piano di volo. Alle 17:42 il piano di volo venne consegnato all'ATC, il Boeing ricevette le istruzioni per la partenza e richiese il push-back. Non si riusciva per\u00f2 a trovare il trattore per il push-back, che arriv\u00f2 in ritardo. Il trattore per\u00f2 ebbe problemi nel push-back e non riusc\u00ec a completare la manovra. Solo alle 18:23 il Boeing riusc\u00ec a iniziare il rullaggio. Durante il rullaggio il Comandante si accorse che il suo DME indicava 399 miglia e chiese al secondo pilota se anche il suo valore del DME fosse sbagliato. Il copilota conferm\u00f2 che anche il suo strumento indicava 399 miglia. Lo strumento avrebbe dovuto indicare circa 1.5 miglia che rappresentava il primo punto di virata dopo il decollo per l'uscita strumentale. L'ingegnere di volo per\u00f2 subito dopo l'osservazione del Comandante disse: \"Ora stanno lavorando correttamente\". Alle 18:36 il Boeing 747 ricevette l'autorizzazione al decollo. Al raggiungimento della Vr il copilota conferm\u00f2 il rateo positivo di salita e richiese la retrazione del carrello. Subito dopo il Comandante si accorse che il suo DME indica un valore non corretto. Segu\u00ec un colloquio tra il Comandante e il copilota sulle procedure per l'uscita strumentale quando l'ingegnere di volo richiam\u00f2 l'attenzione dei piloti al rollio dell'aereo. Alle 18:36 la torre pass\u00f2 il Boeing a \"Londra Controllo\". Dopo il read-back del copilota sul cambio di frequenza, il Comandante gli chiese di richiedere i vettori radar. L'ingegnere di volo richiam\u00f2 nuovamente, con pi\u00f9 veemenza, i piloti circa il rollio del 747. Dopo la conferma del cambio di frequenza il Boeing non effettu\u00f2 pi\u00f9 nessuna chiamata via radio. Improvvisamente, sulla traiettoria di decollo del Boeing, i controllori del traffico aereo videro una esplosione e alle 18:40 allertarono immediatamente i vigili del fuoco in servizio all'aeroporto. La prima chiamata alla polizia di Essex venne ricevuta alle 18:43. L'inchiesta stabil\u00ec che al momento dell'impatto con il terreno il Boeing aveva una inclinazione compresa tra gli 80\u00b0 e i 90\u00b0 a sinistra e -40\u00b0 gradi di beccheggio.\nInchiesta.\nVenne subito nominata una commissione di inchiesta per accertare la cause dell'incidente. La commissione di inchiesta venne presieduta dalla Air Accidents Investigation Branch. Le indagini, partendo dalla trascrizione sul Technical Log, analizzarono il volo nel quale si manifest\u00f2 l'avaria all'ADI anche grazie all'equipaggio del volo che era sbarcato a Stansted. L'ADI funzion\u00f2 correttamente fino a quando il Comandante, dopo il decollo, vir\u00f2 verso destra di 10\u00b0/15\u00b0. Mentre il velivolo proseguiva la virata si accese l'allarme di superamento del limite di inclinazione. Il Comandante allora confront\u00f2 l'assetto del suo ADI con quello di riserva e quello del secondo pilota, rilevando che il suo strumento indicava un angolo di rollio errato. Pass\u00f2 il controllo del velivolo al primo ufficiale e spense l'allarme. Durante il volo il Comandante constat\u00f2 che il problema del suo ADI era legato ad un malfunzionamento dell'INU N.1. Infatti se veniva selezionato l'INU N.2 l'ADI funzionava senza problemi mentre quando il Comandante riselezion\u00f2 l'INU 1, il suo ADI si blocc\u00f2 nuovamente con la conseguente accessione dell'avviso di comparazione. Il volo prosegu\u00ec comunque senza altri problemi. Oltre alla testimonianza del Comandante venne ascoltato anche l'ingegnere di volo che riport\u00f2 sul \"Technical Log\" l'avaria all'ADI, il quale afferm\u00f2 di aver rispettato tutte le norme di sicurezza e di aver consultato il \"Fault Reporting Manual\" per la corretta terminologia e il codice di errore da usare:\"CAPT'S ADI (ATT DISPLAY NON RELIABLE, HAS GYRO FLAG IN VIEW). DISPLAY OK WHEN ALTERNATE ATT SELECTED\" e codice errore \"34 41 AD 01\". Il \"Technical Log\", che era imbarcato sul Boeing, venne distrutto nello schianto.\nDurante la sosta all'Aeroporto di Stansted il velivolo venne controllato e, a seguito della segnalazione sul Technical Log dell'avaria all'ADI, i tecnici di terra e della Korean Air cercarono il guasto allo strumento. Il tecnico di terra decise di rimuovere l'ADI e pulire i connettori posti nella parte posteriore dello strumento con un liquido speciale. La rimozione dello strumento venne effettuata sotto la supervisione del tecnico della Korean Air. Mentre il tecnico di terra rimuoveva lo strumento si accorse che un connettore (Socket No 2) era danneggiato e richiese l'assistenza di un tecnico specializzato. Il tecnico ripar\u00f2 il connettore e riposizion\u00f2 lo strumento nel pannello strumenti. Per testare lo strumento vennero accese tutte e tre le piattaforme inerziali e venne eseguito il test dello strumento che diede esito positivo. La commissione accert\u00f2 per\u00f2 che il test effettuato alla fine del lavoro di riparazione controll\u00f2 solo il funzionamento dell'ADI e non le piattaforme inerziali che gli forniscono i dati. Un'eventuale avaria a uno dei sistemi inerziali non poteva quindi essere rilevata.\nL'inchiesta concentr\u00f2 quindi le indagini sull'ADI del Comandante che venne ritrovato tra i rottami sul luogo dell'incidente. Malgrado lo strumento fosse danneggiato esternamente, i componenti interni potevano ancora essere analizzati. Dalle prime analisi si ipotizz\u00f2 che l'ADI al momento dell'incidente segnasse un basso angolo di rollio di circa 7\u00b0 a sinistra. Con una ispezione visiva venne dedotto che non ci fosse evidenza di guasti ai componenti interni dello strumento prima dell'impatto. Dopo un anno venne ritrovato anche il \"\"standby attitude instrument\", l'ADI di riserva, che al momento dell'impatto segnava circa 90\u00b0 di rollio a sinistra. Constatato che l'ADI del Comandante era funzionante al momento dell'incidente, l'inchiesta spost\u00f2 le indagini sul'INU N.1. Poich\u00e9 dal luogo dell'incidente non venne ritrovata l'INU N.1 la commissione tent\u00f2 di ricostruire l'accaduto, simulando un corto circuito all'interno della stessa. Dai test effettuati si pot\u00e9 appurare che un cortocircuito nel sistema di navigazione inerziale poteva causare un errore nella misurazione del rollio nell'ADI. Dei test vennero ripetuti aggiungendo una resistenza. I risultati furono che tanto era potente la resistenza tanto era grande l'errore nella misurazione del rollio. Venne inoltre accertato che durante il volo il \"comparator warning\"\" suon\u00f2 in 3 momenti diversi per richiamare l'attenzione del pilota circa una discrepanza tra l'ADI del Comandante e quello del secondo pilota.\nLa commissione di inchiesta, all'inizio della indagini, non riusciva a capire come mai solo l'ingegnere di volo aveva richiamato l'attenzione dei piloti all'angolo di rollio. Se l'ADI del Comandante era sbagliato poich\u00e9 la sua fonte dati (INU N.1) non era correttamente funzionante, l'ADI del secondo pilota avrebbe dovuto funzionare senza problemi tenuto conto che la sua fonte dati era l'INU N.2. Il volo precedente infatti, prosegu\u00ec senza problemi poich\u00e9 l'ADI del secondo pilota era perfettamente funzionante. Dalle registrazioni del Cockpit Voice Recorder gli investigatori sentirono che il Comandante aveva richiamato il copilota durante il rullaggio perch\u00e9 non era stato sufficientemente attento alla radio. Il tono usato dal Comandante nella frase: \"MAKE SURE YOU UNDERSTAND WHAT GROUND CONTROL IS SAYIN, BEFORE YOU SPEAK\" e \"ANSWER THEM! THEY'RE ASKING HOW LONG THE DELAY WILL BE\" appare come denigratorio. Lo stesso anno dell'incidente l'Universit\u00e0 del Texas, Dipartimento di Psicologia, condusse uno studio sulla gestione dell'equipaggio su compagnie aeree di 16 differenti nazioni, compresa la Korean Air. I risultati dello studio dimostrarono che l'equipaggio era \"captain-centered\" cio\u00e8 dipendeva esclusivamente dalle decisioni del Comandante.\nLe deduzioni e le conclusioni della commissione di inchiesta possono essere riassunte nei seguenti punti: \nIl Volo Korean Air 8509 nei media.\nL'incidente del volo 8509 della Korean Air \u00e8 stato analizzato nell'episodio \"Cattive abitudini\" della undicesima stagione del documentario \"Indagini ad alta quota\" trasmesso da National Geographic Channel."}
{"id": "5468167", "revid": "950226", "url": "https://it.wikipedia.org/wiki?curid=5468167", "title": "Cameron Cobbold, I barone Cobbold", "text": "Biografia.\nEra il figlio del tenente colonnello Clement Cobbold, e di sua moglie, Stella Willoughby Savile Cameron. Studi\u00f2 presso l'Eton College e il King's College (Cambridge).\nCarriera.\nNel 1933, su invito del Governatore della Banca d'Inghilterra, Montagu Norman, inizi\u00f2 a lavorare per la Banca d'Inghilterra. \u00c8 stato nominato vice governatore nel 1945 e divenne governatore nel 1949, carica che mantenne fino al 1961. Durante il suo mandato \u00e8 stato nominato Consigliere privato (1959) ed \u00e8 stato creato Barone Cobbold , di Knebworth nel contea di Hertford (1960).\nHa ricoperto la carica di sceriffo della contea di Londra nel 1946. \u00c8 stato Lord in Waiting (1971-1987) e vice luogotenente del Hertfordshire, nel 1972.\nNel 1963 divenne Lord Ciambellano della regina .\nMatrimonio.\nSpos\u00f2, il 3 aprile 1930, Hermione Bulwer-Lytton, figlia di Victor Bulwer-Lytton, II conte di Lytton. Ebbero quattro figli:\nMorte.\nMor\u00ec il 1\u00ba novembre 1987 a Knebworth."}
{"id": "5468168", "revid": "767487", "url": "https://it.wikipedia.org/wiki?curid=5468168", "title": "Buon gusto", "text": "Buon gusto (\"Good Taste\") \u00e8 un racconto di fantascienza di Isaac Asimov pubblicato per la prima volta nel 1976, in un'edizione limitata con lo stesso titolo edito dalla Apocalypse Press. Successivamente \u00e8 stato incluso nell'antologia \"Il vento \u00e8 cambiato\" (\"The Winds of Change and Other Stories\") del 1983.\n\u00c8 stato pubblicato per la prima volta in italiano nel 1978 col titolo Questione di buon gusto.\nTrama.\nCompiuto il suo 'Grand Tour', che ha compreso una visita alla Terra, Chawker Minor fa ritorno a Gammer, uno dei tanti satelliti artificiali in orbita attorno alla Luna. La societ\u00e0 chiusa di Gammer \u00e8 specializzata in aromi alimentari sintetizzati al computer che sono molto richiesti sulla Terra, fino al punto di evitare i cibi \u201cnaturali\u201d che crescono nello \u201csporco\u201d, e Chawker vuole partecipare all'annuale competizione degli aromi con qualcosa di nuovo e radicalmente diverso da tutto il resto.\nNonostante la disapprovazione della sua famiglia Chawker Minor produce un nuovo aroma col quale vince la competizione. Quando il Gran Maestro, che \u00e8 in grado di gustare e analizzare gli aromi fino al minimo dettaglio, gli chiede spiegazioni su questa sua creazione lui rivela che non si tratta di una molecola sintetica ma di un ingrediente naturale, l'aglio, spiegando che con nessuna combinazione sintetica di molecole si pu\u00f2 ottenere la complessit\u00e0 prodotta da un organismo vivente.\nIl Gran Maestro, e con lui la societ\u00e0 di Gammer, sono scioccati per questa mancanza di buon gusto, e cos\u00ec Chawker Minor viene disconosciuto da tutti ed esiliato da Gammer.\nRiferimenti ad altre opere di Asimov.\nQuesto racconto contiene riferimenti a tre importanti pubblicazioni dell'opera asimoviana, e si lega alla storia degli \"Spaziali\". La stazione orbitale, il cui nome Gammer \u00e8 una corruzione della lettera greca Gamma, \u00e8 una delle cinquantuno Colonie che costituiscono un anello di Cilindri di O'Neill nello spazio intorno alla Terra. Altri dettagli su queste Colonie sono forniti in \"Nazioni nello spazio (Una favola moderna)\" (\"The Nations in Space\").\nLe cinquantuno Colonie sono indipendenti ma unite, analogamente agli Stati Uniti d'America. Gli \"Spaziali\", cio\u00e8 gli emergenti abitanti di questi habitat, stanno affrontando grossi cambiamenti tecnologici e nello stile di vita che li caratterizzeranno sempre pi\u00f9, distinguendoli dai Terrestri. Tali cambiamenti sono la dipendenza sempre pi\u00f9 stretta dai robot, l'utilizzo di microcibi e un sistema immunitario rinforzato che permetter\u00e0 loro di allungare notevolmente la vita media.\nIn seguito le Colonie si impegneranno nell'esplorazione interstellare, sviluppando una crescente avversione per la Terra e i suoi usi e costumi, come viene descritto in \"Nemesis\" e nel ciclo dei Robot.\nL'alta specializzazione nei microcibi che viene descritta in questa storia diviene poi il sostegno principale degli Spaziali sopravvissuti, quando si stabiliscono su Trantor nel settore di Micogeno (\"Preludio alla Fondazione\")."}
{"id": "5468178", "revid": "72396", "url": "https://it.wikipedia.org/wiki?curid=5468178", "title": "Solomon Mahlangu", "text": "Primi anni.\nMahlangu \u00e8 nato a Pretoria il 10 luglio 1956. Il secondo figlio di Martha Mahlangu, suo padre l'ha lasciato nel 1962 e di conseguenza \u00e8 stato allevato dalla madre, una casalinga. Ha frequentato a Mamelodi il Liceo fino a Standard 8, ma non ha completato gli studi a causa delle numerose rivolte che hanno portato alla chiusura delle scuole.\nCarriera politica.\nMahlangu non ha partecipato agli scontri di Soweto del 16 giugno 1976, anche se \u00e8 entrato nell'ANC nel settembre del 1976. Ha poi lasciato il paese per essere addestrato come un operativo Umkhonto we Sizwe in Angola e Mozambico, e in data 11 giugno 1977 \u00e8 tornato in Sud Africa attraverso lo Swaziland. Mahlangu ei suoi amici Mondy Johannes Motloung e George \"Lucky\" Mahlangu, sono stati successivamente rintracciati dalla polizia sudafricana a Johannesburg. Anche se \"Lucky\" Mahlangu riusc\u00ec a fuggire, nella sparatoria conseguente quattro civili sono stati raggiunti da colpi vaganti. Solomon Mahlangu e Motloung sono stati arrestati, processati e impiccati dopo due anni. Prima di andare alla forca \u00e8 noto per avere detto le ormai famose parole \"al mio popolo che amo e che deve continuare la lotta, il mio sangue nutre l'albero che porter\u00e0 i frutti di libert\u00e0, la lotta continua\"."}
{"id": "5468179", "revid": "767487", "url": "https://it.wikipedia.org/wiki?curid=5468179", "title": "Faber in Sardegna &amp; L'ultimo concerto di Fabrizio De Andr\u00e9", "text": "Faber in Sardegna &amp; L'ultimo concerto di Fabrizio De Andr\u00e9 \u00e8 un film documentario del 2015, diretto da Gianfranco Cabiddu.\n\u00c8 il racconto, a tratti intimo e familiare, dei giorni passati da Fabrizio De Andr\u00e9, \"Faber\" nell'Agnata, in Gallura, in Sardegna, dove il cantautore genovese soggiorn\u00f2 ed anche visse e del suo ultimo concerto del 13-14 febbraio 1998 a Roma al Teatro Brancaccio.\nTrama.\nUn film documentario con un Fabrizio De Andr\u00e9 privato. Sono scene di vita e del rapporto del cantautore con la terra di Sardegna. Le immagini del suo ultimo concerto. Una testimonianza, di come la sua opera possa essere accostata alla poesia di un poeta, definito da Fernanda Pivano, il pi\u00f9 grande, negli ultimi cinquant'anni, in Italia.\nLocation.\nAmbientato nell'Agnata, in Gallura, in Sardegna.\nColonna sonora.\nLa colonna sonora \u00e8 costituita da alcune delle canzoni del cantautore e dall'ultimo concerto di Fabrizio De Andr\u00e9."}
{"id": "5468180", "revid": "599013", "url": "https://it.wikipedia.org/wiki?curid=5468180", "title": "Jurij Tka\u010duk", "text": "Carriera.\nNazionale.\nNel 2015 ha preso parte al Mondiale Under-20 in Nuova Zelanda, entrando nel secondo tempo delle gare vinte nella fase a gironi contro la Birmania (6-0) e gli Stati Uniti (3-0) L'Ucraina \u00e8 poi uscita agli ottavi di finale, sconfitta dal Senegal 4-2 d.c.r., con i 120 minuti terminati sull'1-1.\nStatistiche.\nPresenze e reti nei club.\n\"Statistiche aggiornate al 5 marzo 2016.\""}
{"id": "5468188", "revid": "175425", "url": "https://it.wikipedia.org/wiki?curid=5468188", "title": "Museo della storia del Genoa", "text": ""}
{"id": "5468189", "revid": "287204", "url": "https://it.wikipedia.org/wiki?curid=5468189", "title": "Olaf Geirstad-Alf", "text": "Figlio del re Gu\u00f0r\u00f6\u00f0r il Cacciatore, aveva un fratellastro di nome H\u00e1lfdan svarti, futuro padre del noto Harald Bellachioma. \nQuando aveva circa 20 anni, alla morte del padre, \u00d3lafr si divise col giovane fratello il Vestfold, prendendone la parte orientale. \nSpos\u00f2 Alfhild, una figlia di Alfarin, il re di Alfheim (Bohusl\u00e4n).\nLa Ynglinga saga riporta che mori per una \"piaga al piede\" (\"f\u00f3tarverkr\"), mentre il Flateyjarb\u00f3k lascia intendere che fosse morto per una epidemia.\nLa Saga di Sant'Olaf nella versione del Flateyjarb\u00f3k lo denomina \"Elfo di Geirstad\" nel narrare una fantastica storia su come fece da esca andando a pescare da solo. La storia prosegue spiegando come mor\u00ec (non completamente, divenendo \"draugr\") e come rinacque come Olaf il Santo.\nSecondo alcuni studiosi (Gu\u00f0brandur Vigf\u00fasson e Frederick York Powell), la denominazione \"elfo\" non andrebbe presa in senso letterale; inoltre fanno notare che, nelle modalit\u00e0 della morte di Olaf descritta \"Flateyjarb\u00f3k\", secondo del culto degli antenati in uso, \"i morti erano chiamati elfi\"."}
{"id": "5468191", "revid": "173617", "url": "https://it.wikipedia.org/wiki?curid=5468191", "title": "Post reditum ad Quirites", "text": "La Post Reditum ad Quirites \u00e8 un'orazione pronunciata da Cicerone il 5 settembre del 57 a.C. davanti al popolo romano, all'indomani del suo rientro dall'esilio. Poco prima aveva ringraziato il senato con l'orazione Post reditum in Senatu.\nContesto storico.\nAgli inizi di febbraio del 58 a.C. il tribuno Publio Clodio Pulcro aveva proposto una \"rogatio\", la Lex Clodia de capite civis romani, che prevedeva \"acqua et igni interdictio\" (cio\u00e8 la simbolica sottrazione di acqua e fuoco, e quindi della cittadinanza) per i magistrati che avessero mandato a morte un cittadino senza la \"provocatio ad populum\". In realt\u00e0, una legge simile esisteva, ma era caduta in disuso gi\u00e0 ai tempi della condanna a morte emessa dal console L. Opimio nei confronti di Gaio Gracco. Non veniva fatto esplicitamente il nome di Cicerone ma ne era chiaramente il bersaglio dal momento che nel 63 a. C., durante il suo consolato, aveva mandato a morte i catilinari senza l'appello al popolo: con questa legge Clodio dava sfogo a vecchi rancori, legati principalmente alla testimonianza di Cicerone contro di lui nel processo relativo allo scandalo della Bona Dea, e, per di pi\u00f9, andava a limitare, dal momento che apparteneva al partito dei populares, il potere del senatus consultum ultimum.\nCicerone tent\u00f2 immediatamente la via della mobilitazione generale: si tennero \"contiones\" in suo favore; moltissimi senatori e cavalieri si vestirono a lutto (cosa che venne subito proibita da un editto consolare); un suo amico, Lucio Elio Zama, cerc\u00f2 di organizzare manifestazioni di protesta dell'ordine equestre ma fu tempestivamente esiliato dal console Aulo Gabinio. L'ostilit\u00e0 di quest'ultimo e del suo collega, Lucio Calpurnio Pisone, la neutralit\u00e0 di Cesare e Pompeo - che non erano riusciti ad assicurarsi l'appoggio dell'oratore e non volevano perdere il favore del popolo opponendosi a Clodio - e il suggerimento di alcuni ottimati (in particolare quello di Ortensio Ortalo) convinsero Cicerone all'esilio preventivo, anche per evitare eventuali scontri armati.\nIl giorno dopo, il 20 marzo, quando l'oratore si era gi\u00e0 allontanato dalla citt\u00e0, fu approvata la legge. \nTra il 25 marzo e il 24 aprile fu votata la legge \"ad personam\" contro di lui, la \"Lex Clodia de exilio Ciceronis\": vennero confiscati i suoi beni; fu demolita la sua casa; fu vietato che lo si ospitasse, che si manifestasse o si facessero proposte in suo favore; gli veniva imposta una distanza di almeno 500 miglia marittime dall'Italia. Secondo Emanuele Narducci, questa legge fu probabilmente il frutto di un patto col Senato che, in questo modo, scaricava su Cicerone tutta la responsabilit\u00e0 per la suddetta soppressione dei catilinari.\nL'esilio segn\u00f2 l'inizio di un periodo di profondo sconforto per Cicerone, che cominci\u00f2 a nutrire forti sospetti verso coloro che gli avevano consigliato di partire, e a rimpiangere di non essere rimasto a Roma per affrontare Clodio.\nLa situazione cambi\u00f2 quando questi fece liberare un prigioniero di Pompeo, provocando cos\u00ec uno scontro aperto. Il 1\u00ba luglio il tribuno Lucio Ninnio fu indotto da Pompeo a proporre il richiamo di Cicerone, ma un altro tribuno, Elio Ligure, che parteggiava per Clodio, oppose il veto. Nel frattempo Gaio Calpurnio Pisone, genero di Cicerone, aveva cercato, senza ottenerlo, l'aiuto del console L. Pisone, che era suo parente, mentre Publio Sestio si era recato in Gallia, per chiedere inutilmente l'appoggio di Cesare.\nIl 1\u00ba gennaio del 57 a.C. il neo-console Lentulo Spintere propose in senato l'annullamento del bando ma un tribuno pagato da Clodio, Sesto Attilio Serrano, lo imped\u00ec, chiedendo tempo per riflettere. La proposta slitt\u00f2 al 25 gennaio ma anche questa volta il tentativo fall\u00ec perch\u00e9 le bande armate di Clodio insorsero. Contro di queste presero le armi i tribuni Tito Annio Milone e Publio Sestio: nei tumulti, Quinto Cicerone e lo stesso Sestio vennero ridotti in fin di vita. \nIntanto, Cicerone e i suoi amici, tra cui Pompeo, si rivolsero alle citt\u00e0 federate e alle province dell'Italia, che a giugno diedero vita ad una serie di manifestazioni in suo favore. A luglio, lo stesso Pompeo pronunci\u00f2, in Senato, un discorso per favorire il ritorno dell'Arpinate. Il giorno seguente si stabil\u00ec che chiunque avesse cercato di impedire la votazione per il richiamo di Cicerone sarebbe stato dichiarato nemico pubblico. Successivamente i consoli Lentulo Spintere e Quinto Cecilio Metello Nepote (fino ad allora ostinato oppositore di Cicerone) vennero finalmente incaricati dal Senato di proporre ai comizi la \"Lex Cornelia Cecilia de revocando Cicerone\", che fu votata il 4 agosto.\nCicerone, che era gi\u00e0 a Durazzo, il giorno dopo sbarc\u00f2 a Brindisi; il 4 settembre fece il suo ingresso trionfale a Roma, accolto da festeggiamenti.\nL'orazione.\nNell'esordio dell'orazione, Cicerone ricorda al popolo il giuramento fatto a Giove Ottimo Massimo, subito prima di partire, nella notte tra il 19 e il 20 marzo, quando sal\u00ec sul Campidoglio per offrire una statua a Minerva: egli giurava che, se avesse dato prova di anteporre la salvezza pubblica a quella personale, attirando su di s\u00e9 l'ostilit\u00e0 di uomini che odiavano la Repubblica, un giorno sarebbe stato rimpianto dai cittadini, dai senatori, dall'intera Italia.\nIn questo modo Cicerone, prima di dichiararsi come beneficiario del popolo, e di ringraziarlo per averlo richiamato, si presenta quale suo benefattore: egli, infatti, decidendo di partire anzich\u00e9 affrontare i nemici con le armi, si \u00e8 sacrificato per la \"salus rei publicae\". In questo modo l'oratore imposta il discorso di ringraziamento presentando il beneficio ricevuto come la restituzione di un beneficio fatto in precedenza: questa posizione di autorevolezza, d'altronde, era necessaria per ricostruire un'immagine degna del suo ritorno in politica; per questo motivo, infatti, insiste continuamente sul suo ruolo di salvatore in occasione della congiura di Catilina, e per questo stesso motivo, identifica pi\u00f9 volte la sua salvezza con quella della Repubblica. Probabilmente il ricordo dei propri meriti \u00e8 anche una strategia per lusingare il popolo: quanto pi\u00f9 \u00e8 autorevole colui che riceve il beneficio, tanto pi\u00f9 lo sar\u00e0 il beneficio stesso e quindi il benefattore. \nCicerone prosegue manifestando apertamente la propria gratitudine e dichiarando inestinguibili i suoi obblighi nei confronti del popolo romano, che, richiamandolo, gli aveva restituito suo fratello Quinto, i suoi figli e lo Stato: questi doni, ricevuti in passato, dopo la lontananza acquisivano un valore incommensurabile.\nSubito dopo, fa riferimento a coloro che si sono prodigati per il suo richiamo: i consoli Lentulo e Metello, i tribuni Sestio e Milone, Pompeo, e altri cittadini autorevoli, quali Publio Servilio e Lucio Gellio.\nParticolarmente commosso \u00e8 il ringraziamento al fratello Quinto, rimasto l'unico a scendere nel foro indossando abiti di lutto dopo il gi\u00e0 menzionato divieto: \u00abera il solo capace di attirare i vostri sguardo col suo lutto, a ravvisare il ricordo e il rimpianto di me col suo pianto: ben deciso cittadini a seguire la mia stessa sorte\u2026\u00bb.\nUno spazio rilevante \u00e8 dedicato al racconto dell'operato di Lentulo Spintere, suo amico e alleato nell'opposizione a Catilina. In questa orazione l'oratore lo definisce addirittura \u00abpadre e dio salvatore della mia vita, della mia sorte e del ricordo del nome mio\u00bb.\nCicerone dedica diversi paragrafi ad enfatizzare le differenze tra s\u00e9 e i tre precedenti esuli richiamati a Roma, Publio Popilio, Quinto Metello e Gaio Mario, evidenziando con quanta pi\u00f9 gloria e onori sia avvenuto il suo richiamo: egli, essendo un \"homo novus\", non poteva contare, come i primi due, sulle intercessioni di parenti illustri e potenti, e, a differenza del terzo, non si apr\u00ec la via del ritorno con la forza; inoltre, per il ritorno di Cicerone fu il Senato stesso a insistere e, soprattutto, il suo ritorno fu caldeggiato dalla mobilitazione dell'Italia tutta.\nQuest'ultimo elemento \u00e8 pi\u00f9 volte ribadito da Cicerone nel corso dell'orazione e con grande orgoglio. Gi\u00e0 nel \"Commentariolum petitionis\", scritto in occasione della sua candidatura al consolato, suo fratello Quinto lo invitava ad impegnarsi per ricevere l'appoggio delle citt\u00e0 e provincie dell'Italia: la \"Lex Iulia de civitate\" e la \"Lex Plautia Papiria\" dell'89 a.C. avevano concesso la cittadinanza romana agli Italici, rendendoli, di fatto, parte integrante dei meccanismi politici della \"Res publica\".\nUn elemento da non trascurare \u00e8 l'immagine che Cicerone tratteggia di Gaio Mario, un'immagine pi\u00f9 moderata e positiva di quella presente nel discorso Post Reditum in Senatu. L'oratore, davanti al popolo, denuncia la condanna che Mario aveva subito, definendola indegna della sua gloria. L'elogio di questo eroe del popolo e il parallelo che crea tra questi e s\u00e9 stesso (erano entrambi \"homines novi\" ed entrambi nati ad Arpino) sono particolarmente adatti e opportuni all'interno di un discorso rivolto al popolo. L'oratore, tuttavia, non manca di sottolineare la differenza tra loro: contro i suoi nemici egli non far\u00e0 ricorso alla violenza ma alla sua solita forza, la parola.\nUn'altra figura presentata in termini assai positivi \u00e8 Gneo Pompeo, del quale vengono esaltate virt\u00f9 e gloria. Cicerone ne riassume il discorso in suo favore pronunciato in Senato, sottolineando quanto la sua non fosse solo una richiesta, ma una vera e propria supplica. In effetti, i due, erano amici gi\u00e0 dal 66 a. C., quando Cicerone difese pubblicamente la \"Lex Manilia\" con cui veniva affidato al generale il comando della guerra contro Mitridate; il rapporto tra loro si allent\u00f2 in maniera significativa solo nell'estate del 59 a.C., allorch\u00e9 l'oratore fu accusato di essere coinvolto nel complotto, denunciato da Vezio, per assassinare Pompeo (era probabilmente una manovra di Cesare per indebolire i suoi oppositori politici). Dopo la passivit\u00e0 dimostrata in occasione dell'esilio, Pompeo tornava, in quell'occasione, a parteggiare per Cicerone anche per porre un freno allo strapotere di Clodio e alle scorribande dei suoi seguaci.\nMeno aspre, rispetto alla Post Reditum in Senatu, risultano le invettive contro i suoi avversari, in particolar modo contro i consoli dell'anno precedente, Pisone e Gabinio, che si erano venduti a Clodio: la \"Lex Clodia de provinciis consolaribus\" assegnava loro rispettivamente le provincie di Macedonia e Cilicia (subito dopo commutata con la Siria mediante la Lex Clodia de permutatione provinciarum), e, per di pi\u00f9, conferiva loro il potere di far guerra, di nominarsi legati e di disporre di grosse somme, cosa che era vietata dalla \"Lex Iulia de repetundis\".\nCicerone conclude l'orazione promettendo che non perseguir\u00e0 la vendetta ma impiegher\u00e0 il resto della sua vita per il bene della Repubblica, cercando, cos\u00ec, di sdebitarsi con il popolo che lo aveva richiamato dall'esilio.\nAutenticit\u00e0 e confronto con la \"Post reditum in Senatu\".\nAlcuni filologi, tra cui F.A. Wolf, hanno dubitato dell'autenticit\u00e0 delle orazioni post reditum, ritenendo che fossero un'esercitazione scolastica.\nOggi invece \u00e8 attestata la paternit\u00e0 dell'orazione in Senato, perch\u00e9 \u00e8 Cicerone stesso a dichiarare di averla scritta per poterla leggere di fronte ai senatori; per quanto riguarda la Post reditum ad Quirites, invece, non abbiamo notizie, probabilmente perch\u00e9 destinata ad una occasione meno solenne. \nIn questa orazione riprende i temi della Post reditum in Senatu ma li avvicina al gusto del popolo, badando pi\u00f9 alla chiarezza che alla forma. Non vi \u00e8 la stessa precisione storica e la stessa ricchezza di particolari ma prevale la rievocazione del suo ruolo di salvatore della Repubblica e l'utilizzo di elementi in grado di far presa sul popolo: l'esaltazione di Pompeo, il ricordo di Mario, l'insistenza su motivi patetici quali il pianto dei parenti e la gioia provata nel riabbracciarli."}
{"id": "5468192", "revid": "28026", "url": "https://it.wikipedia.org/wiki?curid=5468192", "title": "Campo di concentramento di Mauthausen-Gusen", "text": ""}
{"id": "5468198", "revid": "28026", "url": "https://it.wikipedia.org/wiki?curid=5468198", "title": "Sottocampi di Mauthausen-Gusen", "text": ""}
{"id": "5468201", "revid": "697352", "url": "https://it.wikipedia.org/wiki?curid=5468201", "title": "Palazzo Bianchi", "text": "Palazzo Bianchi o Palazzo Vescovile \u00e8 un palazzo sito in piazza Sordello a Mantova.\nStoria e descrizione.\nIl palazzo appartenne, in origine, alla famiglia mantovana degli Agnelli, che ne cedette la propriet\u00e0 a Rinaldo Bonacolsi agli inizi del Trecento.\nL'edificio, a fianco del duomo, fu realizzato a met\u00e0 del Settecento, sostituendo due edifici preesistenti, dal conte Guido Porta che lo vendette nel 1756 al marchese Giuseppe Bianchi. I lavori di costruzione si conclusero nel 1765 con il palazzo che fu arricchito di uno scenografico scalone e con i soffitti a volta del primo piano impreziositi da affreschi di Giuseppe Bazzani.\nVenduto alla diocesi nel 1824 dal marchese Alessandro Bianchi, accoglie ora la residenza del vescovo e gli uffici della Curia.\nNel 1967 il vescovo Antonio Poma fece ricavare nell'interrato un ambiente destinato all'archivio storico diocesano."}
{"id": "5468202", "revid": "19567", "url": "https://it.wikipedia.org/wiki?curid=5468202", "title": "Tarbusc", "text": ""}
{"id": "5468213", "revid": "767487", "url": "https://it.wikipedia.org/wiki?curid=5468213", "title": "Henrietta's Hair", "text": "Henrietta's Hair \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 29 luglio 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la comica \"Borrowing Trouble\"."}
{"id": "5468215", "revid": "767487", "url": "https://it.wikipedia.org/wiki?curid=5468215", "title": "Agent Provocateur (azienda)", "text": "Agent Provocateur \u00e8 un'azienda britannica specializzata nella produzione di lingerie fondata da Joseph Corr\u00e9 e Serena Rees, con 100 negozi in 13 nazioni. Nel 2007 3i, il fondo di private equity, ha comprato l'80% della compagnia per 60 milioni di sterline.\nStoria.\nAgent Provocateur fu fondata dagli allora coniugi Serena Rees e Joseph Corr\u00e9, figlio di Vivienne Westwood; il primo negozio apr\u00ec a Soho, su Broadwick Street.\nDopo il divorzio dei fondatori nel 2007, Agent Provocateur \u00e8 stata acquistata da 3i; Garry Hogarth \u00e8 al 2008 il CEO.\nDopo l'acquisto la compagnia si \u00e8 espansa aprendo negozi in 13 nazioni.\nProdotti e marketing.\nNel 2000, Agent Provocateur ha prodotto il suo primo profumo, chiamato anch'esso \"Agent Provocateur\".\nNel marketing Melissa George, Chloe Hayward e Elettra Wiedemann sono comparse in una campagna pubblicitaria di John Cameron Mitchell, dove si incitava le donne a prendere il controllo del proprio destino indossando lingerie.\nNel dicembre 2001 Agent Provocateur ha prodotto un cortometraggio pubblicitario dove Kylie Minogue cavalca un cavallo indossando la lingerie della compagnia.\nKylie Minogue nel 2001 e Kate Moss in 2006 hanno posato come modelle; Maggie Gyllenhaal ha sostituito Kate Moss come nuovo volto della loro linea nel 2007.\nNel gennaio 2014, Hailey Clauson \u00e8 al centro di una campagna chiamata \u201cBehind Closed Doors\u201d, fotografata da Miles Aldridge.\nControversie.\nAgent Provocateur ha avuto alcune pubblicit\u00e0 proibite dall'\"Advertising Standards Authority\" britannica perch\u00e9 giudicate \"degradanti per le donne\"."}
{"id": "5468228", "revid": "599013", "url": "https://it.wikipedia.org/wiki?curid=5468228", "title": "Gedion Zelalem", "text": "Biografia.\nIl 29 dicembre 2014 ha ottenuto la cittadinanza americana. Il giocatore - nato a Berlino - era emigrato negli Stati Uniti nel 2005.\nCaratteristiche tecniche.\nAccostato per caratteristiche tecniche a Cesc F\u00e0bregas, si distingue per visione di gioco, capacit\u00e0 tecniche, la precisione nei passaggi e per la facilit\u00e0 nel dialogare con i compagni di reparto. Molto abile nelle verticalizzazioni, esprime al meglio le proprie doti nel ruolo di regista davanti alla difesa.\nCarriera.\nClub.\nMuove i suoi primi passi nel settore giovanile dell'Hertha Berlino. Nel 2006 si trasferisce in America, dove - all'et\u00e0 di 14 anni - approda all'Onley Rangers.\nViene poi notato da un emissario dei \"Gunners\" nel 2013, entrando nel settore giovanile della societ\u00e0. Esordisce tra i professionisti il 24 gennaio 2014 in Arsenal-Coventry City (4-0) - partita valida per i sedicesimi di finale di FA Cup - subentrando al 26' della ripresa al posto di Alex Oxlade-Chamberlain. Il 18 marzo 2014 rinnova il proprio contratto fino al 2017.\nIl 9 dicembre 2014 esordisce in UEFA Champions League contro il Galatasaray, sostituendo Mathieu Flamini nell'intervallo.\nIl 24 agosto 2015 passa in prestito semestrale - con possibilit\u00e0 di rinnovo - ai Rangers. Il 23 novembre le due societ\u00e0 si accordano per il rinnovo del prestito fino al termine della stagione.\nIl 24 gennaio 2017 passa in prestito al , in Olanda.\nNazionale.\nPrima di ottenere la cittadinanza americana ha rappresentato la Germania a livello giovanile. Di origini etiopi, ha avuto la possibilit\u00e0 di scegliere se rappresentare l'.\nIl 13 maggio 2015 viene incluso da Tab Ramos nella lista dei convocati per il Mondiale Under-20, svoltosi in Nuova Zelanda.\nStatistiche.\nPresenze e reti nei club.\n\"Statistiche aggiornate al 10 febbraio 2018.\""}
{"id": "5468230", "revid": "6923", "url": "https://it.wikipedia.org/wiki?curid=5468230", "title": "Avalanche Studios", "text": "Avalanche Studios \u00e8 un'azienda svedese dedita allo sviluppo di videogiochi con sede nella citt\u00e0 di Stoccolma, fondata nel 2003 da Christofer Sundberg."}
{"id": "5468232", "revid": "481666", "url": "https://it.wikipedia.org/wiki?curid=5468232", "title": "Borrowing Trouble", "text": ""}
{"id": "5468234", "revid": "125749774", "url": "https://it.wikipedia.org/wiki?curid=5468234", "title": "Stazione di Amendolara-Oriolo", "text": "La stazione di Amendolara-Oriolo \u00e8 una stazione ferroviaria posta sulla linea Taranto-Reggio di Calabria. Serve i centri abitati di Amendolara e di Oriolo. L'impianto risulta essere privo di traffico dal giugno 2016. Non sono disponibili gli autobus sostitutitivi della tratta Taranto-Sibari e viceversa dal 2018."}
{"id": "5468235", "revid": "775504", "url": "https://it.wikipedia.org/wiki?curid=5468235", "title": "Ilmar-ui sunjeong", "text": "Ilmar-ui sunjeong (hangeul: \uc77c\ub9d0\uc758 \uc21c\uc815; titolo internazionale Pure Love) \u00e8 una serie televisiva sudcoreana trasmessa su KBS2 dal 18 febbraio al 14 agosto 2013.\nTrama.\nSoon-mi \u00e8 un'insegnante single di 40 anni che spera di sposare qualcuno che ami davvero. La donna \u00e8 innamorata dell'amico Jung-woo, al quale non vuole rivelare i suoi sentimenti perch\u00e9, quando lui le si dichiar\u00f2 vent'anni prima, lei lo rifiut\u00f2. Quando Soon-mi viene trasferita in un nuovo liceo, rincontra il suo primo amore Woo-sung, vedovo da sedici anni che vive con la figlia."}
{"id": "5468236", "revid": "136801", "url": "https://it.wikipedia.org/wiki?curid=5468236", "title": "Western Australian Open 1980 - Singolare", "text": ""}
{"id": "5468237", "revid": "136801", "url": "https://it.wikipedia.org/wiki?curid=5468237", "title": "Western Australian Open 1980 - Doppio", "text": ""}
{"id": "5468244", "revid": "123824007", "url": "https://it.wikipedia.org/wiki?curid=5468244", "title": "Stazione di Montepaone-Montauro", "text": "La stazione di Montepaone-Montauro \u00e8 una stazione ferroviaria nel territorio comunale di Montepaone sulla ferrovia Jonica nella tratta Catanzaro Lido - Monasterace inaugurato il 20 maggio 1875.\nI paesi serviti sono i centri abitati di Montepaone, Montauro e Gasperina.\nMovimento.\nTrasporto regionale.\nLa stazione \u00e8 servita da treni regionali che collegano Montepaone-Montauro con: \nI treni del trasporto regionale vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing."}
{"id": "5468254", "revid": "619191", "url": "https://it.wikipedia.org/wiki?curid=5468254", "title": "Kyousuke Motomi", "text": ""}
{"id": "5468256", "revid": "767487", "url": "https://it.wikipedia.org/wiki?curid=5468256", "title": "Borrowing Trouble (film 1913)", "text": "Borrowing Trouble \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 29 luglio 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"Henrietta's Hair\"."}
{"id": "5468258", "revid": "93556", "url": "https://it.wikipedia.org/wiki?curid=5468258", "title": "Lingua cree delle pianure", "text": "La lingua cree delle pianure (Plains Cree in inglese, \u14c0\u1426\u1403\u152d\u140d\u140f\u1423 \"n\u0113hiyaw\u0113win\" in lingua cree) \u00e8 un dialetto della Lingua cree appartenente alla famiglia linguistica Algonchina, che \u00e8 il pi\u00f9 popoloso gruppo delle lingue indigene canadese. Per alcuni studiosi, la lingua \u00e8 considerata una lingua appartenente al gruppo linguistico \"Cree-Montagnais\" altri invece ritengono si tratti di un dialetto della Lingua cree, distinta dai linguaggi \"Montagnais\", in quest'ottica il Plains Cree sarebbe uno dei cinque dialetti principali dei Cree, insieme a Lingua cree delle foreste, Lingua cree delle paludi, Lingua cree moose e Lingua Atikamekw.\nTra tutti i dialetti Cree, il cree di pianura \u00e8 quello che ha pi\u00f9 locutori. In tutto sono circa 80000 i madrelingua cree, di questi circa 34000 parlano il cree delle pianure soprattutto nelle province dello Saskatchewan ed Alberta ma anche in Manitoba e nel Montana. Questo numero sta diminuendo a causa della pressione sociale dell'inglese, che fa s\u00ec che molti bambini Cree non abbiano una buona conoscenza della lingua Cree. \u00c8 ancora possibile trovare persone che sanno parlare solo il Plains Cree, soprattutto in alcune zone rurali del settentrione dei territori Cree, si tratta per\u00f2, prevalentemente, di anziani ed il loro numero \u00e8 in continua diminuzione.\nMorfologia.\nLa Lingua cree delle pianure \u00e8 classificata come una Lingua polisintetica flessiva come risultato della complessit\u00e0 della combinazione dei suoi affissi. A part quattro prefissi personali, utilizza esclusivamente suffissi.\nVocabolario.\nLa lingua cree delle pianure \u00e8 uno dei diversi dialetti Cree-Montagnais. La tavola seguente confronta parole in Plains Cree con altri dialetti. \nSi noti che ogni sostantivo \u00e8 espresso nella forma singolare.\nNella seguente tavola, ogni verbo \u00e8 espresso nella terza persona singolare.\nI termini utilizzati nelle tabelle precedenti sono stati presi da: \"Plains Cree, the Online Cree Dictionary website\"; \"Woods Cree, the Gift of Language and Culture website\", \"the Saskatchewan Indian Languages website\", \"western Swampy Cree, the Saskatchewan Indian Languages website\"; \"eastern Swampy Cree\", Ontario Ministry of Education (2002), \"East Cree, the Eastern James Bay Cree Language website\".\nQuando una casella \u00e8 vuota significa che non si \u00e8 trovato un termine corrispondente, questo non significa che il termine non esista in quel dialetto.\nSistemi di scrittura.\nEsistono due sistemi di scrittura per la lingua Cree, a prescindere da quale dialetto si intenda rappresentare. Il primo \u00e8 il Sillabario Aborigeno Canadese, il secondo \u00e8 l'Alfabeto latino."}
{"id": "5468259", "revid": "767487", "url": "https://it.wikipedia.org/wiki?curid=5468259", "title": "Il sangue del vampiro", "text": "Il sangue del vampiro (\"Blood of the Vampire\") \u00e8 un film del 1958 diretto da Henry Cass. \u00c8 una pellicola fanta-horror.\nTrama.\nCarlstadt, 1874: il dottor dottor John Pierre viene condannato per le sue affermazioni sulla trasfusione di sangue. Viene spedito in un manicomio criminale, di cui \u00e8 direttore il dottor Callistrato. Egli offre a John la possibilit\u00e0 di evitare la cella a condizione di aiutarlo sullo studio delle trasfusioni sanguigne e della loro classificazione. Lo conduce sul suo laboratorio segreto nei sotterranei, mostrando i suoi perversi esperimenti sull'anatomia umana e rivelando di essere bisognoso del sangue dei prigionieri in seguito a un trapianto di cuore prelevato da un cadavere."}
{"id": "5468264", "revid": "767487", "url": "https://it.wikipedia.org/wiki?curid=5468264", "title": "Il laccio rosso (film 1963)", "text": "Il laccio rosso (\"Das indische Tuch\") \u00e8 un film del 1963 diretto da Alfred Vohrer, tratto dall'omonimo romanzo di Edgar Wallace.\nTrama.\nLord Lebanon viene strangolato con un laccio intorno alla gola. Tutti gli eredi si riuniscono nel suo antico castello per l'apertura del testamento, che non pu\u00f2 per\u00f2 essere aperto prima del sesto giorno. A causa del maltempo e della linea telefonica interrotta sono impossibilitati ad avere contatti con l'esterno e quindi costretti a passare i sei giorni dentro al castello. Ma ogni giorno un erede viene ritrovato senza vita con un laccio rosso attorno al collo, e col passare delle vittime i sospetti sull'assassino vengono sempre pi\u00f9 smentiti.\nProduzione.\nIl film fa parte di una serie di gialli di grande successo prodotti in Germania tra gli anni cinquanta e sessanta da Horst Wendlandt per la Rialto Film tratti dalle opere di Edgar Wallace.\nIn particolare questo film era adattato da \"The Frightened Lady\", un testo teatrale che era gi\u00e0 stato portato per ben due volte sullo schermo nel Regno Unito ,nel 1932 e nel 1940. La versione tedesca \u00e8 quella che si allontana maggiormente dalla storia originale.\nMolti degli interpreti di questo film figurano anche in altre pellicole della stessa serie.\nIl film venne girato tutto in interni negli studi cinematografici della CCC a Berlino.\nWilhelm Vorwerg che interpreta Lord Lebanon era in realt\u00e0 un dirigente degli studi cinematografici mentre Eva Ebner che interpreta la segretaria era una sua assistente."}
{"id": "5468276", "revid": "136801", "url": "https://it.wikipedia.org/wiki?curid=5468276", "title": "Western Australian Open 1981 - Singolare", "text": ""}
{"id": "5468278", "revid": "175425", "url": "https://it.wikipedia.org/wiki?curid=5468278", "title": "Derby d'Inghilterra", "text": ""}
{"id": "5468280", "revid": "136801", "url": "https://it.wikipedia.org/wiki?curid=5468280", "title": "Western Australian Open 1981 - Doppio", "text": ""}
{"id": "5468281", "revid": "110157", "url": "https://it.wikipedia.org/wiki?curid=5468281", "title": "Western Australian National Panasonic 1981", "text": "Il Western Australian National Panasonic 1981 \u00e8 stato un torneo di tennis giocato sull'erba. \u00c8 stata la 1\u00aa e unica edizione del torneo, che fa parte del WTA Tour 1981. Si \u00e8 giocato a Perth in Australia, dal 16 al 22 novembre 1981.\nCampionesse.\nSingolare.\n Pam Shriver ha battuto in finale Andrea Jaeger 6-1, 7-6\nDoppio.\n Barbara Potter / Sharon Walsh hanno battuto in finale Betsy Nagelsen / Candy Reynolds 6-4, 6-2"}
{"id": "5468284", "revid": "767487", "url": "https://it.wikipedia.org/wiki?curid=5468284", "title": "Man and His Other Self", "text": "Man and His Other Self \u00e8 un cortometraggio muto del 1913 scritto e diretto da Lem B. Parker.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 31 luglio 1913."}
{"id": "5468286", "revid": "2033069", "url": "https://it.wikipedia.org/wiki?curid=5468286", "title": "Marina (telenovela)", "text": "Marina (\"A sucessora\") \u00e8 una telenovela brasiliana in 126 puntate andata in onda su TV Globo dal 9 ottobre 1978 al 2 marzo 1979. \nBasata sull'omonimo romanzo di Carolina Nabuco, pubblicato nel 1934, fu la seconda telenovela scritta da Manoel Carlos che nello stesso anno aveva scritto la telenovela \"Maria, Maria\" sempre per Rede Globo.\nTrama.\nRio de Janeiro, Anni '20. La giovane Marina conosce il ricco uomo d'affari Roberto Steen. L'uomo si innamora perdutamente di lei e la chiede in sposa a sua madre, Em\u00edlia. Dopo il matrimonio e la luna di miele, Marina fa il suo ingresso nell'alta societ\u00e0 di Rio. La ragazza, per\u00f2, \u00e8 soggetta a critiche e giudizi da parte soprattutto di sua cognata, Germana, e degli amici del marito che non cessano di tessere gli elogi della prima moglie dell'uomo, Alice. Marina si rende conto del potere che Alice ha avuto in vita sulle persone che l'hanno conosciuta, e di come tutti l'abbiano ora idealizzata. Soprattutto la governante di casa Steen, Juliana, fa di tutto per difendere il ricordo della sua defunta padrona e crea mille difficolt\u00e0 a Marina che in pi\u00f9 deve affrontare la corte serrata di suo cugino Miguel, il quale - pur di conquistare la donna - si allea con sua sorella Ad\u00e9lia nel tentativo di separarla da Roberto.\nControversie \u2013 \"Marina\" vs \"Rebecca\".\nQuando la telenovela fece la sua comparsa sugli schermi brasiliani, in molti pensarono che la trama fosse tratta dal romanzo \"Rebecca, la prima moglie\" di Daphne du Maurier, con il quale la storia di Marina ha molte attinenze. In realt\u00e0, l'opera della du Maurier fu pubblicata nel 1938, cio\u00e8 4 anni dopo \"A sucessora\" della Nabuco, tanto che l'autrice di \"Rebecca\" fu accusata di plagio. Nel 1941, la scrittrice inglese rigett\u00f2 ogni accusa scrivendo una lettera al New York Times nella quale afferm\u00f2 di non aver mai sentito parlare n\u00e9 della Nabuco n\u00e9 del suo romanzo se non fino all'anno precedente. Anche gli editori di \"Rebecca\" negarono qualunque corrispondenza tra le due opere letterarie. Nonostante i tentativi di negare le coincidenze tra \"Rebecca\" e \"A sucessora\", la Nabuco era convinta che il suo lavoro fosse stato plagiato, anche in virt\u00f9 del fatto che il suo editore francese - al quale la scrittrice invi\u00f2 la traduzione della sua opera - era anche l'editore che in seguito avrebbe pubblicato \"Rebecca\" in Francia. La Nabuco fu ulteriormente persuasa del plagio quando nel 1940, all'uscita in Brasile del film omonimo di Alfred Hitchcock, gli avvocati della scrittrice inglese cercarono di convincere l'avvocato della Nabuco a far firmare a quest'ultima un documento in cui la scrittrice brasiliana affermava che le somiglianze tra i due testi fossero \"accidentali\". Sebbene gli avvocati promisero alla Nabuco che sarebbe stata \"lautamente ricompensata\", la donna si rifiut\u00f2 di firmare quel documento.\nLa trama di \"Rebecca, la prima moglie\", peraltro, fu utilizzata in una telenovela del 1967, \"A Sombra de Rebeca\", interpretata da Yon\u00e1 Magalh\u00e3es e Carlos Alberto.\nSigla.\nPer i titoli di testa - creati da Hans Donner, S\u00e9rgio Liuzzi e Nilton Nunes - furono utilizzate 25 cartoline romantiche dell'epoca appartenenti alla collezione privata di Ism\u00eania Dantas, moglie dell'attore N\u00e9lson Dantas. Il tema musicale, intitolato \"Odeon\", fu scritto da Ernesto Nazareth e Vin\u00edcius de Moraes ed eseguito da Nara Le\u00e3o. In Italia come sigla fu usata una versione solo strumentale della canzone.\nDistribuzione.\n\"Marina\" fu esportata in circa 50 Paesi, tra cui l'Angola, i Paesi Bassi, la Svizzera, la Francia, la Spagna e la Russia. In Italia, \u00e8 stata trasmessa nel 1983 su Rete 4."}
{"id": "5468288", "revid": "110157", "url": "https://it.wikipedia.org/wiki?curid=5468288", "title": "Western Australian National Panasonic", "text": "Il Western Australian National Panasonic \u00e8 stato un torneo di tennis giocato a Perth in Australia su campi in erba. Ha fatto parte del WTA Tour nel 1981, anno in cui si svolse l'unica edizione della manifestazione."}
{"id": "5468291", "revid": "767487", "url": "https://it.wikipedia.org/wiki?curid=5468291", "title": "Through Another Man's Eyes", "text": "Through Another Man's Eyes \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 1\u00ba agosto 1913."}
{"id": "5468293", "revid": "481666", "url": "https://it.wikipedia.org/wiki?curid=5468293", "title": "The Devil and Tom Walker", "text": ""}
{"id": "5468304", "revid": "767487", "url": "https://it.wikipedia.org/wiki?curid=5468304", "title": "The Devil and Tom Walker (film 1913)", "text": "The Devil and Tom Walker \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 4 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"The Granite Dells, Prescott, Ariz.\"."}
{"id": "5468306", "revid": "1494169", "url": "https://it.wikipedia.org/wiki?curid=5468306", "title": "Autostrada A60", "text": ""}
{"id": "5468307", "revid": "104458", "url": "https://it.wikipedia.org/wiki?curid=5468307", "title": "Doris de Agostini", "text": ""}
{"id": "5468309", "revid": "767487", "url": "https://it.wikipedia.org/wiki?curid=5468309", "title": "The Granite Dells, Prescott, Ariz.", "text": "The Granite Dells, Prescott, Ariz. \u00e8 un cortometraggio muto del 1913. Il nome del regista non viene riportato nei credit del film.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un documentario di cento metri - usc\u00ec nelle sale cinematografiche statunitensi il 4 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, \"The Devil and Tom Walker\"."}
{"id": "5468319", "revid": "256896", "url": "https://it.wikipedia.org/wiki?curid=5468319", "title": "Ante dell'organo del Duomo di Ferrara", "text": ""}
{"id": "5468320", "revid": "1442080", "url": "https://it.wikipedia.org/wiki?curid=5468320", "title": "Claudio Vacca", "text": "Carriera.\nPortiere elegante e dalle parate impossibili. Cos\u00ec lo ricordano i suoi tifosi. Cresciuto nell'Huracan divenne grande con il Boca Juniors, squadra nella quale ha passato, tranne un anno al Atlanta e gli ultimi anni al Defensor Sporting, tutta la carriera. Con questa squadra ha giocato oltre 200 partite vincendo 2 titoli nazionali. Ha giocato 7 partite in nazionale, vincendo la Copa Am\u00e9rica."}
{"id": "5468322", "revid": "123253609", "url": "https://it.wikipedia.org/wiki?curid=5468322", "title": "Mario Natangelo", "text": "Biografia.\nNato a Napoli nel 1985, \u00e8 cresciuto nel quartiere napoletano di Scampia ed ha studiato giurisprudenza all'Universit\u00e0 Federico II di Napoli. Dal 2010 vive a Roma, ed in precedenza ha trascorso anche un anno all'Universit\u00e0 di Alicante. \nEsordisce nel 2007 con \"Emme\", inserto satirico de \"l'Unit\u00e0\" fondato e diretto da Sergio Staino, con il quale collabora fino alla chiusura nel 2009. Nel settembre dello stesso anno, quindi dal suo esordio nelle edicole, inizia la collaborazione con Il Fatto Quotidiano, diretto da Antonio Padellaro, per il quale disegna una vignetta quotidiana, oltre a strisce e reportage grafici. Dal 2010 collabora con Smemoranda e inizia una collaborazione con \"Linus\" che si concluder\u00e0 nel 2012. Nel 2017 inizia a collaborare come vignettista con la rivista \"Tempi\", periodico settimanale cattolico vicino a Comunione e Liberazione, ma interrompe la collaborazione dopo pochi mesi per divergenze con l'editore in seguito alla censura di una vignetta. \nAlcuni suoi lavori sono stati pubblicati, tra gli altri, su \"Liberazione\", \"Il mucchio selvaggio\", \"Left\", \"l'Espresso\", \"El Jueves\". Nel 2009 dei suoi lavori sono stati esposti anche al \"Museo MADRE\" di Napoli.\nDal 2009 al 2012 ha curato una rassegna satirica per il Napoli Comicon i cui sono state esposte le creazioni di autori quali Vauro Senesi, Ellekappa, Vincino, Georges Wolinski, Catherine Meurisse, Albert Monteys, Paco Alc\u00e1zar. Nel settembre 2012 ha ricevuto il \"XL Premio Satira Politica Forte dei Marmi\" e il \"Premio Gabriele Galantara\" per la satira politica. Nel 2012 si aggiudica il premio del pubblico di \"Una Vignetta per l'Europa\", il concorso organizzato dalla \"Rappresentanza in Italia della Commissione europea\" in occasione del \"Festival di Internazionale\"."}
{"id": "5468323", "revid": "767487", "url": "https://it.wikipedia.org/wiki?curid=5468323", "title": "The Magician Fisherman", "text": "The Magician Fisherman \u00e8 un cortometraggio muto del 1913 diretto da Charles H. France.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 12 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il drammatico \"The Broken Vase\"."}
{"id": "5468325", "revid": "15756", "url": "https://it.wikipedia.org/wiki?curid=5468325", "title": "Because of You (After School)", "text": "Because of You \u00e8 il secondo singolo del gruppo musicale sudcoreano After School, pubblicato nel 2009 dall'etichetta discografica Pledis Entertainment.\nAntefatti.\nPrima di annunciare il ritorno sulla scena musicale, la Pledis Entertainment annunci\u00f2 che il gruppo avrebbe pubblicato il singolo \"Because of You\" senza la partecipazione di Yoo So-young che lasci\u00f2 il gruppo per proseguire una carriera di attrice. Il singolo segna il debutto nel gruppo di due nuovi membri, Raina e Nana. Dopo la pubblicazione, \"Because of You\" arriv\u00f2 al primo posto nelle principali classifiche musicali e divent\u00f2 all'istante una hit. Fu scaricata pi\u00f9 di 4.000.000 volte, diventando cos\u00ec il singolo pi\u00f9 venduto del gruppo."}
{"id": "5468326", "revid": "599013", "url": "https://it.wikipedia.org/wiki?curid=5468326", "title": "Gabriel Ogando", "text": "Carriera.\nHa debuttato in prima divisione a 18 anni con la maglia dell'Estudiantes che indoss\u00f2 per 14 stagioni consecutive.\nChiuse la carriera da riserva al River Plate bicampione del 1955 e 1956 dopo una breve parentesi all'Huracan. Gioc\u00f2 5 partite in nazionale vincendo la Copa Am\u00e9rica del 1946."}
{"id": "5468327", "revid": "767487", "url": "https://it.wikipedia.org/wiki?curid=5468327", "title": "The Broken Vase", "text": "The Broken Vase \u00e8 un cortometraggio muto del 1913 diretto da Hardee Kirkland. Prodotto dalla Selig Polyscope Company su soggetto di J. Edward Hungerford, il film aveva come interpreti Rose Evans, Harriet Notter, Josephine Luria, Harry Lonsdale,\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 12 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"The Magician Fisherman\"."}
{"id": "5468331", "revid": "767487", "url": "https://it.wikipedia.org/wiki?curid=5468331", "title": "Tasmanian Open 1970", "text": "Il Tasmanian Open 1970 \u00e8 stato un torneo di tennis giocato sull'erba. \u00c8 stata la 1\u00aa edizione dell'Tasmanian Open,che fa parte dei Tornei di tennis maschili indipendenti nel 1970 e dei Tornei di tennis femminili indipendenti nel 1970. Si \u00e8 giocato a Hobart in Australia, dal 5 all'11 gennaio 1970.\nCampioni.\nSingolare maschile.\n Jim McManus ha battuto in finale Bob Carmichael 7-5 6-4 6-1\nDoppio maschile.\n Stan Smith / Bob Lutz hanno battuto in finale Dick Crealy / Allan Stone 6-4 3-6 23-21 10-8\nSingolare femminile.\n Margaret Smith-Court ha battuto in finale Karen Krantzcke 6-2 6-2\nDoppio femminile.\n\"Informazioni disponibili\""}
{"id": "5468333", "revid": "767487", "url": "https://it.wikipedia.org/wiki?curid=5468333", "title": "The Coast of Chance", "text": "The Coast of Chance \u00e8 un cortometraggio muto del 1913 diretto da Oscar Eagle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 13 agosto 1913"}
{"id": "5468339", "revid": "1652635", "url": "https://it.wikipedia.org/wiki?curid=5468339", "title": "Jack Kilmer", "text": "Biografia.\nInizi.\nJack Kilmer, figlio degli attori Joanne Whalley e Val Kilmer, prese il nome da sua madre. Jack \u00e8 cresciuto a Los Angeles e ha frequentato la scuola elementare presso il The Center for Early Education, dove ha incontrato l'allora aspirante regista Gia Coppola.\nCarriera.\nI due sono da sempre rimasti in contatto e, dodici anni dopo, Coppola gli ha chiesto di rivedere il suo copione di \"Palo Alto\", un adattamento cinematografico dell'omonimo libro di James Franco, che lei stessa aveva intenzione di dirigere. Coppola gli chiese di avvisarla se i dialoghi erano il riflesso dei \"giovani d'oggi\". La regista lo incoraggi\u00f2 anche a prendere parte all'audizione per il ruolo principale, quello di Teddy. Coppola lo ha filmato mentre leggeva le righe e questo \u00e8 diventato il suo provino; alla fine il ragazzo ha ottenuto il ruolo. Dopo essere stato scelto per il ruolo di Teddy, suo padre Val Kilmer si \u00e8 unito al cast come padre di un altro personaggio. Prima di girare \"Palo Alto\" quando aveva 16 anni, Kilmer non aveva mai recitato, n\u00e9 aveva mai aspirato alla carriera da attore.\nIl film \u00e8 stato distribuito a maggio 2014 con recensioni per lo pi\u00f9 positive e la performance di Kilmer \u00e8 stata descritta come \"formidabile\", \"naturalistica e sincera\".\nKilmer si \u00e8 diplomato nel 2013. Egli pensava che la sua interpretazione in \"Palo Alto\" sarebbe stata solamente un progetto lavorativo prima del college, ma dopo la produzione del film ha deciso di iniziare a recitare a tempo pieno. Nell'aprile 2004 ha girato \"Len and Company\" con Juno Temple e Rhys Ifans. Nel 2016 ha recitato nella commedia neo-noir \"The Nice Guys\", scritta e diretta da Shane Black, che aveva precedentemente lavorato con il padre di Jack nel 2005 nella commedia \"Kiss Kiss Bang Bang\".\nVita privata.\nJack pratica skateboarding, surf ed \u00e8 interessato alla musica e alle arti visive. Fa parte di un gruppo, Glimmer, in cui canta e suona la chitarra.\nDoppiatori italiani.\nNelle versioni in italiano dei suoi film, Jack Kilmer \u00e8 stato doppiato da:"}
{"id": "5468340", "revid": "256896", "url": "https://it.wikipedia.org/wiki?curid=5468340", "title": "Sindacato Belga della Critica Cinematografica", "text": ""}
{"id": "5468341", "revid": "339392", "url": "https://it.wikipedia.org/wiki?curid=5468341", "title": "Tasmanian Open 1972 - Singolare", "text": ""}
{"id": "5468342", "revid": "136801", "url": "https://it.wikipedia.org/wiki?curid=5468342", "title": "Tasmanian Open 1972", "text": ""}
{"id": "5468343", "revid": "804", "url": "https://it.wikipedia.org/wiki?curid=5468343", "title": "Salone internazionale del Libro", "text": ""}
{"id": "5468344", "revid": "136801", "url": "https://it.wikipedia.org/wiki?curid=5468344", "title": "Tasmanian Open gennaio 1972 - Singolare", "text": ""}
{"id": "5468351", "revid": "991694", "url": "https://it.wikipedia.org/wiki?curid=5468351", "title": "PGG2", "text": ""}
{"id": "5468353", "revid": "767487", "url": "https://it.wikipedia.org/wiki?curid=5468353", "title": "Edward Spears", "text": "Biografia.\nDurante la seconda guerra mondiale fu ufficiale di collocamento presso il governo francese nel periodo incandescente dell'invasione tedesca, dal maggio al giugno 1940. Successivamente guid\u00f2 una missione britannica presso il generale Charles de Gaulle e fu quindi in Siria e Libano nel 1941. Fu rappresentante britannico della zona fino al 1944.\nFu deputato alla Camera dei comuni del Regno Unito dal 1922 al 1924 per il collegio di Loughborough e dal 1931 al 1945 per il collegio di Carlisle."}
{"id": "5468357", "revid": "838137", "url": "https://it.wikipedia.org/wiki?curid=5468357", "title": "Sebastiano Fragh\u00ec", "text": "Biografia.\nNacque ad Ozieri il 12 luglio 1903.\nIl 29 luglio 1928 fu ordinato presbitero per la diocesi di Ozieri.\nPrelato domestico di Sua Santit\u00e0 dal 31 ottobre 1946, il 23 settembre 1947 fu eletto arcivescovo metropolita di Oristano. Ricevette la consacrazione episcopale il successivo 8 dicembre dal vescovo Francesco Cogoni, coconsacranti l'arcivescovo Lorenzo Maria Balconi, P.I.M.E., e il vescovo Nicol\u00f2 Frazioli.\nDal 26 al 28 settembre 1961 celebr\u00f2 il V sinodo diocesano arborense.\nIl 14 dicembre 1978 papa Giovanni Paolo II accolse la sua rinuncia al governo pastorale dell'arcidiocesi di Oristano.\nMor\u00ec ad Oristano il 22 luglio 1985 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "5468359", "revid": "404338", "url": "https://it.wikipedia.org/wiki?curid=5468359", "title": "Nave Garibaldi", "text": ""}
{"id": "5468372", "revid": "830939", "url": "https://it.wikipedia.org/wiki?curid=5468372", "title": "Yurii Tkachuk", "text": ""}
{"id": "5468379", "revid": "1266208", "url": "https://it.wikipedia.org/wiki?curid=5468379", "title": "Seregno Foot-Ball Club 1928-1929", "text": "Questa voce raccoglie le informazioni riguardanti il Seregno Football Club nelle competizioni ufficiali della stagione 1928-1929."}
{"id": "5468381", "revid": "599013", "url": "https://it.wikipedia.org/wiki?curid=5468381", "title": "Sofia Del Stabile", "text": "Carriera.\nClub.\nSofia Del Stabile cresce calcisticamente nelle formazioni giovanili del , societ\u00e0 dell'omonimo centro nei pressi di Udine, passando dalle Esordienti alla squadra che gioca il Campionato Primavera di categoria. In questo periodo si mette in luce per le qualit\u00e0 del gioco e viene anche scelta dal Comitato Regionale per rappresentare il Friuli-Venezia Giulia nei tornei riservati alle giovanili regionali.\nLe prestazioni offerte nei tornei giovanili convincono al societ\u00e0 ad inserirla nella rosa della formazione titolare facendo il suo esordio in Serie A dalla stagione 2014-2015, alla 9\u00aa giornata di campionato nella partita giocata fuori casa il 13 dicembre 2014 contro il Pordenone, incontro vinto dalle gialloblu per 0-2. La sua prima rete in Serie A arriva la giornata successiva, nell'incontro vinto sulle baresi del Pink Sport Time, con la rete siglata al 71' per il definitivo 2-0. La stagione termina con 15 presenze su 26 incontri e 2 reti realizzate. Del Stabile rimane con il Tavagnacco ancora due stagioni, ottenendo come migliore risultato il quinto posto in Serie A, al termine dei campionati 2014-2015 e 2015-2016, la finale di Coppa Italia 2014-2015.\nNell'agosto 2017 decide di trasferirsi negli Stati Uniti d'America, per approfondire gli studi iscrivendosi alla Nova Southeastern University (NSU) di Fort Lauderdale, Florida, continuando l'attivit\u00e0 nella loro formazione di calcio femminile, la Nova Southeastern Sharks, nella Sunshine State Conference. Nel gennaio 2018 si \u00e8 accordata con il Pordenone, partecipante al campionato di Serie B.\nNell'estate 2018, con la mancata iscrizione del alla Serie C, \u00e8 tornata al .\nDal 2020 veste la maglia della Triestina.\nNazionale.\nEntrata nel giro delle nazionali giovanili viene convocata per vestire la maglia della Nazionale italiana Under-17 facendo il suo debutto il 9 marzo 2015, durante la fase \u00e9lite dell'edizione 2015 del Campionato europeo di categoria, dove scende in campo contro le pari et\u00e0 della Repubblica Ceca, incontro perso dalle azzurrine per 1-0.\nNel 2016 \u00e8 inserita in rosa nella formazione Under-19 che partecipa alle qualificazioni valide per l'accesso all'europeo di Irlanda del Nord 2017. Il ct Enrico Sbardella la utilizza fin dal prima partita con il Galles del 18 ottobre, incontro dove Del Stabile sigla quattro delle sei reti con cui le azzurrine si impongono sulle avversarie. Ottenuto l'accesso alla fase finale, gioca due dei tre incontri disputati dall'Italia prima di essere eliminata dal torneo."}
{"id": "5468382", "revid": "287204", "url": "https://it.wikipedia.org/wiki?curid=5468382", "title": "UEFA Champions League 1995-1996 (qualificazioni)", "text": ""}
{"id": "5468383", "revid": "1266208", "url": "https://it.wikipedia.org/wiki?curid=5468383", "title": "Associazione Calcio Comense 1928-1929", "text": "Questa pagina raccoglie i dati riguardanti l'Associazione Calcio Comense nelle competizioni ufficiali della stagione 1928-1929.\nStagione.\nLa Comense inaugura il nuovo stadio con un campionato eccezionale che appassiona la cittadinanza. Nulla pu\u00f2 fare nella lotta per la promozione contro un molto competitivo."}
{"id": "5468385", "revid": "767487", "url": "https://it.wikipedia.org/wiki?curid=5468385", "title": "Neusticosaurus", "text": "Il Neusticosaurus (anche detto \"Neuticosaurus\") \u00e8 un genere estinto di rettile marino appartenente all'ordine nothosauria. Ritrovamenti fossili di questa creatura, il cui nome significa \"lucertola nuotatrice\", sono stati effettuati in Italia (Besano), Svizzera (Monte San Giorgio) e Germania, oltre che in Francia. La sua lunghezza, poco pi\u00f9 di una ventina di centimetri, potrebbe indicare individui giovani, ma se cos\u00ec non fosse e si trattasse di adulti si potrebbe ritenere il neusticosaurus il pi\u00f9 piccolo appartenente ai nothosauria.\nDieta.\n\u00c8 probabile che il neusticosaurus si nutrisse di piccoli pesci.\nSpecie.\nSono note quattro specie di \"Neusticosaurus\":\nBibliografia.\nSeeley, H.G. (1882). On Neusticosaurus pusillus (Fraas), an amphibious reptile having affinities with the terrestrial Nothosauria and with the marine Plesiosauria. Quarterly Journal of the Geological Society of London 38:350\u2013366."}
{"id": "5468389", "revid": "729019", "url": "https://it.wikipedia.org/wiki?curid=5468389", "title": "Canottieri Lecco Sezione Calcio 1928-1929", "text": "Questa voce raccoglie le informazioni riguardanti il Canottieri Lecco Sezione Calcio nelle competizioni ufficiali della stagione 1928-1929."}
{"id": "5468399", "revid": "83531", "url": "https://it.wikipedia.org/wiki?curid=5468399", "title": "Giovani Calciatori Vigevanesi 1927-1928", "text": "Questa pagina raccoglie i dati riguardanti la Giovani Calciatori Vigevanesi nelle competizioni ufficiali della stagione 1927-1928."}
{"id": "5468401", "revid": "180559", "url": "https://it.wikipedia.org/wiki?curid=5468401", "title": "Chiara Lossani", "text": ""}
{"id": "5468416", "revid": "111433", "url": "https://it.wikipedia.org/wiki?curid=5468416", "title": "Gudr\u00f8d il Cacciatore", "text": ""}
{"id": "5468417", "revid": "1305772", "url": "https://it.wikipedia.org/wiki?curid=5468417", "title": "Stazione di Prato (disambigua)", "text": "Con l'appellativo stazione di Prato sono note alcune stazioni ferroviarie site in territorio italiano:"}
{"id": "5468418", "revid": "380453", "url": "https://it.wikipedia.org/wiki?curid=5468418", "title": "Karsta Lowe", "text": "Carriera.\nClub.\nLa carriera di Karsta Lowe inizia a livello scolastico, quando entra a far parte della formazione della sua scuola, . Al termine delle scuole superiori, entra a far parte della squadra di pallavolo della : con le \"Bruins\" prende parte alla NCAA Division I dal 2011 al 2014, vincendo il titolo durante il suo \"freshman year\" e raccogliendo qualche riconoscimento individuale.\nNella stagione 2015 viene ingaggiata dalle , franchigia portoricana con la quale prende parte alla Liga de Voleibol Superior Femenino. Nel campionato 2015-16 si trasferisce in Italia vestendo la maglia del , in Serie A1.\nNella stagione 2016-17 approda nella Chinese Volleyball League al e al termine del campionato si ritira dalle competizioni agonistiche, intenzionata a dedicarsi agli studi. \nNel dicembre 2018 viene comunicato il suo ingaggio a partire dal gennaio 2019 da parte dell', per sopperire all'infortunio di Miyu Nagaoka; dopo aver vinto lo scudetto 2018-19 con la formazione di Conegliano, per la stagione 2019-20 si trasferisce all'. Nel 2021 torna a giocare in patria, prendendo parte alla prima edizione dell'.\nNazionale.\nNell'estate del 2015 fa il suo debutto nella nazionale statunitense, aggiudicandosi la medaglia d'oro al World Grand Prix, venendo eletta MVP del torneo, quella di bronzo alla Coppa del Mondo ed un altro oro al campionato nordamericano 2015. Un anno dopo si aggiudica la medaglia d'argento al World Grand Prix e quella di bronzo ai Giochi della XXXI Olimpiade.\nNell'estate 2018, dopo un periodo di inattivit\u00e0 per motivi accademici, ritorna in nazionale per le attivit\u00e0 in preparazione al campionato mondiale 2018 e alla stessa rassegna iridata. Un anno dopo conquista la medaglia d'oro alla Coppa panamericana, seguita da due argenti alla Coppa del Mondo e al campionato nordamericano, dove viene premiata come miglior opposto."}
{"id": "5468419", "revid": "486946", "url": "https://it.wikipedia.org/wiki?curid=5468419", "title": "Eruzione del Mount St. Helens del 1980", "text": ""}
{"id": "5468429", "revid": "1410376", "url": "https://it.wikipedia.org/wiki?curid=5468429", "title": "Mauro Michielon", "text": "Biografia.\nDa sempre esponente della Liga Veneta-Lega Nord, ha ricoperto la carica nel consiglio comunale di Treviso ininterrottamente dal 1985 al 2013, sempre in forze alla Liga Veneta-Lega Nord; nel periodo 1994-1998, in particolare, \u00e8 stato presidente del consiglio e nel 2008-2013 assessore alle Politiche sociali. Tra il 1990 e il 1992 ha inoltre fatto parte al consiglio della provincia di Treviso.\n\u00c8 stato eletto deputato per tre Legislature consecutive, dal 1992 al 2001.\nDal 2002 al 2011 \u00e8 stato componente del CdA di Poste italiane.\n\u00c8 presidente di Postepay Spa, societ\u00e0 interamente controllata dal Gruppo Poste Italiane, nata il 1\u00ba ottobre 2018, a conclusione dell\u2019iter autorizzativo che ha trasformato PosteMobile S.p.A. nel principale Istituto di Moneta Elettronica (IMEL) d\u2019Italia, e riunisce attivit\u00e0 e competenze nell\u2019ambito dei pagamenti e delle telecomunicazioni."}
{"id": "5468435", "revid": "72396", "url": "https://it.wikipedia.org/wiki?curid=5468435", "title": "Silvio Coppola", "text": "Biografia.\nLaureato in Architettura al Politecnico di Milano.\nCome architetto realizza edifici a Baghdad, citt\u00e0 universitarie nello Zaire, abitazioni e strutture alberghiere in diverse citt\u00e0 italiane, divenendo nel 1965 architetto progettista del Fondo Europeo di Sviluppo della Cee. Nell'ambito del design d'interni, dell'industrial design e della comunicazione visiva, Coppola opera come consulente e collaboratore presso grandi industrie italiane ed estere tra cui Bayer, Bernini, Montecatini, Monteschell, Zucchi, Cinzano, Alessi, Cassina, Parmalat, Feltrinelli.\nNel 1967 fonda con Munari, Grignani e altri il gruppo di ricerca \"Exhibition design\", operante particolarmente nel settore del pre-design.\nOttiene la Palma d'oro della pubblicit\u00e0 nel 1962 e il Premio Rizzoli nel 1966. Socio dell'ADI, dell'AIGA di New York e dell'AGI, di cui ricopre per due anni l'incarico di vicepresidente.\nA lui si deve lo studio e la realizzazione dell'etichetta del Tignanello (1971) noto e pluri-premiato vino delle cantine Antinori. In seguito ha disegnato altre etichette tra le quali quelle dei vini della famiglia Ceretto: Blang\u00e8, Dolcetto, Nebbiolo, Barbera, Barolo e Barbaresco (1981).\nDocente di design alla Gesamthochschule di Essen e all'Universit\u00e0 di Wuppertal.\nSuoi lavori sono esposti in vari musei americani ed europei."}
{"id": "5468445", "revid": "767487", "url": "https://it.wikipedia.org/wiki?curid=5468445", "title": "Beginner", "text": "I Beginner (fino al 2003 conosciuti come Absolute Beginner) sono una band hip hop provenienti dal distretto di Hamburg-Nord, formato da Jan Philipp Eissfeldt (alias Jan Delay), Dennis Lisk (alias Denyo) e Guido Weiss (alias DJ Mad).\nStoria della band.\nDal momento della loro fondazione negli anni 90, la band era composta da altri 4 componenti (DJ Burn, Nabil Sheikh, Mirko e Platin Martin), produttori rap in lingua inglese, conosciuti con il nome di \"Absolute Beginners\". Pi\u00f9 tardi passarono al tedesco, adattando linguisticamente anche il nome della band e chiamandosi da quel momento in poi \"Absolute Beginner\". Nel 1994 presentarono con l\u2019EP \"Gotting\" il primo supporto audio con testi di critica sociale. Nel loro album di debutto \"Flashnizm\" erano solamente in 4 (Eizi Eiz, Denyo, DJ Mad e Mardin). Mardin lasci\u00f2 la band quando gli Absoluten Beginner firmarono un contratto con la Major-Label Universal/Motor. Il successo commerciale avvenne nel 1998 con l\u2019album \"Bambule\". I loro primi singoli furono \"Rock On\", \"Liebes Lied\", \"Hammerhart\" e \"Fuechse\". \"Bambule\" vendette oltre 250000 copie vincendo il disco d\u2019oro nel 2000. Dal 2003 si firmarono solamente come \"Beginner\", e nello stesso anno usc\u00ec l\u2019album \"Blast Action Heroes\".\nAll\u2019inizio del dicembre del 2004 \u00e8 uscito il DVD \"Die derbste Band der Welt\", dove sono racchiusi video musical e un documentario sui Beginner e anche le registrazioni live dei concerti. Nello stesso anno \u00e8 uscito con \"The Early Years 1992-1994 (Wir waren jung und brauchten kein Geld)\" un album con le prime registrazioni comprese nell'EP \"Gotting\". Matthias Arfmann, oltre ad essere il produttore, \u00e8 anche un elemento portante dei Beginner. Non \u00e8 un componente del gruppo, ma tra le altre cose \u00e8 stato nominato nel ritornello di \"Hammerhart\".\nIl 10 settembre 2011 i Beginner hanno fatto il loro ritorno live durante il festival di Berlino. Il ritorno non ufficiale dopo oltre sette anni dal ritiro dal palco \u00e8 avvenuto invece durante la serie di concerti \"Catch a fire\" ad Ulma. Tuttavia, poich\u00e9 si era reso noto il fatto che il concerto dei Beginner avrebbe dovuto svolgersi durante il Berlin Festival del 2011, ad Ulma sono stati annunciati come \u201cEizi Eiz, Denyo e DJ Mad\u201d.\nNel maggio del 2016 Eissfeldt ha reso noto su Twitter che ad agosto dello stesso anno sarebbe uscito un nuovo album con il nome di \"Advanced Chemistry\", omonimo della band hip hop di Heidelberg \"Advanced Chemistry\". Il 3 giugno hanno pubblicato il video del loro primo singolo del nuovo album \"Ahnma\", mentre il 12 agosto \u00e8 uscito il secondo video \"Es war einmal\u2026\" mentre l\u2019intero album \u00e8 stato pubblicato il 26 agosto.\nIl tour 2016/2017 \u00e8 stato aperto dal leader della band Advanced Chemistry, Torch. \nDiscografia.\nAlbum in studio"}
{"id": "5468460", "revid": "88740", "url": "https://it.wikipedia.org/wiki?curid=5468460", "title": "Bluewater", "text": ""}
{"id": "5468465", "revid": "921573", "url": "https://it.wikipedia.org/wiki?curid=5468465", "title": "Martin Benrath", "text": "Tra cinema e - soprattutto - televisione, partecip\u00f2 ad un'ottantina di differenti produzioni, a partire dall'inizio degli anni cinquanta, lavorando in vari film TV. Tra i suoi ruoli pi\u00f9 noti, figurano, tra l'altro, quelli nei film \"I morituri\" (1965), \"Un mondo di marionette\" (1980), \"Stalingrad\" (1993) , quello del banchiere Bernheim nella miniserie televisiva \"Padri e figli\" (\"V\u00e4ter und S\u00f6hne - Eine deutsche Trag\u00f6die\", 1986), quello del nonno nella miniserie televisiva \"Der Laden\" (ruolo, quest'ultimo, che gli \u00e8 valso alcuni premi), ecc.\nFu insignito della croce al merito della Repubblica Federale Tedesca e dell'ordine di Massimiliano per le scienze e le arti.\nEra il marito dell'attrice Marianne Klein."}
{"id": "5468469", "revid": "1266208", "url": "https://it.wikipedia.org/wiki?curid=5468469", "title": "Associazione Calcio Udinese 1935-1936", "text": "Questa pagina raccoglie le informazioni riguardanti l'Associazione Calcio Udinese nelle competizioni ufficiali della stagione 1935-1936.\nStagione.\nL'udinese si \u00e8 piazzata in terza posizione nella classifica finale."}
{"id": "5468473", "revid": "125393062", "url": "https://it.wikipedia.org/wiki?curid=5468473", "title": "Stazione di Trebisacce", "text": "La stazione di Trebisacce \u00e8 una stazione ferroviaria posta al km 107+701 sulla linea Taranto-Reggio di Calabria. Serve il centro abitato di Trebisacce.\nStoria.\nLa stazione \u00e8 stata attivata il 18 agosto del 1869, contemporaneamente all'apertura della tratta \"Marconia-Trebisacce\".\nStrutture e Impianti.\nLa stazione, gestita da Rete Ferroviaria Italiana, dispone di 3 binari di cui 2 utilizzati per il servizio viaggiatori.\nIl 13 novembre del 1989 il piazzale della stazione venne elettrificato come anche il resto della linea Taranto-Sibari.\nMovimento.\nTrasporto nazionale.\nLa stazione \u00e8 servita da treni InterCity che collegano lo scalo con Reggio Calabria e Taranto.\nI treni InterCity vengono effettuati con locomotive D.445 con carrozze UIC-Z1 restaurate.\nServizi.\nLa stazione \u00e8 classificata da RFI nella categoria \"Silver\" e dispone di:\nInterscambi.\nSul piazzale antistante la stazione osservano fermata gli autoservizi sostitutivi."}
{"id": "5468477", "revid": "436907", "url": "https://it.wikipedia.org/wiki?curid=5468477", "title": "HMV Exclusive Remix EP", "text": "HMV Exclusive Remix EP \u00e8 il quarto EP del gruppo musicale britannico The Prodigy, pubblicato il 30 marzo 2015 dalla Take Me to the Hospital e dalla Cooking Vinyl.\nDescrizione.\nPubblicato esclusivamente nel Regno Unito per promuovere il sesto album in studio del gruppo, \"The Day Is My Enemy\", l'EP \u00e8 costituito da alcuni remix dei singoli \"Wild Frontier\" e \"Nasty\", accompagnate dalle versioni strumentali dei brani originali."}
{"id": "5468482", "revid": "1543377", "url": "https://it.wikipedia.org/wiki?curid=5468482", "title": "Kerns Powers", "text": " Pioniere nel campo della cinematografia elettronica e comunicazioni, nonch\u00e9 nello sviluppo di standard televisivi quali il formato televisivo .\nBiografia.\nKerns H. Powers \u00e8 nato a Waco, in Texas nel 1925 ed inizi\u00f2 come tecnico elettronico capo nella Marina degli Stati Uniti durante la Seconda Guerra Mondiale. In seguito al suo servizio, Powers iscrive all'Universit\u00e0 del Texas, dove consegue la laurea in ingegneria elettrica mentre lavorava come ingegnere in una stazione radiofonica locale.\nPowers ha iniziato la sua carriera nel 1951 come membro del personale di ricerca dei Laboratori RCA a Princeton, nel New Jersey, dove ha lavorato nell'ambito della televisione a colori e ad alta risoluzione (HDTV). dopodich\u00e9 abbandon\u00f2 l'incarico alla RCA per ricevere poi un dottorato al MIT. Nel 1953, ha contribuito alla realizzazione del primo Orologio atomico e nel 1955 divenne assistente di ricerca nel laboratorio di elettronica.\nTorn\u00f2 alla RCA come direttore di ricerca sulla comunicazione e ha lavorato su studi analitici della teoria della comunicazione. Ha continuato a servire come direttore della ricerca per la divisione comunicazione televisiva al David Sarnoff Research Center, a Princeton. \nNel 1980, svilupp\u00f2o il formato televisivo panoramico 16:9, standardizzato dalla SMPTE nel 1984, che ha unito i rapporti d'aspetto popolari utilizzati dai registi cinematografici e produttori televisivi. Tale rapporto (o Aspect Ratio) ha reso pi\u00f9 facile convertire film per la televisione, \u00e8 diventato il formato standard internazionale dell'alta definizione, TV Digitale, e Widescreen TV analogica. \u00c8 stato promosso come vice presidente della ricerca di comunicazione presso il centro di ricerca, una posizione che ha tenuto prima di ritirarsi nel 1987.\nPowers ha conseguito una doppia laurea magistrale in ingegneria elettrica nel 1951 presso l'Universit\u00e0 del Texas a Austin. Ha ricevuto un dottorato di ricerca in ingegneria elettrica nel 1956 dal Massachusetts Institute of Technology (MIT).\nKerns Powers ha collaborato con l'Institute of Electrical and Electronic Engineers (IEEE), ha scritto numerosi articoli tecnici nel campo delle comunicazioni, detiene 16 brevetti, ed ha ricevuto numerosi premi, tra cui The Charles F. Jenkins Lifetime Achievement Award da parte dell Academy of Television Arts and Science nel 1992.\nNel frattempo si ritir\u00f2 dalla RCA nel 1987, infine mor\u00ec a Princeton il 5 Giugno del 2010."}
{"id": "5468485", "revid": "8660", "url": "https://it.wikipedia.org/wiki?curid=5468485", "title": "Gladiators Beider Basel", "text": "I Gladiators Beider Basel sono una squadra svizzera di football americano di Basilea; fondati nel 1988, col nome di Raurica Gladiators, l'anno successivo si trasferiscono a Pratteln diventando Pratteln Gladiators; nel 2001, in seguito alla fusione con i Basilisk Meanmachine, assumono il nome attuale.\nDopo 4 sconfitte consecutive nella finale per il titolo nazionale, vincono lo Swiss Bowl 2014 contro i Calanda Broncos."}
{"id": "5468486", "revid": "1494169", "url": "https://it.wikipedia.org/wiki?curid=5468486", "title": "Acetato di rame", "text": ""}
{"id": "5468488", "revid": "1543377", "url": "https://it.wikipedia.org/wiki?curid=5468488", "title": "Nicaragua ai Giochi della XXI Olimpiade", "text": "Il Nicaragua partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 15 atleti impegnati in 6 discipline per un totale di 19 competizioni. Portabandiera alla cerimonia di apertura fu il nuotatore quattordicenne Frank Richardson.\nFu la terza partecipazione di questo paese ai Giochi estivi. Non furono conquistate medaglie."}
{"id": "5468489", "revid": "123819539", "url": "https://it.wikipedia.org/wiki?curid=5468489", "title": "Stazione di Villapiana Lido", "text": "La stazione di Villapiana Lido \u00e8 una fermata ferroviaria posta sulla linea Taranto-Reggio di Calabria che serve il centro abitato di Villapiana.\nMovimento.\nLa stazione \u00e8 servita da treni regionali operati da Trenitalia nell'ambito del contratto di servizio stipulato con la Regione Calabria."}
{"id": "5468492", "revid": "1543377", "url": "https://it.wikipedia.org/wiki?curid=5468492", "title": "Panama ai Giochi della XXI Olimpiade", "text": "Panama partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 8 atleti impegnati in 5 discipline per un totale di 13 competizioni.\nFu l'ottava settima partecipazione di questo paese ai Giochi estivi. Non fu conquistata nessuna medaglia."}
{"id": "5468493", "revid": "123819502", "url": "https://it.wikipedia.org/wiki?curid=5468493", "title": "Stazione di Villapiana-Torre Cerchiara", "text": "La stazione di Villapiana-Torre Cerchiara \u00e8 una stazione ferroviaria posta sulla linea Taranto-Reggio di Calabria. Serve i centri abitati di Villapiana e di Torre Cerchiara."}
{"id": "5468495", "revid": "1543377", "url": "https://it.wikipedia.org/wiki?curid=5468495", "title": "Paraguay ai Giochi della XXI Olimpiade", "text": "Il Paraguay partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di quattro atleti impegnati in altrettante discipline per un totale di 6 competizioni. Portabandiera alla cerimonia di apertura fu il nuotatore ventiduenne Julio Abreu.\nFu la terza partecipazione di questo paese ai Giochi estivi. Non fu conquistata nessuna medaglia."}
{"id": "5468498", "revid": "2175", "url": "https://it.wikipedia.org/wiki?curid=5468498", "title": "Cantone di Annonay-Nord", "text": ""}
{"id": "5468501", "revid": "1543377", "url": "https://it.wikipedia.org/wiki?curid=5468501", "title": "Per\u00f9 ai Giochi della XXI Olimpiade", "text": "Il Per\u00f9 partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 13 atlete: l'ostacolista e pentatleta Edith Noeding e la nazionale femminile di pallavolo.\nFu l'ottava partecipazione di questo paese ai Giochi estivi. Non fu conquistata nessuna medaglia."}
{"id": "5468512", "revid": "2175", "url": "https://it.wikipedia.org/wiki?curid=5468512", "title": "Cantone di Annonay-Sud", "text": ""}
{"id": "5468516", "revid": "1652635", "url": "https://it.wikipedia.org/wiki?curid=5468516", "title": "Rinaldo Petrozzi", "text": "Carriera.\nHa iniziato in Serie B con la Comense, poi una stagione in Francia con il Mulhouse, poi tre stagioni a Udine."}
{"id": "5468518", "revid": "365417", "url": "https://it.wikipedia.org/wiki?curid=5468518", "title": "Arco di meridiano", "text": ""}
{"id": "5468519", "revid": "123824029", "url": "https://it.wikipedia.org/wiki?curid=5468519", "title": "Stazione di Sant'Andrea dello Ionio", "text": "La stazione di Sant'Andrea dello Ionio \u00e8 una stazione ferroviaria posta sulla ferrovia Jonica. Serviva il centro abitato di Sant'Andrea Apostolo dello Ionio."}
{"id": "5468520", "revid": "287204", "url": "https://it.wikipedia.org/wiki?curid=5468520", "title": "Cantone di Aubenas-1", "text": "Il Cantone di Aubenas-1 \u00e8 un cantone francese dell'Arrondissement di Largenti\u00e8re.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende parte della citt\u00e0 di Aubenas e i 15 comuni di:"}
{"id": "5468523", "revid": "123824065", "url": "https://it.wikipedia.org/wiki?curid=5468523", "title": "Stazione di Badolato", "text": "La stazione di Badolato \u00e8 una stazione ferroviaria posta sulla ferrovia Jonica. Serve il centro abitato di Badolato.\nMovimento.\nTrasporto regionale.\nLa stazione \u00e8 servita da treni regionali che collegano Badolato con: \nI treni del trasporto regionale vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing."}
{"id": "5468524", "revid": "287204", "url": "https://it.wikipedia.org/wiki?curid=5468524", "title": "World on Fire (singolo)", "text": ""}
{"id": "5468525", "revid": "119980507", "url": "https://it.wikipedia.org/wiki?curid=5468525", "title": "Porto Rico ai Giochi della XXI Olimpiade", "text": "Porto Rico partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 80 atleti impegnati in 12 discipline per un totale di 74 competizioni. Si tratta della rappresentativa pi\u00f9 numerosa mai inviata da questo paese ai Giochi olimpici. Portabandiera alla cerimonia d'apertura fu T\u00e9ofilo Col\u00f3n, che aveva gareggiato nei 110 metri ostacoli a .\nAlla sua ottava partecipazione ai Giochi estivi, Porto Rico conquist\u00f2 una medaglia di bronzo, la seconda dopo , grazie al pugile Orlando Maldonado."}
{"id": "5468526", "revid": "287204", "url": "https://it.wikipedia.org/wiki?curid=5468526", "title": "World on Fire (album)", "text": ""}
{"id": "5468527", "revid": "287204", "url": "https://it.wikipedia.org/wiki?curid=5468527", "title": "Cantone di Aubenas-2", "text": "Il Cantone di Aubenas-2 \u00e8 un cantone francese dell'Arrondissement di Largenti\u00e8re.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende parte della citt\u00e0 di Aubenas e i 14 comuni di:"}
{"id": "5468528", "revid": "123824056", "url": "https://it.wikipedia.org/wiki?curid=5468528", "title": "Stazione di Santa Caterina dello Ionio", "text": "La stazione di Santa Caterina dello Ionio \u00e8 una stazione ferroviaria posta sulla ferrovia Jonica. Serviva il centro abitato di Santa Caterina dello Ionio."}
{"id": "5468530", "revid": "933835", "url": "https://it.wikipedia.org/wiki?curid=5468530", "title": "Palazzo Cappa Cappelli", "text": "Palazzo Cappa Cappelli, anche noto come Palazzo Cappelli, \u00e8 un palazzo storico dell'Aquila.\nStoria.\nFu edificato nel corso della ricostruzione cittadina successiva al terremoto del 1703 che rivoluzion\u00f2 l'asse di corso Vittorio Emanuele con la realizzazione di numerosi interventi di edilizia civile. Il palazzo si insedi\u00f2 al posto di un preesistente palazzo Ciampella, di cui vi sono poche testimonianze, stretto tra le aree di propriet\u00e0 delle storiche famiglie dei Pica (a monte) e Rustici (a valle).\nAppartenne nella prima met\u00e0 del XIX secolo ai marchesi Antonini e, successivamente, al marchese Francesco Cappelli che ne fu il proprietario storico, da cui il nome di palazzo Cappelli con cui ancora oggi ci si riferisce all'edificio. Infine and\u00f2 in eredit\u00e0 alla famiglia Cappa, con cui i Cappelli sono legati da vincoli di parentela.\nDescrizione.\nPalazzo Cappa Cappelli \u00e8 posto nel pieno centro della citt\u00e0, a poca distanza da piazza del Duomo, con la facciata principale rivolta verso corso Vittorio Emanuele. Sul retro, il palazzo si apre su largo Silvestro dall'Aquila \u2014 spazio popolarmente conosciuto come piazzetta del Sole \u2014 che un tempo costituiva un cortile privato; successivamente all'esproprio, il prospetto retrostante fu modificato con la chiusura, mediante vetrate, delle balconate che si affacciavano sulla piazza.\nL'edificio, che presenta richiami all'architettura neorinascimentale ed \u00e8 vincolato dalla Soprintendenza, \u00e8 stato lesionato dal sisma del 2009 e restaurato a partire dal 2013. I lavori si sono conclusi nel 2015 e sono costati circa 9 milioni di euro."}
{"id": "5468545", "revid": "399", "url": "https://it.wikipedia.org/wiki?curid=5468545", "title": "Stazione di Santa Caterina dell'Jonio", "text": ""}
{"id": "5468548", "revid": "287204", "url": "https://it.wikipedia.org/wiki?curid=5468548", "title": "Esiliiga 2015", "text": "L'Esiliiga 2015 \u00e8 stata la 25\u00aa edizione della seconda divisione del campionato estone di calcio e si \u00e8 disputata tra l'8 marzo e l'8 novembre 2015. Il, squadra detentrice del titolo e non promossa in quanto la prima squadra si trova nella massima serie, ha vinto il campionato per il secondo anno consecutivo. Il Tarvas Rakvere ha ottenuto la promozione in Meistriliiga per la prima volta nella sua storia.\nSquadre partecipanti.\nDelle dieci squadre che partecipano al campionato, il Kalev Tallinn proviene dalla Meistriliiga 2014, retrocessa avendo concluso all'ultimo posto. Anche il Lokomotiv J\u00f5hvi \u00e8 stato retrocesso dalla massima serie dopo i play-out, ma ha poi rinunciato ad iscriversi al campionato, optando per la ripartenza in II Liiga. Ci\u00f2 ha portato al ripescaggio del Vaprus V\u00e4ndra, che avendo concluso la scorsa stagione in penultima posizione avrebbe dovuto essere relegato in Esiliiga B, categoria da cui provengono invece Infonet II e Santos Tartu, primo e secondo nella classifica finale.\nClassifica finale.\nLegenda:\n\u00a0\u00a0\u00a0\u00a0\u00a0 Promossa in Meistriliiga 2016\n Ammessa agli spareggi promozione o retrocessione\n\u00a0\u00a0\u00a0\u00a0\u00a0 Retrocessa in Esiliiga B 2016\n(*) squadra ineleggibile per la promozione.\nNote:\nSpareggi.\nPlay-off.\nIl Kalev Tallinn ha perso lo spareggio ed \u00e8 rimasto in Esiliiga.\nPlay-out.\nLa sfida play-out prevista tra Santos Tartu e Sillam\u00e4e Kalev 2 non \u00e8 stata disputata per la rinuncia della squadra riserve del Kalev, che ha deciso di rimanere in Esiliiga B anche per la stagione successiva."}
{"id": "5468550", "revid": "399", "url": "https://it.wikipedia.org/wiki?curid=5468550", "title": "Stazione di Sant'Andrea dell'Jonio", "text": ""}
{"id": "5468553", "revid": "436907", "url": "https://it.wikipedia.org/wiki?curid=5468553", "title": "World on Fire (singolo Slash)", "text": "World on Fire \u00e8 un singolo del chitarrista statunitense Slash, pubblicato il 13 giugno 2014 come unico estratto dall'album omonimo.\nDescrizione.\nTraccia d'apertura dell'album, il brano \u00e8 stato inciso insieme al gruppo spalla composto dal cantante Myles Kennedy e dai The Conspirators. Ha raggiunto il primo posto della Mainstream Rock Airplay, restando in classifica per 17 settimane."}
{"id": "5468556", "revid": "123824175", "url": "https://it.wikipedia.org/wiki?curid=5468556", "title": "Stazione di Gioiosa Jonica", "text": "La stazione di Gioiosa Jonica \u00e8 una stazione ferroviaria posta sulla ferrovia Jonica. Sita nel centro abitato di Marina di Gioiosa Ionica, serve anche i limitrofi comuni di Gioiosa Jonica, Martone, San Giovanni di Gerace, Grotteria e Mammola.\nMovimento.\nTrasporto nazionale.\nLa stazione \u00e8 servita da treni InterCity che collegano lo scalo con Reggio Calabria e Taranto.\nI treni InterCity vengono effettuati con locomotive D.445 con carrozze UIC-Z1 restaurate.\nTrasporto regionale.\nLa stazione \u00e8 servita da treni Regionali che collegano Gioiosa Jonica con: \nI treni del trasporto regionale vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing."}
{"id": "5468559", "revid": "88740", "url": "https://it.wikipedia.org/wiki?curid=5468559", "title": "Caprice", "text": ""}
{"id": "5468563", "revid": "1494169", "url": "https://it.wikipedia.org/wiki?curid=5468563", "title": "Witschge", "text": ""}
{"id": "5468565", "revid": "37401", "url": "https://it.wikipedia.org/wiki?curid=5468565", "title": "Castletown", "text": ""}
{"id": "5468578", "revid": "834", "url": "https://it.wikipedia.org/wiki?curid=5468578", "title": "Cherry Hill (New Jersey)", "text": ""}
{"id": "5468580", "revid": "830939", "url": "https://it.wikipedia.org/wiki?curid=5468580", "title": "Guerra anglo-olandese", "text": ""}
{"id": "5468592", "revid": "1305772", "url": "https://it.wikipedia.org/wiki?curid=5468592", "title": "Clearfield", "text": ""}
{"id": "5468599", "revid": "599013", "url": "https://it.wikipedia.org/wiki?curid=5468599", "title": "Sergi Mora", "text": "Cresce nel club della sua citt\u00e0 natale nella provincia di Barcellona, il CN Manresa, prima di firmare il suo primo contratto da professionista con il CN Catalunya. Nel 2001 avviene il passaggio al CN Terrassa, squadra in cui trascorre la maggior parte della sua carriera, per ben quattordici anni. Mora arriva anche a conquistare il titolo di capocannoniere del campionato spagnolo in occasione della sua ultima stagione con la calottina giallorossa, nel 2014-15, stagione che vede il Terrassa vincere la stagione regolare con due poco pronosticate vittorie sul pi\u00f9 quotato Barceloneta, salvo poi venire sconfitto nei quarti di finale dei playoff contro l'ottava classificata Matar\u00f3.\nNel maggio 2015, all'et\u00e0 di 33 anni, viene ufficializzato il passaggio del giocatore al Debrecen, nel prestigioso e forte campionato ungherese.\nIn carriera, oltre all'argento mondiale nel 2009, vanta un bronzo europeo, un argento in Coppa del Mondo e un argento in World League, oltre a due ori ai Giochi del Mediterraneo."}
{"id": "5468601", "revid": "1494169", "url": "https://it.wikipedia.org/wiki?curid=5468601", "title": "Vantini", "text": ""}
{"id": "5468608", "revid": "767487", "url": "https://it.wikipedia.org/wiki?curid=5468608", "title": "Bloody Sin", "text": "Bloody Sin \u00e8 un film del 2011 diretto da Domiziano Cristopharo.\nTrama.\n, due alti prelati condannano a morte un loro ex confratello accusato di stregoneria. L'azione si sposta quindi agli anni settanta del XX secolo.\nNell'ufficio di una rivista glamour americana, \"Bizarre Magazine\", la direttrice miss Steele incarica il fotografo Johnny Morghen di recarsi con la modella Barbara, l'assistente Helen e la truccatrice Rita nel castello di Olevano, in Italia, per trovare l'ispirazione e realizzare un fumetto horror-sexy che rilanci la rivista, messa a dura prova dal movimento femminista.\nIl gruppo si mette dunque in viaggio e, arrivato a destinazione, viene accolto dal signor Lenzi e accompagnato nel castello del nobile Terence Fisher che vi vive insieme all'anziana madre. Li accoglie un alone di mistero e ostilit\u00e0, aumentato dalle leggende legate all'Inquisizione che circolano sulla tetra magione.\nProduzione.\nIl film \u00e8 stato scritto con lo sceneggiatore Filippo Santaniello e girato nel comune di Olevano Romano."}
{"id": "5468609", "revid": "481666", "url": "https://it.wikipedia.org/wiki?curid=5468609", "title": "Damaged Goods", "text": ""}
{"id": "5468617", "revid": "123824182", "url": "https://it.wikipedia.org/wiki?curid=5468617", "title": "Stazione di Siderno", "text": "La stazione di Siderno \u00e8 una stazione ferroviaria posta sulla ferrovia Jonica. Serve il centro abitato di Siderno.\nStrutture e impianti.\nLa stazione dispone di 2 binari per il servizio viaggiatori. \u00c8 presente un monitor per fornire informazioni ai passeggeri.\nMovimento.\nLa stazione \u00e8 servita dai treni regionali operati da Trenitalia nell'ambito del contratto di servizio stipulato con la regione Calabria"}
{"id": "5468619", "revid": "1772325", "url": "https://it.wikipedia.org/wiki?curid=5468619", "title": "Vir clarissimus", "text": "\u00abVir clarissimus\u00bb era il gradino pi\u00f9 basso della carriera senatoriale nell'Impero romano tardo antico, ricevuto alla nascita dai figli dei senatori.\nTalvolta, come nel caso del console Astirio, un senatore continuava a fare riferimento al proprio rango di \"vir clarissimus\" anche dopo essere stato elevato a ranghi pi\u00f9 importanti, allo scopo di sottolineare il fatto di essere nato in una famiglia aristocratica."}
{"id": "5468621", "revid": "123824200", "url": "https://it.wikipedia.org/wiki?curid=5468621", "title": "Stazione di Locri", "text": "La stazione di Locri \u00e8 una stazione ferroviaria posta sulla ferrovia Jonica. Serve il centro abitato di Locri.\nStoria.\nIl 15 novembre 2007 la stazione venne inaugurata al termine dei lavori di ristrutturazione.\nMovimento.\nTrasporto nazionale.\nLa stazione \u00e8 servita da treni InterCity che collegano lo scalo con Reggio Calabria e Taranto.\nI treni InterCity vengono effettuati con locomotive D.445 con carrozze UIC-Z1 restaurate.\nTrasporto regionale.\nLa stazione \u00e8 servita da treni Regionali che collegano Locri con: \nI treni del trasporto regionale vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing."}
{"id": "5468625", "revid": "1543377", "url": "https://it.wikipedia.org/wiki?curid=5468625", "title": "Gonzalo Echenique", "text": "Cresciuto in un Paese senza particolare tradizione pallanuotistica, si trasferisce in Spagna all'et\u00e0 di 20 anni nel CN Montjuic. Dopo una stagione e mezza, si trasferisce al Sabadell, prima di esplodere definitivamente al Barceloneta. Con il club biancobl\u00f9 conquista due titoli nazionali e una LEN Champions League. Nel luglio 2015 viene acquistato dalla Pro Recco, che lo gira subito al Primorje.\nNel dicembre 2014, dopo cinque anni trascorsi in Spagna, ottiene la cittadinanza spagnola e quindi la possibilit\u00e0 di essere convocato nella nazionale iberica, con cui poter prendere parte ai Giochi Olimpici."}
{"id": "5468629", "revid": "110157", "url": "https://it.wikipedia.org/wiki?curid=5468629", "title": "Charles Baehni", "text": "Biografia.\nCharles Baehni studi\u00f2 presso l'Universit\u00e0 di Ginevra sotto la supervisione del professore Robert Chodat, conseguendo il titolo di Dottore in Scienze Biologiche nel 1932. Nello stesso anno, ottenne la nomina ad assistente presso il Giardino botanico di Ginevra.\nNel 1934, comp\u00ec studi presso il Giardino botanico del Field Museum a Chicago; mentre si trovava negli USA, visit\u00f2 molte parti del paese, raccogliendo un numero considerevole di campioni botanici.\nNel 1941, Baehni fu nominato conservatore del Giardino botanico di Ginevra e fu direttore del Giardino per venti anni.\nAttivit\u00e0 scientifica.\nBaehni fu autore di oltre cento articoli scientifici. Il suo interesse principale era per la famiglia Sapotaceae.\nContribu\u00ec anche allo studio di altre famiglie botaniche, tra le quali Ulmaceae, Lacistemaceae e Violaceae."}
{"id": "5468631", "revid": "123824210", "url": "https://it.wikipedia.org/wiki?curid=5468631", "title": "Stazione di Ardore", "text": "La stazione di Ardore \u00e8 una stazione ferroviaria posta sulla ferrovia Jonica. Serve il centro abitato di Ardore."}
{"id": "5468633", "revid": "123824212", "url": "https://it.wikipedia.org/wiki?curid=5468633", "title": "Stazione di Bovalino", "text": "La stazione di Bovalino \u00e8 una stazione ferroviaria posta sulla ferrovia Jonica. Serve il centro abitato di Bovalino."}
{"id": "5468636", "revid": "123824235", "url": "https://it.wikipedia.org/wiki?curid=5468636", "title": "Stazione di Bianco", "text": "La stazione di Bianco \u00e8 una stazione ferroviaria posta al km 396+573 della ferrovia Jonica. Serve il centro abitato di Bianco.\nStoria.\nLa stazione venne costruita in corrispondenza dell'abitato costiero di Bianco e aperta con il nome di \"Bianconovo\" il 1\u00ba ottobre 1868 contestualmente all'attivazione della lunga tratta ferroviaria della ferrovia Jonica fino alla stazione di Lazzaro.\nIl nome \"Bianco\" venne adottato con l'entrata in vigore dell'orario ufficiale del 4 ottobre 1959.\nStrutture e impianti.\nLa stazione dispone di 2 binari per il servizio viaggiatori. Il terzo binario \u00e8 stato dismesso.\nMovimento.\nLa stazione \u00e8 servita da treni regionali operanti sulla relazione Reggio Calabria - Catanzaro Lido e Reggio Calabria - Roccella Jonica"}
{"id": "5468642", "revid": "1305772", "url": "https://it.wikipedia.org/wiki?curid=5468642", "title": "Des Geneys", "text": ""}
{"id": "5468643", "revid": "123824249", "url": "https://it.wikipedia.org/wiki?curid=5468643", "title": "Stazione di Africo Nuovo", "text": "La stazione di Africo Nuovo \u00e8 una fermata ferroviaria posta sulla ferrovia Jonica. Serve il centro abitato di Africo."}
{"id": "5468644", "revid": "834", "url": "https://it.wikipedia.org/wiki?curid=5468644", "title": "De\u00e1n Funes (citt\u00e0)", "text": ""}
{"id": "5468645", "revid": "481666", "url": "https://it.wikipedia.org/wiki?curid=5468645", "title": "Die Czardasf\u00fcrstin", "text": ""}
{"id": "5468646", "revid": "1543377", "url": "https://it.wikipedia.org/wiki?curid=5468646", "title": "Repubblica Dominicana ai Giochi della XXI Olimpiade", "text": "La Repubblica Dominicana partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 10 atleti impegnati in 3 discipline per un totale di 10 competizioni. Portabandiera alla cerimonia d'apertura fu il pugile diciassettenne Eleoncio Mercedes. Fu la quarta partecipazione di questo paese ai Giochi e, per la prima volta, vi fu anche una rappresentanza femminile nella persona della velocista Divina Estrella. Non fu conquistata nessuna medaglia."}
{"id": "5468647", "revid": "481666", "url": "https://it.wikipedia.org/wiki?curid=5468647", "title": "Die Privatsekret\u00e4rin", "text": ""}
{"id": "5468648", "revid": "123824261", "url": "https://it.wikipedia.org/wiki?curid=5468648", "title": "Stazione di Ferruzzano", "text": "La stazione di Ferruzzano \u00e8 una stazione ferroviaria posta sulla ferrovia Jonica. Serve il centro abitato di Ferruzzano."}
{"id": "5468649", "revid": "767487", "url": "https://it.wikipedia.org/wiki?curid=5468649", "title": "Jacob Whitman Bailey", "text": "Biografia.\nNel 1832 Bailey consegu\u00ec la laurea a West Point, dove, dopo il 1834, in seguito divenne professore associato e quindi professore ordinario di Chimica, Mineralogia e Geologia.\nIde\u00f2 varie migliorie nella costruzione del microscopio e raccolse in maniera estensiva campioni microscopici e di alghe, che poi cedette alla Boston Society of Natural History. \nNel 1857 divenne presidente della American Association for the Advancement of Science e membro del National Institute for the Promotion of Science, ente precursore dello Smithsonian Institution.\nFu eletto Membro Associato dell'American Academy of Arts and Sciences nel 1845.\nMor\u00ec il 26 febbraio 1857, al principio del suo mandato come Presidente della American Association for Advancement of Science.\nUna sua breve biografia fu pubblicata sull\"'American Journal of Science and Arts\", volume XXV, New Haven, 1847.\nFamiglia.\nJacob Bailey si spos\u00f2 con Maria Slaughter, che mor\u00ec nel 1852 per il rovesciamento della loro imbarcazione assieme ad uno dei suoi figli.\nIl figlio sopravvissuto fu il botanico William Whitman Bailey.\nAttivit\u00e0 scientifica.\nBailey pubblic\u00f2 numerosi articoli di argomento scientifico per l\"'American Journal of Science\" e per varie societ\u00e0 scientifiche.\nInoltre, scrisse un rapporto sui fossili infusori della California e un pregevole volume di \"Microscopical Sketches\", contenente 3\u00a0000 disegni originali."}
{"id": "5468650", "revid": "1318658", "url": "https://it.wikipedia.org/wiki?curid=5468650", "title": "Michael McCarthy", "text": "Ha interpretato il ruolo di Javert in \"Les Mis\u00e9rables\" a Londra, Broadway, Sydney, Melbourne, Dublino, Shanghai, Copenaghen, Stoccolma, Oslo, Helsinki, Gothenberg e nel tour britannico del musical.\nHa recitato anche in altri musical, tra cui \"Ken Hill's Phantom of the Opera\", \"Chess, Cabaret, Camelot\" e \"\"."}
{"id": "5468652", "revid": "123824293", "url": "https://it.wikipedia.org/wiki?curid=5468652", "title": "Stazione di Brancaleone", "text": "La stazione di Brancaleone \u00e8 una stazione ferroviaria posta sulla ferrovia Jonica. Serve il centro abitato di Brancaleone.\nStrutture e impianti.\nLa stazione dispone di 3 binari per il servizio viaggiatori. Le banchine laterali, sono collegate tra di loro da un sottopassaggio pedonale, inoltre \u00e8 presente un monitor per fornire informazioni ai passeggeri.\nMovimento.\nLa stazione \u00e8 servita da treni regionali operanti sulla relazione Reggio Calabria - Catanzaro Lido e Reggio Calabria - Roccella Jonica e dai treni InterCity operanti sulla relazione Reggio Calabria - Taranto."}
{"id": "5468653", "revid": "1305772", "url": "https://it.wikipedia.org/wiki?curid=5468653", "title": "Dillsboro", "text": ""}
{"id": "5468654", "revid": "113215917", "url": "https://it.wikipedia.org/wiki?curid=5468654", "title": "Bangladesh Cricket Board", "text": "Il Bangladesh Cricket Board (indicato spesso anche con l'acronimo BCB) \u00e8 la federazione nazionale bengalese del gioco del cricket.\nStoria.\nIl Bangladesh Cricket Board fu fondato nel 1972 in seguito all'indipendenza del paese dal Pakistan. Nel 2000 ha ottenuto di diventare \"full members\" debuttando contestualmente nel test cricket."}
{"id": "5468655", "revid": "666668", "url": "https://it.wikipedia.org/wiki?curid=5468655", "title": "Roma Calcetto", "text": ""}
{"id": "5468656", "revid": "123824349", "url": "https://it.wikipedia.org/wiki?curid=5468656", "title": "Stazione di Palizzi", "text": "La stazione di Palizzi \u00e8 una stazione ferroviaria posta sulla ferrovia Jonica. Serve il centro abitato di Palizzi."}
{"id": "5468657", "revid": "92723", "url": "https://it.wikipedia.org/wiki?curid=5468657", "title": "Cittadinanza ateniese", "text": "Aristotele, secondo John Greville Agard Pocock, ha suggerito che gli antichi Greci pensavano che essere un cittadino era uno stato naturale ed era ci\u00f2 che determinava anche la cittadinanza ateniese. Era una nozione elitaria, secondo Peter Riesenberg, in cui anche le comunit\u00e0 di piccole dimensioni avevano idee generalmente simili di come le persone avrebbero dovuto comportarsi nella societ\u00e0 e ci\u00f2 che costituiva condotta appropriata. E i pensatori moderni, cos\u00ec, concordano sul fatto che la storia della cittadinanza \u00e8 complessa, con nessuna singola predominante definizione. Geoffrey Hosking ha descritto una possibile logica ateniese che portava alla democrazia partecipativa: \nDi conseguenza, la costituzione aristocratica ateniese originale divenne via via pi\u00f9 inadeguata, e lasci\u00f2 il posto a un accordo pi\u00f9 inclusivo. Agli inizi del VI secolo aC, il riformatore Solone annull\u00f2 tutti i debiti che gravavano sui terreni, e permise a tutti i maschi ateniesi liberi di partecipare all'assemblea dell'Ecclesia. Inoltre, incoraggi\u00f2 gli artigiani stranieri, particolarmente qualificati nella produzione della ceramica, a stabilirsi ad Atene offrendo loro, come incentivo, la cittadinanza per naturalizzazione.\nSolone prevedeva che gli ateniesi aristocratici avrebbero continuato a partecipare agli affari correnti, ma comunque i cittadini avrebbero avuto una \"voce politica in Assemblea.\"\nRiformatori successivi indirizzarono Atene ancora di pi\u00f9 verso la democrazia diretta. Il riformatore greco Clistene, nel 508 a.C. riorganizz\u00f2 la societ\u00e0 ateniese su basi di gruppi di famiglie in stile, fratrie, le aree per grandi strutture miste che combinano le persone provenienti da diversi tipi di zone geografiche: localit\u00e0 costiere e citt\u00e0, periferie e pianure, nello stesso gruppo. Clistene abol\u00ec le trib\u00f9 \"ridistribuendo la loro identit\u00e0 in modo radicale\" cos\u00ec cessarono di esistere. Il risultato fu che agricoltori, marinai e pastori vennero riuniti nella stessa unit\u00e0 politica, diminuendo i legami di parentela come base della cittadinanza. In questo senso, la cittadinanza ateniese andr\u00f2 oltre le obbligazioni di base, come i legami di famiglia, discendenza, religione, razza o appartenenza tribale, andando verso l'idea di uno stato civico multietnico costruito su principi democratici.\nSecondo Feliks Gross, un accordo del genere poteva avere successo se persone di diversa provenienza avevano la possibilit\u00e0 di formare associazioni costruttive. La pratica ateniese del ostracismo, in cui i cittadini potevano votare in forma anonima affinch\u00e9 un concittadino potesse essere espulso da Atene per un massimo di dieci anni, era come un modo per rimuovere preventivamente una possibile minaccia per lo Stato, senza dover passare attraverso un procedimento giudiziario. Essa era intesa per promuovere l'armonia interna.\nLa cittadinanza ateniese era basata sugli obblighi dei cittadini nei confronti della comunit\u00e0, piuttosto che su diritti concessi ai suoi membri. Questo non era un problema perch\u00e9 la gente aveva una forte affinit\u00e0 con le polis; il loro destino personale e il destino di tutta la comunit\u00e0 erano fortemente collegati. Inoltre, i cittadini della polis vedevano gli obblighi verso la comunit\u00e0, come la possibilit\u00e0 di essere virtuosi. Era una fonte di onore e rispetto. Secondo un punto di vista, la cittadinanza era essere \"padroni di se stessi\".. La gente era sovrana; non vi era alcuna sovranit\u00e0 al di fuori del popolo stesso. Ad Atene, i cittadini erano sia governanti che governati. Inoltre, importanti cariche politiche e giudiziarie venivano assegnate a rotazione per ampliare la partecipazione e prevenire la corruzione, e tutti i cittadini avevano il diritto di parola e di voto nell'assemblea politica. Pocock ha spiegato: \nLa concezione ateniese era che \"le leggi dovevano governare tutti\", nel senso di uguaglianza assoluta ai sensi della legge o il termine greco \"isonomia\". I cittadini avevano alcuni diritti e doveri: i diritti comprendevano la possibilit\u00e0 di parlare e votare nell'assemblea comune, candidarsi a funzioni pubbliche, come giurati, essere protetti dalla legge, possedere la terra, e partecipare al culto pubblico; avevano per\u00f2 l'obbligo di rispettare la legge, e di servire nelle forze armate che poteva essere \"costoso\" in termini di acquisto delle armi o nel rischiare la propria vita, secondo Hosking.\nHosking ha notato che la cittadinanza era \"relativamente difficile da ottenere\" in quanto escludeva tutte le donne, tutti i minori, tutti gli schiavi, tutti gli immigrati, e la maggior parte dei coloniali, cio\u00e8, i cittadini che avevano lasciato la propria citt\u00e0 per trasferirsi ad Atena, che di solito avevano perso i diritti di cittadinanza della loro citt\u00e0-stato di origine. Molti storici sostengono che questa esclusivit\u00e0 era una debolezza nella societ\u00e0 ateniese, ad esempio secondo Hosking, ma egli ha osservato che c'erano forse 50 000 cittadini ateniesi globali, e che al massimo, un decimo di questi non aveva mai preso parte a un'assemblea in qualsiasi momento. Hosking ha sostenuto che se la cittadinanza fosse stata diffusa pi\u00f9 ampiamente, avrebbe peggiorato la solidariet\u00e0 Pocock esprime un sentimento simile e ha osservato che la cittadinanza richiede una certa distanza dalla fatica della vita quotidiana. I maschi greci risolsero questo problema in qualche modo con la sottomissione delle donne, cos\u00ec come con l'istituzione della schiavit\u00f9 che liber\u00f2 i loro orari in modo da poter partecipare all'assemblea. Pocock si chiedeva: la cittadinanza era necessaria per evitare che le persone libere diventassero \"troppo coinvolte nel mondo delle cose\"? Oppure, poteva essere estesa alle persone della classe operaia, e se s\u00ec, che cosa avrebbe significato questo per la natura della cittadinanza stessa?"}
{"id": "5468660", "revid": "834", "url": "https://it.wikipedia.org/wiki?curid=5468660", "title": "East Rockhill (Pennsylvania)", "text": ""}
{"id": "5468664", "revid": "834", "url": "https://it.wikipedia.org/wiki?curid=5468664", "title": "Ecorse (Michigan)", "text": ""}
{"id": "5468673", "revid": "1543377", "url": "https://it.wikipedia.org/wiki?curid=5468673", "title": "Hanoch Levin", "text": "Infanzia.\nHanoch Levin \u00e8 nato nel 1943 da Malka e Israel Levin, emigrati ebrei nella Palestina britannica nel 1935 da \u0141\u00f3d\u017a, in Polonia. \u00c8 cresciuto in una famiglia religiosa nel quartiere di Neve Sha'anan a sud di Tel Aviv, dove suo padre \u2013 morto di un attacco di cuore quando Hanoch aveva 12 anni \u2013 gestiva un negozio di alimentari.\nDa bambino ha frequentato le scuole religiose Yavetz e Zeitlin, ma ha lasciato presto gli studi per sostenere la famiglia. Ha lavorato come fattorino per la societ\u00e0 Herut e ha frequentato le lezioni in una scuola serale per i giovani presso la scuola media Ironi Aleph. Si \u00e8 unito ad un club teatrale e ha recitato in \"Michal, figlia di Saul\" di Aharon Ashman.\nNel 1950, suo fratello, David, di nove anni pi\u00f9 grande di lui, aveva gi\u00e0 lavorato come assistente alla regia presso il Teatro Cameri.\nDurante la sua vita ha composto 63 opere teatrali e ne ha dirette 22, alcune delle quali prodotte dal Teatro Nazionale Habima.\n\u00c8 morto di cancro il 18 agosto 1999. Ha continuato a lavorare anche in ospedale, quasi fino all'ultimo giorno, senza tuttavia fare in tempo a completare la messa in scena del suo ultimo spettacolo.\nLa morte di Levin ha suscitato nuovo interesse per le sue opere. Una versione aggiornata della satira politica \"Io, tu e la prossima guerra\" \u00e8 stata messa in scena dal 2004 al 2008 da parte della compagnia originale con Bart Berman al pianoforte\nNel 2000 il musicista Dudi Levi ha pubblicato il disco \"Progetto Hanoch Levin\", composto da undici canzoni composte dallo stesso Levin.\nCaratteristiche delle opere.\nNurit Yaari divide i drammi di Levin in tre categorie generali, in base ai loro temi, personaggi e forme teatrali:\nVita privata.\nLevin \u00e8 stato sposato due volte, prima con Naava Koresh e poi con Edna Koren. La sua partner negli ultimi anni della sua vita \u00e8 stata Lilian Baretto. Ha avuto quattro figli.\nLevin era noto per il suo rifiuto di rilasciare interviste."}
{"id": "5468681", "revid": "1305772", "url": "https://it.wikipedia.org/wiki?curid=5468681", "title": "Edendale", "text": ""}
{"id": "5468682", "revid": "123824376", "url": "https://it.wikipedia.org/wiki?curid=5468682", "title": "Stazione di Bova Marina", "text": "La stazione di Bova Marina \u00e8 una stazione ferroviaria posta sulla ferrovia Jonica. Serve il centro abitato di Bova Marina.\nMovimento.\nIl traffico ferroviario \u00e8 prevalentemente regionale, ed \u00e8 costituito da treni che viaggiano fino a Catanzaro Lido in direzione nord e Reggio Calabria Centrale in direzione sud."}
{"id": "5468683", "revid": "110157", "url": "https://it.wikipedia.org/wiki?curid=5468683", "title": "Superliga 2010-2011 (pallavolo maschile, Brasile)", "text": "La Superliga brasiliana di pallavolo maschile 2010-2011 si \u00e8 svolta dal 6 novembre 2010 al 24 aprile 2011: al torneo hanno partecipato 15 squadre di club brasiliane e la vittoria finale \u00e8 andata per la prima volta al Servi\u00e7o Social da Ind\u00fastria SP.\nRegolamento.\nIl campionato si \u00e8 svolto con una prima fase dove le quindici squadre si sono incontrate in un girone all'italiana con gare d'andata e ritorno per un totale di 28 giornate. Al termine della \"regular season\", le prime otto classificate hanno partecipato ai \"play-off\" scudetto, strutturati in ottavi di finale, quarti di finale, semifinali e finali, mentre le ultime due classificate sono retrocesse in Superliga S\u00e9rie B."}
{"id": "5468684", "revid": "123824398", "url": "https://it.wikipedia.org/wiki?curid=5468684", "title": "Stazione di Condofuri", "text": "La stazione di Condofuri \u00e8 una stazione ferroviaria posta sulla ferrovia Jonica. Serve il centro abitato di Condofuri.\nStrutture e impianti.\nLa stazione dispone di 4 binari tronchi non pi\u00f9 utilizzati e 3 binari per il servizio viaggiatori. \u00c8 presente un monitor per fornire informazioni ai passeggeri.\nMovimento.\nLa stazione \u00e8 servita da treni regionali operanti sulla relazione Reggio Calabria Centrale - Roccella Jonica"}
{"id": "5468686", "revid": "110157", "url": "https://it.wikipedia.org/wiki?curid=5468686", "title": "United States of America Cricket Association", "text": "La United States of America Cricket Association (USACA) \u00e8 la federazione nazionale di cricket negli Stati Uniti d'America.\nStoria.\nLa federazione \u00e8 stata fondata nel 1965 da John Marder la USACA fin dalla sua fondazione regola le attivit\u00e0 nazionali. Nel 2007 ha fatto delle proposte per organizzare alcune partite della coppa del mondo di cricket, senza tuttavia riuscire a convincere l'ICC."}
{"id": "5468689", "revid": "123824427", "url": "https://it.wikipedia.org/wiki?curid=5468689", "title": "Stazione di Marina di San Lorenzo", "text": "La stazione di Marina di San Lorenzo \u00e8 una fermata ferroviaria posta sulla ferrovia Jonica.\nServiva il centro abitato di Marina di San Lorenzo, frazione del comune di San Lorenzo.\nStoria.\nFino al 1962 era denominata \"San Lorenzo-Torre del Salto\".\nNel settembre 2014 venne dato l'annuncio della conversione della stazione in fermata mediante il blocco degli scambi. Nel 2016 il presidente CIUFER richiede a RFI la riconversione della fermata in stazione."}
{"id": "5468691", "revid": "110157", "url": "https://it.wikipedia.org/wiki?curid=5468691", "title": "Irish Cricket Union", "text": "Il Irish Cricket Union (indicato spesso anche con l'acronimo ICU o anche come Cricket Ireland) \u00e8 la federazione nazionale irlandese del gioco del cricket.\nGiurisdizione.\nAnalogamente a quello che accade in altri sport (Rugby Union e Hockey su prato) questa federazione gestisce la propria disciplina in tutta l'isola d'Irlanda, comprendendo quindi sia la Repubblica d'Irlanda che l'Irlanda del Nord. A causa di questo in ogni occasione la federazione non usa mai le bandiera nazionali ma una bandiera apposita raffigurante dei trifogli verdi su sfondo blu.\nStoria.\nL'Irish Cricket Union fu costituita nel 1923, anche se gi\u00e0 nel 1890 venne formata una associazione con l'unico compito di selezionare la squadra nazionale. Dieci anni dopo la federazione venne rifondata con un nuovo statuto che le concesse maggiori poteri rispetto alle associazioni provincial. Il 6 luglio 1993 \u00e8 stata accettata come \"associate member\" all'International Cricket Council.\nVisti i grandi progressi della squadra nazionale, il 22 giugno 2017 l'ICC ha concesso alla federazione lo status di full member."}
{"id": "5468698", "revid": "83531", "url": "https://it.wikipedia.org/wiki?curid=5468698", "title": "Associazione Sportiva Forl\u00ec 1927-1928", "text": "Questa voce raccoglie le informazioni riguardanti l'Associazione Sportiva Forl\u00ec nelle competizioni ufficiali della stagione 1927-1928."}
{"id": "5468700", "revid": "122539192", "url": "https://it.wikipedia.org/wiki?curid=5468700", "title": "Neera (etera)", "text": "Non ci sono dati certi circa le date esatte della nascita e della morte. Fu portata in giudizio verso la met\u00e0 del IV secolo a.C., probabilmente tra il 343 e il 340 a.C. Anche se le accuse presentate contro Neera sono suscettibili di essere fortemente di parte e non possono essere confermate in modo indipendente, il discorso fornisce maggiori dettagli che su qualsiasi altra prostituta dell'antichit\u00e0, e di conseguenza cita una grande quantit\u00e0 di informazioni sul commercio del sesso nelle citt\u00e0-stato (poleis) della Grecia antica.\nLa fonte principale della nostra conoscenza di Neera \u00e8 il discorso fatto contro di lei da Apollodoro, parte del corpus di Demostene che sopravvive come il suo discorso 59, noto come \"Apollodoro contro Neera\". Il discorso non \u00e8 generalmente accettato come scritto da Demostene, per\u00f2, \u00e8 spesso attribuito a uno Pseudo-Demostene. Grace Macurdy, per esempio, descrive il discorso come caratteristico dei \"discorsi pseudo-Demostenici composti da, e, possibilmente, un cittadino ateniese chiamato Apollodoro\".\nPresunta biografia.\nLa maggior parte dei dettagli della biografia di Neera provengono da un discorso penale pronunciato in un processo intentato da avversari del suo compagno Stephanos. Altri dettagli del caso, compreso il discorso di difesa, non sono giunti a noi. Nel tribunale dell'antica Atene del periodo classico le deposizioni non erano vincolate da rigide regole probatorie. Si tentava invece di convincere la giuria che la parte avversa era smodata e quindi capace di commettere il reato in virt\u00f9 di cattiva morale. La testimonianza accusatoria non \u00e8 quindi una probabile fonte di informazioni affidabili sulla biografia di Neera, ma su quello che era il pensiero e i discorsi del maschio adulto cittadino ateniese considerava vergognoso, ma plausibile. Pertanto, il valore primario della fonte superstite \u00e8 una testimonianza sui costumi e atteggiamenti del commercio sessuale nella Grecia classica.\nPrimi anni.\nNeera nacque probabilmente intorno al 400 a.C. La sua origine \u00e8 incerta; forse era una bambina abbandonata o proveniente da una zona periferica della Grecia, come la Tracia. Intorno al 390 a.C. venne acquistata da Nicarete, tenutaria di una delle \"migliori\" case di tolleranza di Corinto, una citt\u00e0 famosa nell'antichit\u00e0 per la sua fiorente prostituzione commerciale. Dal nome di Corinto arriva il verbo greco antico \"korinthiazein\", che significa \"fornicare\".\nNicarete chiamava Neera e le altre prostitute che lavoravano per lei le sue \"figlie\" e provvedeva alla loro formazione come prostitute. Attraverso questa relazione \"genitoriale\" Nicarete cercava di aumentare il prezzo che i suoi clienti dovevano pagare: era usuale per le donne libere chiedere prezzi pi\u00f9 alti per i loro servizi.\nDiverse ragazze, di et\u00e0 diverse, vivevano nel bordello oltre Neera: Metanira, Anteia, Stratola, Aristocleia, Fila, e Isthnias. Probabilmente erano tutte molto prominenti nel loro tempo. Diversi drammi sono stati dedicati a Anteia all'epoca, e il poeta Filetero cita tre delle ragazze di Nicarete (Neera, Fila, e Isthmias) nella sua opera \"La Cacciatrice\". I clienti appartenevano alla classe superiore, per la maggior parte. A volte venivano da fuori Corinto - la citt\u00e0 doveva il suo status di centro commerciale per la sua posizione su un istmo. Fra i clienti vi erano personaggi noti compresi politici, atleti, filosofi e poeti, tra i quali il poeta Senocleide e l'attore Ipparco.\nL'oratore Lisia era un ospite di primo piano nel bordello di Nicarete e un cliente abituale di Metanira. Per mostrare il suo apprezzamento per Nicarete e la sua amante, Lisia pag\u00f2 un viaggio a Eleusi, a met\u00e0 380 a.C., dove erano iniziati i Misteri Eleusini. Lisia e Metanira erano accompagnati non solo da Nicarete, ma anche da Neera. Questo fu probabilmente il primo soggiorno di Neera ad Atene. Nel 378 a.C. Neera torn\u00f2 in citt\u00e0, questa volta in occasione dei Giochi Panatenaici, in compagnia della sua signora e del cliente, Simos della Tessaglia. Simos apparteneva all'importante famiglia Aleuadei della Tessaglia ed era molto famoso a met\u00e0 del IV secolo a.C., ma niente di pi\u00f9 del suo status o del viaggio ci \u00e8 noto. Mentre i rapporti tra Metanira e Lisia e tra Neera e Simos erano a tutti noti, Nicarete ebbe relazioni a lungo termine con alcuni dei loro clienti, che potevano diventare clienti abituali.\nFra bordello e libert\u00e0.\nGli anni pi\u00f9 redditizi delle ragazze di Nicarete erano gli anni tra la pubert\u00e0 e il terzo decennio di vita, dopo di che l'interesse dei potenziali clienti cominciava a declinare. Quindi non fu probabilmente una perdita per Nicarete quando Timanoridas di Corinto e Eukrates di Lefkada acquistarono Neera nel 376 a.C. durante un viaggio ad Atene. Erano probabilmente due clienti abituali di Neera, e avevano scoperto che sarebbe stato pi\u00f9 conveniente, a lungo termine, acquistare la ragazza a titolo definitivo, anche se doveva costare molto.\nNicarete richiedeva non meno di 3 000 dracme (5-10 volte il prezzo di uno schiavo artigiano, e 5-6 volte il reddito annuale di un lavoratore). Anche se entrambi giunsero al limite delle loro possibilit\u00e0 finanziarie, l'operazione and\u00f2 a termine. Neera ora aveva due proprietari che potevano averla a loro piacimento. Questa pratica era tutt'altro che insolita ed \u00e8 citata in diverse fonti dell'antichit\u00e0.\nDopo circa uno o due anni, uno dei due (o entrambi) voleva sposarsi. Era costoso mantenere un'et\u00e8ra, quindi una soluzione doveva essere trovata. I tre hanno raggiunto un accordo; Neera pot\u00e9 comprare la sua libert\u00e0 per 2 000 dracme, e se ne and\u00f2 per sempre da Corinto. Con l'aiuto di ex clienti, e, soprattutto, un uomo di nome Phrynion, trov\u00f2 i soldi e compr\u00f2 la sua libert\u00e0. And\u00f2 con Phrynion nella sua citt\u00e0 natale di Atene, dove la coppia visse insieme per qualche tempo.\nPhrynion era un libertino e regolarmente coinvolse Neera nella sua dissolutezza, come descrive Apollodoro. Egli scrisse anche di aver avuto rapporti sessuali con Neera in pubblico, che nella Grecia antica, anche se di mentalit\u00e0 aperta, non era cosa ritenuta lecita. Un banchetto con il generale ateniese Cabria nella tarda estate del 374 a.C., in celebrazione della sua vittoria nei giochi pitici, \u00e8 descritto con dovizia di particolari. Durante la celebrazione Neera, avrebbe bevuto fino ad ubriacarsi, e nella sua condizione di ubriaca molti degli ospiti e anche gli schiavi avevano avuto rapporti sessuali con lei.\nVita con Stephanos.\nDopo la battaglia di Leuctra, che spost\u00f2 l'equilibrio di potere in Grecia verso Tebe a danno di Sparta, l'ateniese Stephanos venne a Megara e rimasero ospite di Neera. I due iniziarono una relazione e apparentemente si innamorarono l'una dell'altro. Era possibile che Neera non fosse innamorata, ma preferiva la sicurezza di Stephanos alla sua vita incerta e instabile. Dal momento che dopo la battaglia di Leuctra la situazione a Megara non era migliorata, decise di spostarsi con Stephanos ad Atene. Si ritiene che Stephanos ag\u00ec come un protettore nei confronti di Phrynion.\n\u00c8 interessante notare che solo ora, al momento di lasciare Megara per Atene, Apollodoro dice che Neera aveva tre figli con i suoi: due figli, Proxenos e Ariston, oltre a una figlia di nome Strybele, che successivamente fu chiamata Fano. Apollodoro afferma inoltre che Fano divenne anche lei un'et\u00e8ra. Presumibilmente, Neera doveva mantenere Stephanos dopo che si erano trasferiti ad Atene. Tuttavia queste affermazioni non sono molto affidabili, e Apollodoro non offre una prova della loro veridicit\u00e0.\nIn seguito ci fu il problema di Phrynion. Quando si rese conto Neera era ad Atene, cerc\u00f2 di trascinarla via dalla casa di Stephanos, con l'aiuto di alcuni amici. Tale azione voleva essere come il rapporto tra padrone e schiavo. In seguito, Stephanos inizi\u00f2 una causa contro Phrynion, che rispose con una contro causa. Cos\u00ec Neera fu chiamata davanti al tribunale.\nAlla fine, tuttavia, il caso non giunse in tribunale. Entrambe le parti convennero di addivenire ad un arbitrato privato. Il risultato fu, come in molte di queste procedure di conciliazione, un compromesso con il quale sia Phrynion che Stephanos potevano vivere con Neera, ma ella non aveva comunque possibilit\u00e0 di scegliere. Venne affermato che non era una schiava, ma un liberto. Doveva restituire tutto ci\u00f2 che aveva preso dalla casa di Phrynion, abiti, accessori e acquistare gli schiavi. Inoltre avrebbe dovuto soddisfare sessualmente entrambi gli uomini. In ogni caso, l'uomo con cui viveva doveva provvedere al suo mantenimento. Per quanto tempo sia andato avanti questo accordo non \u00e8 dato saper, perch\u00e9 Phrynion non \u00e8 pi\u00f9 menzionato nelle fonti.\nEventi attorno a Fano.\nCome Apollodoro avrebbe poi scritto, Fano era la figlia di Neera. Pi\u00f9 di dieci anni dopo gli eventi di cui sopra, Fano si spos\u00f2 per la prima volta. Suo marito era un ateniese di nome Phrastor. Il matrimonio non and\u00f2 bene, e divorziato dopo circa un anno, quando Fano era incinta. Phrastor indicato che il motivo del divorzio fu l'aver scoperto che Fano non era la figlia di Stephanos e la sua prima moglie, ma di Neera. Questo pose un problema perch\u00e9 i matrimoni tra Ateniesi e non ateniesi non erano permessi. Un altro fattore possibile \u00e8 che Fano poteva non aver soddisfatto le sue aspettative, e non aver incarnato la casalinga ateniese ideale che il marito aveva in mente.\nStephanos fece causa a Phrastor per essersi rifiutato di rimborsare 3\u00a0000 dracme che erano la dote di Fano, che avrebbe dovuto restituirgli a seguito del divorzio. Phrastor fece una contro querela, in cui accusava Stephanos di avergli dato in sposa una moglie non ateniese, la sanzione potenziale per la quale era che \"egli avrebbe perso i suoi diritti civili e le sue propriet\u00e0 sarebbero state confiscate, ed una terza parte sarebbe andata a colui che lo avrebbe accusato\". Temendo la perdita di questa contro-causa, e con essa i suoi diritti di cittadino, Stephanos ritir\u00f2 la querela.\nPoco dopo questo episodio, Phrastor si ammal\u00f2 gravemente, e Fano e Neera lo curarono. Mentre era malato, Phrastor riconobbe il figlio di Phano come loro figlio legittimo ed erede legale, secondo Apollodoro, al fine di evitare di morire senza figli, permettendo cos\u00ec alla sua famiglia estranea di ereditare la sua propriet\u00e0.\nVerso la met\u00e0 o la fine degli anni 350 a.C. Stephanos port\u00f2 un altro caso davanti al tribunale. Sorprese un ospite della famiglia, Epeneto di Andro, un presunto ex cliente di Neera, mentre aveva un rapporto sessuale con Fano. Come capo e protettore di coloro che erano all'interno del nucleo familiare, Stephanos aveva il diritto di punire Epeneto, anche fino al punto di ucciderlo. Ma gli chiese solo 3\u00a0000 dracme di danni, e Epeneto era abbastanza scaltro da porgli due condizioni.\nAppena libero, Epeneto cit\u00f2 Stephanos per averlo sequestrato senza alcun motivo. Inoltre, gli disse che sarebbe stato perseguito come un \"moich\u00f3s\" (distruttore di matrimonio, o criminale sessuale). Egli sosteneva che Fano era una prostituta e che la casa di Stephanos era un bordello (e quindi che ci\u00f2 che egli voleva non era pagabile come moichos). Tutte queste affermazioni erano piuttosto deboli, poich\u00e9 Epeneto difficilmente avrebbe trovato testimoni disposti a comparire davanti al giudice e a screditare Fano. Tuttavia, la giuria forse avrebbe assunto che una ragazza dimorante nella casa della famigerata Neera doveva essere anche lei un'et\u00e8ra.\nAncora una volta, Stephanos rinunci\u00f2 al suo diritto e, quindi, alle 3\u00a0000 dracme. Se avesse esercitato il suo diritto e portato la vicenda davanti a un tribunale, dove la promiscuit\u00e0 di Fano non poteva essere nascosto, le probabilit\u00e0 di un secondo matrimonio rispettabile per la giovane donna sarebbe naufragata. In una procedura di conciliazione, a Stephanos venne comunque assegnato un importo di 1\u00a0000 dracme. Fano in breve tempo giunse a un matrimonio di prestigio per la seconda volta, ma anche questo non and\u00f2 per il verso giusto.\nLe prove.\nStephanos aveva dovuto affrontare molto pi\u00f9 che problemi coniugali in tribunale: era un uomo politicamente attivo e spesso era impegnato in tali procedimenti. Il gi\u00e0 citato Apollodoro, uno dei pi\u00f9 ricchi ateniesi di quel tempo, fu uno dei pi\u00f9 grandi rivali di Stephanos. Questi aveva affrontato Apollodoro pi\u00f9 volte in tribunale, e gli aveva inflitto alcune sconfitte dolorose.\nTra il 343 e il 340 a.C., Theomnestes produsse una denuncia civile (\"xen\u00edas graphs\") per conto di Apollodoro contro Neera, coinvolgendo Stephanos. Secondo queste accuse, Neera era ingiustamente sposata con Stephanos, e i loro figli era diventati cittadini ateniesi illegalmente. Apollodoro port\u00f2 l'accusa, cercando di dimostrare che Neera aveva commesso una frode. Fin dall'inizio si \u00e8 apertamente dichiarato che questa era una vendetta contro Stephanos. Reclami contro terzi, come Neera erano considerati legittimi.\nApollodoro espose la storia della vita di Neera nei pi\u00f9 particolari dettagli e sottoline\u00f2 la sua presunta depravazione. Di conseguenza, egli solo a parole tent\u00f2 di dimostrare che tutti i figli di Stephanos erano in realt\u00e0 di Neera, piuttosto che di Stephanos avuti da un'altra donna. Stephanos, sostenne Apollodoro, aveva violato la legge che proibiva il matrimonio con una donna non ateniese.\nOggi \u00e8 noto solo il discorso dell'accusa e non il risultato del processo. Fonti disponibili riportano nulla del destino finale dei partecipanti pi\u00f9 importanti. La cultura ateniese del tempo non permetteva a Neera di testimoniare in tribunale, anche se la sua sconfitta avrebbe probabilmente portato a nuova schiavit\u00f9. Oltre a ci\u00f2, lo status giuridico dei figli sarebbe diventato incerto.\nConclusione.\nAnche se nessuna altra prostituta dell'antichit\u00e0 \u00e8 cos\u00ec ben documentata come Neera, nella nostra coscienza contemporanea \u00e8 meno considerata rispetto, ad esempio, a Laide, Taide o Frine. L'accusa contro Neera offre una fonte chiave per gli storici sulla storia sociale ateniese e quella delle donne nell'antica Grecia. Tradizionalmente il discorso di Apollodoro contro Neera \u00e8 stato attribuito a Demostene: esso appare nel corpus Demostenico come discorso 59 \"Contro Neera\", anche se Apollodoro \u00e8 ormai accettato come il vero autore del discorso.\nLa vera natura del etera non pu\u00f2 essere completamente ricostruita da queste fonti; Neera serv\u00ec agli interessi di diverse parti durante il processo e fu tenuta sullo sfondo. Nessuno degli autori - per lo meno Apollodoro - erano seriamente interessati a caratterizzare una donna di malaffare; serviva solo a sosterr\u00e0 l'accusa e non allo scopo di rappresentazione oggettiva."}
{"id": "5468702", "revid": "584834", "url": "https://it.wikipedia.org/wiki?curid=5468702", "title": "Ricerche del Volo Air France 447", "text": ""}
{"id": "5468705", "revid": "671029", "url": "https://it.wikipedia.org/wiki?curid=5468705", "title": "Idiko Erasitechniko Protathlema 1976", "text": "L'Idiko Erasitechniko Protathlema 1976 \u00e8 la 9\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nGruppo 7.\nClassifica.\nLegenda:\nGruppo 8.\nClassifica.\nLegenda:"}
{"id": "5468706", "revid": "281901", "url": "https://it.wikipedia.org/wiki?curid=5468706", "title": "Benthosaurus grallator", "text": ""}
{"id": "5468711", "revid": "767487", "url": "https://it.wikipedia.org/wiki?curid=5468711", "title": "Moro Pastimes", "text": "Moro Pastimes \u00e8 un cortometraggio muto del 1913. Il nome del regista non viene riportato nei credit del film, un documentario prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un documentario di 100 metri - usc\u00ec nelle sale cinematografiche statunitensi il 15 agosto 1913."}
{"id": "5468714", "revid": "102751114", "url": "https://it.wikipedia.org/wiki?curid=5468714", "title": "Canottieri Lecco Sezione Calcio 1926-1927", "text": "Questa voce raccoglie le informazioni riguardanti il Canottieri Lecco Sezione Calcio nelle competizioni ufficiali della stagione 1926-1927."}
{"id": "5468718", "revid": "767487", "url": "https://it.wikipedia.org/wiki?curid=5468718", "title": "The Child of the Sea", "text": "The Child of the Sea \u00e8 un cortometraggio muto del 1913 diretto da Lem B. Parker.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 18 agosto 1913. Il 30 ottobre dello stesso anno, venne distribuito anche nel Regno Unito."}
{"id": "5468719", "revid": "110157", "url": "https://it.wikipedia.org/wiki?curid=5468719", "title": "Nazareth (album)", "text": "Nazareth \u00e8 il primo album dell'omonimo gruppo rock scozzese, pubblicato dalla Pegasus Records nel novembre del 1971.\nTracce.\nBrani composti da: Dan McCafferty, Darrell Sweet, Manuel Charlton e Pete Agnew."}
{"id": "5468725", "revid": "120013719", "url": "https://it.wikipedia.org/wiki?curid=5468725", "title": "Pseudo-Demostene", "text": "Pseudo-Demostene \u00e8 l'ipotetico autore (o autori) di una serie di interventi tramandati a noi sotto il nome di Demostene. Essi comprendono i discorsi 46, 49 (\"contro Timoteo\"), 50 (\"contro Archon Polycles\"), 52 (\"contro Callippo, della trib\u00f9 Paenean\"), 53 (\"contro Nicostrato\"), 59 (\"contro Neera\") e forse 47, attribuito ad Apollodoro di Pasione, seguace di Demostene."}
{"id": "5468743", "revid": "729019", "url": "https://it.wikipedia.org/wiki?curid=5468743", "title": "Stazione di Ann\u00e0", "text": "La stazione di Ann\u00e0 \u00e8 una fermata ferroviaria posta sulla linea Taranto-Reggio Calabria. Serve il centro abitato di Ann\u00e0.\nStrutture e impianti.\nLa stazione dispone di 2 binari per il servizio viaggiatori. Le banchine laterali, sono collegate tra di loro da un sottopassaggio pedonale.\nMovimento.\nLa stazione \u00e8 servita dai treni del servizio ferroviario suburbano di Reggio Calabria."}
{"id": "5468753", "revid": "119416035", "url": "https://it.wikipedia.org/wiki?curid=5468753", "title": "Aurelio Bonori", "text": "Biografia.\nSi appassiona alla fotografia fin da ragazzo, e ad insaputa dei genitori, che lo vorrebbero avviare agli studi contabili, frequenta come apprendista lo studio fotografico Graziani di Bologna marinando la scuola. Con il padre stipula un patto, che gli consente terminate le scuole tecniche (scuole medie), di avere il permesso di intraprendere la carriera di fotografo.\nVede nella fotografia e nella cinematografia i campi ideali nei quali cimentarsi, percependo il loro enorme potenziale. Negli anni trenta, dopo un periodo di apprendistato che gli permette di acquisire una buona tecnica sia nella ritrattistica che nella paesaggistica, apre il suo primo studio a Bologna in Via Mazzini, 17, trasferendosi poi in Via Montegrappa, 3. Contemporaneamente \u00e8 attivo a Vignola con uno studio in Via Soli, 6.\nIscritto al Circolo Fotografico Bolognese, di cui diverr\u00e0 poi socio onorario, fonda, con alcuni colleghi, l'Associazione Fotografi Professionisti di Bologna, di cui diviene presidente nell'immediato dopo guerra. Proprio al suo impegno, come presidente di questa associazione, si devono le 9 edizioni della \"Mostra fotografica internazionale di ritratto\" che si tennero nelle sale del Palazzo del Podest\u00e0 di Bologna tra il 1947 e il 1955. A queste mostre, uniche nel suo genere per quegli anni, parteciparono i pi\u00f9 importanti e famosi fotografi del tempo su scala mondiale.\nNegli stessi anni prese parte con entusiasmo alle prime edizioni del concorso Miss Italia del quale era selezionatore e fotografo ufficiale insieme agli amici e colleghi Luxardo, Cantera, Malandrino, Tosi, Villani e Pedrotti. Sono di quegli anni le fotografie di alcune importanti personalit\u00e0 del mondo dello spettacolo tra le quali Lucia Bos\u00e8, Ugo Tognazzi e Norma Bruni, che decisero di farsi ritrarre nei suoi studi di Bologna e Riccione.\nDiverse furono inoltre le sue partecipazioni a mostre di fotografia internazionali tra le quali il XXII Salone Internazionale della Societ\u00e0 Fotografica di Saragozza del 1946 e il IX Salone Internazionale di arte Fotografica di San Paolo (Brasile) del 1950.\nDurante la sua decennale carriera di fotografo si interess\u00f2 anche di documentari e cortometraggi, pubblicit\u00e0 e tecniche per la riproduzione di immagini tramite serigrafia. Dei primi anni '50, il suo \"Bologna ha il suo Villaggio del Fanciullo\" realizzato in occasione dell'inaugurazione dell'omonimo villaggio dei padri dehoniani di Bologna.\nSi spegne a San Giovanni in Persiceto nel 1997 all'et\u00e0 di 89 anni."}
{"id": "5468754", "revid": "380654", "url": "https://it.wikipedia.org/wiki?curid=5468754", "title": "Lucha Dragons", "text": ""}
{"id": "5468755", "revid": "767487", "url": "https://it.wikipedia.org/wiki?curid=5468755", "title": "Tobias Turns the Tables", "text": "Tobias Turns the Tables \u00e8 un cortometraggio muto del 1913 diretto da Oscar Eagle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 19 agosto 1913."}
{"id": "5468763", "revid": "62004", "url": "https://it.wikipedia.org/wiki?curid=5468763", "title": "Giro del Belgio 2015", "text": "Il Giro del Belgio 2015, ottantacinquesima edizione della corsa e valida come evento UCI Europe Tour 2015 di categoria 2.HC, si svolse dal 27 al 31 maggio 2015 su un percorso totale di 744,15\u00a0km. Il percorso era suddiviso in un prologo iniziale e quattro tappe in linea, due di pianura dedicate alle ruote veloci e due di media montagna. La corsa fu vinta dal belga Greg Van Avermaet con il tempo totale di 18 ore, 1 minuto e 16 secondi."}
{"id": "5468764", "revid": "729019", "url": "https://it.wikipedia.org/wiki?curid=5468764", "title": "Stazione di Saline di Reggio", "text": "La stazione di Saline di Reggio, precedentemente nota come stazione di Saline Joniche, \u00e8 una stazione ferroviaria posta sulla linea ferrovia Jonica. Serve il centro abitato della frazione di Saline Joniche del comune di Montebello Jonico.\nLa stazione in origine contava 2 binari, che diventarono 3 (2 di transito e 1 di precedenza) in occasione del raddoppio fino a Melito di Porto Salvo.\nCon la costruzione delle OGR di Saline venne aggiunto un quarto binario che si diramava dal terzo, e che mediante un viadotto entrava direttamente nell'impianto scavalcando la ferrovia e la statale Jonica. Con la chiusura delle OGR il quarto binario venne dismesso e in seguito, in un'ottica di semplificazione della rete, \u00e8 stato dismesso pure il terzo\nMovimento.\nLa stazione \u00e8 servita dai regionali del Servizio ferroviario suburbano di Reggio Calabria e da alcuni regionali sulla relazione Reggio Calabria - Roccella Jonica"}
{"id": "5468765", "revid": "767487", "url": "https://it.wikipedia.org/wiki?curid=5468765", "title": "The Ten Thousand Dollar Toe", "text": "The Ten Thousand Dollar Toe \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 200 metri - usc\u00ec nelle sale cinematografiche USA il 20 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, il documentario \"Scenes in Moroland\"."}
{"id": "5468772", "revid": "834", "url": "https://it.wikipedia.org/wiki?curid=5468772", "title": "Either/Or (album)", "text": ""}
{"id": "5468774", "revid": "767487", "url": "https://it.wikipedia.org/wiki?curid=5468774", "title": "Old Trafford Cricket Ground", "text": "L'Old Trafford Cricket Ground, conosciuto per diritto di denominazione come Emirates Old Trafford, \u00e8 uno stadio di cricket situato a Manchester.\nVenne inaugurato nel 1857 come casa del \"Manchester Cricket Club\". Il \"Lancashire County Cricket Club\" ne \u00e8 proprietario dal 1864.\n\u00c8 uno degli stadi di cricket pi\u00f9 antichi e rinomati del mondo e, nel 1884, ha ospitato la prima edizione del The Ashes."}
{"id": "5468776", "revid": "1305772", "url": "https://it.wikipedia.org/wiki?curid=5468776", "title": "El Mirage", "text": ""}
{"id": "5468777", "revid": "287204", "url": "https://it.wikipedia.org/wiki?curid=5468777", "title": "Nicola Emery", "text": "Docente di Filosofia e di Estetica all'Accademia di architettura dell'Universit\u00e0 della Svizzera italiana ha insegnato presso la Scuola di governo del Territorio del SUM di Firenze, Visiting Professor 2015 presso lo IUAV di Venezia e membro del comitato di riferimento per i Dottorati di ricerca del Politecnico di Milano. \nAutore da un lato di innovativi studi monografici sul pensiero del Novecento, ha dedicato d'altro lato libri e saggi anche alla filosofia dell'arte e in particolare allo statuto \"difficile\" dell'architettura.\nNe \u00e8 venuta anche la sua collaborazione con diversi architetti, quali Peter Zumthor, e la sua partecipazione al concorso ad invito per l'allestimento del padiglione Svizzero alla Biennale di architettura di Venezia, \ndove ha presentato il progetto \"La casa del linguaggio\"(non realizzato); . Il suo saggio \"Progettare, Costruire, Curare\", commissionato dall'Ordine ticinese degli ingegneri e architetti, ha fornito le linee guida per l'elaborazione del codice deontologico degli architetti e ingegneri del Canton Ticino.\nMentre nei suoi saggi recenti di quest'ambito, proseguendo la riflessione del suo libro \"Distruzione e progetto\" ha posto le basi per una riflessione filosofica sui significati simbolici e sui limiti ideologici delle pratiche di riciclo( \"Recycling the Capital-nihilism? A realistic Fragment\", in AAVV, \"Recycler l'Urbain,\" Gerphau-Paris, Metis Presse, Gen\u00e8ve, 2014) \nFra i maggiori fautori negli anni Novanta della riscoperta dell'opera di Giuseppe Rensi, ne ha interpretato l'itinerario nel contesto del nichilismo europeo, curando e introducendo anche la riedizione di numerose opere in Italia e in Francia ( \"La democrazia diretta\", Adelphi, Milano, 1995; \"La philosophie de l' absurde\", Allia, Paris, 1996; \"Apologia dell' ateismo\", Castelvecchi, Roma, 2013; \"La morale come Pazzia\" , Castelvecchi, Roma, 2013; \"Lineamenti di filosofia scettica\", Roma, Castelvecchi, 2014)\nStudioso rigoroso inoltre della Scuola di Francoforte, in una suo recente libro( \"Per il non conformismo. Max Horkheimer e Friedrich Pollock: l' altra Scuola di Francoforte\"\", Castelvecchi, Roma, 2015) ha evidenziato la centralit\u00e0 in essa svolta dal sodalizio esistenziale e intellettuale esistente fra Max Horkheimer e l'economista Friedrich Pollock, dagli anni della loro adolescenza fino agli anni (anteriormente mai studiati) del loro congiunto e ancora fattivo esilio nella Svizzera italiana. Anche per questo ha ideato il 'Seminario internazionale di studi Max Horkheimer, che ha preso avvio nell'ottobre del 2015, sotto la sua direzione, con il sostegno della Fondazione Max Horkheimer, presso l'Accademia di architettura di Mendrisio dell'Universit\u00e0 della Svizzera italiana."}
{"id": "5468780", "revid": "729019", "url": "https://it.wikipedia.org/wiki?curid=5468780", "title": "Stazione di Motta San Giovanni-Lazzaro", "text": "La stazione di Motta San Giovanni-Lazzaro \u00e8 una fermata ferroviaria posta sulla linea Taranto-Reggio Calabria. Serve i centri abitati di Motta San Giovanni e di Lazzaro.\nStoria.\nLa stazione di Motta San Giovanni-Lazzaro venne soppressa il 16 giugno 2005. venne riattivata come semplice fermata.\nMovimento.\nLa stazione \u00e8 servita dai regionali del Servizio ferroviario suburbano di Reggio Calabria e da alcuni regionali della relazione Reggio Calabria - Roccella Jonica"}
{"id": "5468784", "revid": "1776051", "url": "https://it.wikipedia.org/wiki?curid=5468784", "title": "Burning Down the Opera", "text": "Burning Down the Opera \u00e8 il primo album dal vivo del gruppo tedesco power metal Edguy, pubblicato nel 2003."}
{"id": "5468785", "revid": "767487", "url": "https://it.wikipedia.org/wiki?curid=5468785", "title": "Scenes in Moroland", "text": "Scenes in Moroland \u00e8 un cortometraggio muto del 1913. Non si conosce il nome del regista n\u00e9 altri dati del film, un documentario di cento metri prodotto dalla Selig.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un documentario di 100 metri - usc\u00ec nelle sale cinematografiche USA il 20 agosto 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Selig, la commedia \"The Ten Thousand Dollar Toe\"."}
{"id": "5468786", "revid": "38120", "url": "https://it.wikipedia.org/wiki?curid=5468786", "title": "El Refugio", "text": ""}
{"id": "5468787", "revid": "287204", "url": "https://it.wikipedia.org/wiki?curid=5468787", "title": "Cantone di Guilherand-Granges", "text": "Il Cantone di Guilherand-Granges \u00e8 un cantone francese dell'Arrondissement di Tournon-sur-Rh\u00f4ne.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i 5 comuni di:"}
{"id": "5468801", "revid": "1573940", "url": "https://it.wikipedia.org/wiki?curid=5468801", "title": "Regione di Ennedi Est", "text": "La regione di Ennedi Est \u00e8 una regione del Ciad. Il capoluogo \u00e8 Am-Djarass. \u00c8 stata istituita nel settembre 2012 dallo smembramento della precedente regione di Ennedi."}
{"id": "5468804", "revid": "834", "url": "https://it.wikipedia.org/wiki?curid=5468804", "title": "Glorieta de los Insurgentes", "text": ""}
{"id": "5468807", "revid": "729019", "url": "https://it.wikipedia.org/wiki?curid=5468807", "title": "Stazione di Reggio Calabria Bocale", "text": "La stazione di Reggio Calabria Bocale \u00e8 una fermata ferroviaria posta sulla linea Taranto-Reggio Calabria. Serve il centro abitato di Reggio Calabria.\nStoria.\nLa fermata, in origine denominata \"Bocale\", venne attivata il 15 luglio 1916.\nMovimento.\nLa stazione \u00e8 servita dai treni del servizio ferroviario suburbano di Reggio Calabria."}
{"id": "5468808", "revid": "481666", "url": "https://it.wikipedia.org/wiki?curid=5468808", "title": "The Ten Thousand Dollar (film 1913)", "text": ""}
{"id": "5468809", "revid": "834", "url": "https://it.wikipedia.org/wiki?curid=5468809", "title": "Elizabethton (Tennessee)", "text": ""}
{"id": "5468810", "revid": "287204", "url": "https://it.wikipedia.org/wiki?curid=5468810", "title": "Edward Colebrooke, I barone Colebrooke", "text": "Biografia.\nEra il figlio di Thomas Colebrooke, IV baronetto, e di sua moglie Elizabeth Margaret Richardson, figlia di J. Richardson. Successe al padre nel titolo di baronetto nel 1890.\nCarriera.\nNel 1906 \u00e8 stato nominato barone Colebrooke, di Stebunheath nella contea di Middlesex. Ha servito sotto Sir Henry Campbell-Bannerman e HH Asquith come Lord in Waiting (1906-1911) e poi sotto Asquith e poi David Lloyd George come Government Chief Whip alla Camera dei lord e capitano del Honourable Corps of Gentlemen-at-Arms (1911-1922).\nNel 1914 \u00e8 stato ammesso al Consiglio privato. Lord Colebrooke \u00e8 stato Lord in Waiting (1924-1939) ed \u00e8 stato Lord High Commissioner to the General Assembly of the Church of Scotland (1906-1907).\n\u00c8 stato anche un vice tenente di Lanarkshire.\nMatrimonio.\nSpos\u00f2, il 17 giugno 1889 a Londra, Alexandra Harriet Paget (1865-19 ottobre 1944), figlia del generale Alfred Henry Paget. Ebbero tre figli:"}
{"id": "5468812", "revid": "834", "url": "https://it.wikipedia.org/wiki?curid=5468812", "title": "Ellicott City (Maryland)", "text": ""}
{"id": "5468814", "revid": "124980443", "url": "https://it.wikipedia.org/wiki?curid=5468814", "title": "Universit\u00e0 Yonsei", "text": "L'Universit\u00e0 Yonsei (in coreano: \uc5f0\uc138\ub300\ud559\uad50, in inglese: \"Yonsei University\") \u00e8 un'universit\u00e0 privata mista con sede nella citt\u00e0 di Seul, la capitale della Corea del Sud. Insieme all'Universit\u00e0 Nazionale di Seul e all'Universit\u00e0 della Corea costituisce il gruppo noto come SKY, composta dalle tre pi\u00f9 prestigiose universit\u00e0 della citt\u00e0 e del Paese.\nStoria.\nIl primo istituto risale al 1885, in seguito nel 1915 fu aggiunto il campus e l'universit\u00e0 fu fondata ufficialmente con l'attuale nome nel 1957."}
{"id": "5468819", "revid": "965985", "url": "https://it.wikipedia.org/wiki?curid=5468819", "title": "A Wizard, a True Star", "text": "A Wizard, a True Star \u00e8 un album in studio del musicista rock statunitense Todd Rundgren, pubblicato nel 1973.\nTracce.\nTutte le tracce sono di Todd Rundgren tranne dove indicato.\nSide 1: \"The International Feel (In 8)\"\nSide 2: \"A True Star\""}
{"id": "5468820", "revid": "119982", "url": "https://it.wikipedia.org/wiki?curid=5468820", "title": "Yonsei University", "text": ""}
{"id": "5468828", "revid": "729019", "url": "https://it.wikipedia.org/wiki?curid=5468828", "title": "Stazione di Reggio Calabria San Gregorio", "text": "La stazione di Reggio Calabria San Gregorio \u00e8 una stazione ferroviaria posta sulla linea Taranto-Reggio Calabria. Serve il centro abitato di San Gregorio. La stazione conta 3 binari, dei quali uno \u00e8 stato dismesso mediante rimozione degli scambi, lasciando attivi solo i binari 2 e 3.\nIn origine la sala d'attesa della stazione era chiusa e dotata riscaldamento, ma in seguito, con la rimozione delle porte principali, \u00e8 stata trasformata in uno spazio aperto. Restano tuttora visibili al loro posto i termosifoni anche se non pi\u00f9 utilizzati.\nMovimento.\nLa stazione \u00e8 servita dai treni del Servizio ferroviario suburbano di Reggio Calabria."}
{"id": "5468833", "revid": "767487", "url": "https://it.wikipedia.org/wiki?curid=5468833", "title": "Fate Fashions a Letter", "text": "Fate Fashions a Letter \u00e8 un cortometraggio muto del 1913 diretto da Fred Huntley.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 21 agosto 1913."}
{"id": "5468836", "revid": "1573940", "url": "https://it.wikipedia.org/wiki?curid=5468836", "title": "Regione di Ennedi Ovest", "text": "La regione di Ennedi Ovest \u00e8 una regione del Ciad. Il capoluogo \u00e8 Fada. \u00c8 stata istituita nel settembre 2012 dallo smembramento della precedente regione di Ennedi."}
{"id": "5468838", "revid": "1305772", "url": "https://it.wikipedia.org/wiki?curid=5468838", "title": "Fiamme alla frontiera", "text": ""}
{"id": "5468841", "revid": "287204", "url": "https://it.wikipedia.org/wiki?curid=5468841", "title": "Cantone di Le Pouzin", "text": "Il Cantone di Le Pouzin \u00e8 un cantone francese dell'Arrondissement di Privas.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i 13 comuni di:"}
{"id": "5468842", "revid": "767487", "url": "https://it.wikipedia.org/wiki?curid=5468842", "title": "The Good Indian", "text": "The Good Indian \u00e8 un cortometraggio muto del 1913 diretto da William Duncan.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 22 agosto 1913."}
{"id": "5468850", "revid": "729019", "url": "https://it.wikipedia.org/wiki?curid=5468850", "title": "Stazione di Reggio Calabria Aeroporto", "text": "La stazione di Reggio Calabria Aeroporto \u00e8 una stazione ferroviaria posta sulla linea Taranto-Reggio Calabria. Serve l'aeroporto di Reggio Calabria e i quartieri limitrofi. \u00c8 operativa dal 2013.\nMovimento.\nLa stazione \u00e8 servita dai treni del servizio ferroviario suburbano di Reggio Calabria.\nTerminal marittimo.\nPrecedentemente, a pochi metri dalla localit\u00e0 dove sarebbe sorta la stazione, \u00e8 stato attivo un pontile servito dagli aliscafi impiegati sul collegamento Messina-Aeroporto dello Stretto. Sia a causa del ridotto numero di passeggeri sia per la scomodit\u00e0 del terminal (che, come la stazione, dista circa 2 chilometri dall'ingresso dell'aeroporto), la tratta \u00e8 stata soppressa e tutti i traghetti spostati sul porto di Reggio Calabria. Il pontile, ancora esistente, versa tuttora in uno stato di abbandono. I vecchi orari dei traghetti sono consultabili nell'archivio orari ufficiali presente sul sito web di Fondazione FS Italiane."}
{"id": "5468851", "revid": "1356084", "url": "https://it.wikipedia.org/wiki?curid=5468851", "title": "Segnaletica stradale in Romania", "text": "I segnali stradali in Romania sono regolati dal \"Regulamentul de aplicare a Ordonan\u0163ei de urgen\u0163\u0103 privind circula\u0163ia pe drumurile publice\" (Regolamento sulla circolazione delle strade pubbliche).\nSono installati lungo il ciglio della strada sul lato destro della carreggiata e sono suddivisi in segnali di pericolo, di precedenza, di divieto o restrizione, di obbligo, di orientamento, di informazione, pannelli integrativi e segnali temporanei.\nSe vi \u00e8 del testo nei segnali, questo \u00e8 in lingua romena, senza traduzioni in altre lingue, eccezion fatta per quelli con scritte come il segnale di \"Fermarsi e dare precedenza\" o quello di \"Dogana\" che hanno anche scritte in francese. La maggior parte dei segnali sono basati su disegni come nella maggior parte dei Paesi europei.\nAgli incroci non regolati da segnaletica stradale o semafori vige la regola generale di dare la precedenza ai veicoli provenienti da destra, a meno che non sia altrimenti specificato.\nSegnali di pericolo.\nI segnali di pericolo in Romania hanno sfondo bianco ed una classica forma triangolare."}
{"id": "5468852", "revid": "834", "url": "https://it.wikipedia.org/wiki?curid=5468852", "title": "Francesca di Rimini (film 1910)", "text": ""}
{"id": "5468853", "revid": "729019", "url": "https://it.wikipedia.org/wiki?curid=5468853", "title": "Stazione di Reggio Calabria OMECA", "text": "La stazione di Reggio Calabria OMECA \u00e8 uno degli scali ferroviari della citt\u00e0 di Reggio Calabria, posta sulla linea \"Jonica\" Taranto-Reggio Calabria.\nPosta all'estremit\u00e0 meridionale del popoloso rione Gebbione, la stazione sorge a pochi metri dalle Officine Meccaniche Calabresi (ora Hitachi Rail Italy), una societ\u00e0 di produzione di rotabili ferroviari da cui la stazione ha mutuato il nome. \u00c8 presente uno scambio al binario 1 da cui si dirama un binario che prosegue dentro le O.ME.CA. utilizzato sia per la ricezione di materiali che per l'invio dei treni pronti in uscita dalle officine.\nAppena di lato alla stazione \u00e8 presente un passaggio a livello.\nMovimento.\nLa stazione \u00e8 servita dai treni del servizio ferroviario suburbano di Reggio Calabria e da alcuni regionali operanti sulle relazioni Reggio Calabria-Catanzaro Lido e Reggio Calabria-Roccella Jonica."}
{"id": "5468867", "revid": "88740", "url": "https://it.wikipedia.org/wiki?curid=5468867", "title": "French Camp", "text": ""}
{"id": "5468874", "revid": "104458", "url": "https://it.wikipedia.org/wiki?curid=5468874", "title": "Cantone di Sarras", "text": "Il Cantone di Sarras \u00e8 un cantone francese dell'Arrondissement di Tournon-sur-Rh\u00f4ne.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i 19 comuni di:"}
{"id": "5468877", "revid": "1305772", "url": "https://it.wikipedia.org/wiki?curid=5468877", "title": "Garden Valley", "text": ""}
{"id": "5468884", "revid": "88740", "url": "https://it.wikipedia.org/wiki?curid=5468884", "title": "Valerio Floriano", "text": "Appartenente a una famiglia di classe senatoria (ebbe il rango di \"vir clarissimus\"), fu nominato \"comes domesticorum\" (carica che sotto il regno di Teodorico serviva a elevare colui che la riceveva al rango di \"vir inlustris\"), poi \"comes sacrarum largitionum\".\nRicopr\u00ec la carica di \"praefectus urbi\" di Roma in un periodo non meglio identificato tra il 491 e il 518, probabilmente tra il 491 e il 493 o quanto meno tra il 491 e il 497; durante il suo mandato restaur\u00f2 l\"'Atrium Libertatis\", una costruzione pertinente la Curia, e il \"Secretarium Senatus\""}
{"id": "5468885", "revid": "767487", "url": "https://it.wikipedia.org/wiki?curid=5468885", "title": "The Adventures of a Watch; or, Time Flies and Comes Back", "text": "The Adventures of a Watch; or, Time Flies and Comes Back \u00e8 un cortometraggio muto del 1913 diretto da Hardee Kirkland.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi il 26 agosto 1913."}
{"id": "5468887", "revid": "88740", "url": "https://it.wikipedia.org/wiki?curid=5468887", "title": "Garwood", "text": ""}
{"id": "5468889", "revid": "1305772", "url": "https://it.wikipedia.org/wiki?curid=5468889", "title": "Geghanist", "text": "Geghanist pu\u00f2 riferirsi a:"}
{"id": "5468891", "revid": "6923", "url": "https://it.wikipedia.org/wiki?curid=5468891", "title": "Trelleborg AB", "text": "La Trelleborg AB \u00e8 un'azienda svedese attiva nell'ingegneria dei polimeri, con sede a Trelleborg con circa 24.000 dipendenti (2018). \u00c8 quotata in borsa dal 1964, e attualmente (2019) \u00e8 presente al Nasdaq di Stoccolma. Attiva in circa 50 paesi nei settori delle guarnizioni, degli ammortizzatori e degli pneumatici. \nStoria.\nFondata nel 1905 come Trelleborgs Gummifabriks AB da Henry Dunker e Johan Kock, gi\u00e0 attivi nell'industria della gomma, inizialmente aveva 150 dipendenti, che producevano pneumatici per biciclette. Durante la prima guerra mondiale le forze armate svedesi fecero ordini per i veicoli.\nDalla met\u00e0 degli anni trenta, i dipendenti divennero 1.000. Negli anni cinquanta, il 4% del fatturato era export; nel 1970, divenne il 40%. Nel 1964, la Trelleborgs Gummifabriks AB era stata quotata in borsa. L'attuale nome fu registrato nel 1977. Tra il 1983 e il 1991, l'azienda divenne una multinazionale conglomerata, nei metalli e negli scavi minerari. Pi\u00f9 tardi ritorn\u00f2 verso la gomma. Nel 1999, si ebbe una maggior specializzazione sui prodotti industriali. Nel 2003, si aggiunsero le guarnizioni. Nel 2009 la Commissione europea ha multato diversi produttori di condotte marine, tra i quali Trelleborg AB, \"...per la partecipazione al cartello per tubi marini tra il 1986 e il 2007 in violazione delle leggi anticartello e le pratiche restrittive del trattato EC (Articolo 81) e dell'accordo EEA (Articolo 53).\" A met\u00e0 2012, Trelleborg e Freudenberg Gruppe formano una joint venture nel settore degli antivibranti, la \"TrelleborgVibracoustic\". In estate 2016, Trelleborg ha ceduto tutte le sue azioni a Freudenberg e, quindi, ha concluso il viaggi antivibrate automobilistico.\nMercato.\nLa Trelleborg AB nel 2011 (Rubber &amp; Plastics News) \u00e8 stata il terzo produttore al mondo di prodotti in gomma.\nVendite nette 2018:\nPropriet\u00e0.\nI dieci azionisti maggiori di Trelleborg AB, al 31 dicembre 2018:\nGoverno.\nDal 1\u00ba ottobre 2005, Peter Nilsson \u00e8 il CEO di Trelleborg AB. La tabella seguente mostra i presidenti e i CEO in ordine cronologico."}
{"id": "5468894", "revid": "110157", "url": "https://it.wikipedia.org/wiki?curid=5468894", "title": "Lega B 2011 (football americano)", "text": "La Lega B 2011 \u00e8 stata la 20\u00aa edizione del campionato di football americano di secondo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "5468899", "revid": "765341", "url": "https://it.wikipedia.org/wiki?curid=5468899", "title": "Palestra a Olimpia", "text": "La palestra a Olimpia \u00e8 un antico edificio di Olimpia (nota per essere stato il sito dei giochi olimpici antichi durante l'epoca classica) nella penisola del Peloponneso, in parte situata nelle immediate vicinanze del santuario. \nL'edificio.\nSi tratta di un luogo di 66 m2 risalente tra la fine del III e l'inizio del II secolo a.C., dedicato alla formazione dei lottatori e di altri atleti.\nOrientata con i punti cardinali, la palestra \u00e8 molto simmetrica nel suo piano di costruzione. Centrata attorno ad un grande cortile ricoperto di sabbia, da utilizzare per il pugilato od altri esercizi di lotta; lungo tutti i quattro lati della palestra vi sono camere che si aprivano sui portici.\nSi accede all'edificio dal lato sud attraverso due porte separate, ognuna con colonne in ordine corinzio. Le porte si aprono in vestiboli alberati che conducono ad anticamere conducenti a loro volta direttamente sul portico meridionale; tra le due anticamere vi \u00e8 un lungo e profondo corridoio rivestito con panchine che fronteggiano colonne di ordine ionico: tale stanza viene identificata come esser stata lo \"apodyterion\"-spogliatoio.\nDirettamente di fronte, lungo il lato nord della palestra, vi \u00e8 l'\"ephebion\", un grande salone colonnato pi\u00f9 largo dello spogliatoio ma che non segue l'intera lunghezza del cortile. L'intero lato nord della palestra dispone di larghe camere, una caratteristica di cui parla Vitruvio, che offrivano riparo dal sole. La stanza nell'angolo nord-est della palestra \u00e8 identificato come un bagno."}
{"id": "5468902", "revid": "121962763", "url": "https://it.wikipedia.org/wiki?curid=5468902", "title": "Gezira", "text": ""}
{"id": "5468907", "revid": "767487", "url": "https://it.wikipedia.org/wiki?curid=5468907", "title": "Papiro Ossirinco 5101", "text": "Il Papiro Ossirinco 5101, (P.Oxy.LXXVII 5101, Rahlfs 2227) \u00e8 uno dei papiri di Ossirinco, un rotolo manoscritto contenente un frammento dell'edizione in lingua greca della Bibbia ebraica (Septuaginta) del Libro dei Salmi: 26:9-14; 44:4-8; 47:13-15; 48:6-21; 49:2-16; 63:6-64:5. Il testo contiene il Tetragramma biblico nel seguito scritto in caratteri ebraici.\nPosizione attuale.\nAttualmente conservato nelle Papyrology Rooms della Sackler Library, ad Oxford, con la catalogazione P. Oxy. L 3522."}
{"id": "5468908", "revid": "767487", "url": "https://it.wikipedia.org/wiki?curid=5468908", "title": "How Betty Made Good", "text": "How Betty Made Good \u00e8 un cortometraggio muto del 1913 diretto da William Duncan.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 27 agosto 1913."}
{"id": "5468909", "revid": "1305772", "url": "https://it.wikipedia.org/wiki?curid=5468909", "title": "Girl on Fire", "text": ""}
{"id": "5468915", "revid": "1890922", "url": "https://it.wikipedia.org/wiki?curid=5468915", "title": "Pietro Galeotti", "text": "Biografia.\nAnni ottanta e novanta\nInizia la sua carriera nel 1983 su Raiuno, a fianco del suo giovanissimo coetaneo Fabio Fazio, nella trasmissione \"Loretta Goggi in quiz\".\nIl suo sodalizio con Fazio dura oltre trent'anni: Galeotti \u00e8 infatti al suo fianco come autore fin dagli anni ottanta, durante i quali collabora alla scrittura di variet\u00e0 tra cui \"Sponsor City\" (rete 4) e programmi di Rai3 come \"Musica a colori\", \"L'orecchiocchio\", \"Jeans\", \"Jeans2\", \"Discoestate\".\nAlla fine del decennio \u00e8 chiamato da Bruno Voglino a collaborare al programma di Rai 3 \"Va' pensiero\" con Andrea Barbato e Oliviero Beha e successivamente \u00e8 con Tatti Sanguineti e Nanni Loy tra gli autori di \"Prove tecniche di trasmissione\" di e con Piero Chiambretti.\nGli anni novanta sono quelli della maturit\u00e0 artistica della coppia, in cui insieme a Fazio firma una serie di successi tra cui: quattro edizioni di \"Diritto di replica\", \"T'amo TV\" (TMC), le prime otto edizioni di \"Quelli che il calcio\" (1993-2000) di cui \u00e8 anche inviato, i variet\u00e0 \"Anima mia\" (1997) con Claudio Baglioni, Sabina Ciuffini e Tommaso Labranca, \"Serenate\" (Rai2), L'ultimo valzer (Rai2), \"Per Atlanta sempre dritto\" (Rai1) e \"Sanremo Giovani\" (Rai Uno).\nFuori dalla coppia \u00e8 autore del variet\u00e0 di Rai3 \"La Piscina\" con Alba Parietti, \"Che fine ha fatto Carmen Sandiego?\" su Rai 2, \"A bruciapelo\" con Sandro Paternostro ed Enrico Magrelli (dove \u00e8 anche conduttore) su Rai 1 e \"Otto Millimetri\" con Alessia Marcuzzi su Italia 1.\nAnni 2000\nRealizza la prima serata de La7, che avrebbe dovuto segnare l'esordio di Fazio sulla neonata rete. Il progetto di talk show \"Fab Show\" che sarebbe dovuto seguire fu per\u00f2 interrotto alla vigilia della messa in onda, a causa del repentino cambio di propriet\u00e0 dell'emittente.\nNasce da quella esperienza il nuovo format \"Che tempo che fa\", che va in onda su Rai 3 dal 13 settembre 2003. Galeotti ne \u00e8 autore dalla prima ora, per dodici edizioni, sino al 12 giugno 2016, firmando quasi mille puntate e tutti gli \"Speciale Che Tempo Che Fa\" di quegli anni (tra gli altri quelli su: Roberto Saviano, Fabrizio De Andr\u00e8, Andrea Bocelli, Enzo Jannacci, Ivano Fossati, Giorgio Gaber, Abbado-Barenboim-Pollini).\nNel 2010 \u00e8 ideatore e autore con Fabio Fazio e Roberto Saviano del programma evento di Rai 3 in quattro puntate \"Vieni via con me\". Con la stessa coppia, nel 2012, contribuisce a realizzare, questa volta su LA7, \"Quello che (non) ho\".\nFinisce il sodalizio con Fazio con le prime due puntate speciali di \"Rischiatutto\" nel 2016, e inizia una collaborazione con Rai 1, per cui firma numerose produzioni tra le quali \"Zucchero Partigiano Reggiano\" con Zucchero, \"Viva Mogol!\", \"Avrai\" con Claudio Baglioni, speciale Luciano Ligabue, \"Dieci Cose\" con Flavio Insinna, \"Un, due, tre... Fiorella!\" con Fiorella Mannoia, Sanremo Giovani 2018, le due edizioni del festival di Sanremo con Baglioni e Una Storia da Cantare con Enrico Ruggeri.\n\u00c8 stato consulente per \"L'Arena\" di Massimo Giletti e ha scritto con Bianca Berlinguer il programma di approfondimento giornalistico in prima serata \"#Cartabianca\" (Rai 3), di cui realizza le prime tre stagioni.\n\u00c8 ideatore con Massimo Recalcati del format \"Lessico famigliare\", cui fanno seguito \"Lessico Amoroso\" e \"Lessico civile\", tutti trasmessi da Rai3.\nInoltre \u00e8 autore del Festival di Sanremo per sette volte (edizioni del 1999, 2000, 2006, 2013, 2014, 2018, 2019) .\nHa scritto programmi per Teo Teocoli (\"Il Teo\" e \"Sei un mito\", (Canale 5), Corrado Guzzanti (\"Aniene\", Sky Uno), Paolo Poli (\"E lasciatemi divertire\", Rai3), Pierfrancesco Favino (\"Io leggo perch\u00e9\", Rai 3). Ha collaborato inoltre con Anna Marchesini, Luciano Pavarotti, Luciana Littizzetto, Francesco Paolantoni, Antonio Albanese, Maurizio Milani, Giorgio Panariello, Ilary Blasi, Claudio Baglioni, Massimo Gramellini, Michele Serra, Francesco Piccolo, Neri Marcor\u00e8, Gabriele Corsi, Geppi Cucciari, Fabio Rovazzi, Pippo Baudo, Claudio Bisio, Virginia Raffaele, Enrico Ruggeri, Camila Raznovich.\nDal 1\u00ba maggio 2016\"\" a giugno 2018 \u00e8 direttore della storica rivista \"Linus\"."}
{"id": "5468921", "revid": "439868", "url": "https://it.wikipedia.org/wiki?curid=5468921", "title": "Ex Mercato Ortofrutticolo (M.O.F.) di Ferrara", "text": "L'ex Mercato Ortofrutticolo \u00e8 una costruzione che si trova a Ferrara in corso Isonzo, nella zona del Rione Giardino.\nStoria.\nPremessa alla costruzione della sede del Mercato fu la fondazione, il 9 dicembre 1929, del Consorzio Agrario Provinciale\nLa struttura poi venne costruita durante gli anni trenta, a partire dal 1936, con la funzione primaria della commercializzazione dei prodotti ortofrutticoli agroalimentari freschi e conservati dei quali l'intera provincia era una forte produttrice, essendo essenzialmente la sua economia di tipo agricolo.\nL'opera rientr\u00f2 nell'ambito della ricostruzione della citt\u00e0 successivamente chiamata Addizione Novecentista e fu tra le iniziative urbanistiche che l'amministrazione comunale, guidata dal podest\u00e0 Renzo Ravenna, mise in cantiere per dare un volto moderno alla citt\u00e0, per dare un aiuto all'occupazione e per seguire il desiderio di Italo Balbo di riportare Ferrara agli antichi splendori estensi. In tale disegno un notevole sostegno arriv\u00f2 anche dalle pagine del Corriere Padano, allora diretto da Nello Quilici\nIn seguito al trasferimento del mercato ortofrutticolo nella nuova sede di via Stefano Trenti 32, nel 1989 l'ampia area, \u00e8 ora utilizzata come parcheggio, mentre l'edificio principale, dopo un periodo di abbandono, \u00e8 stato oggetto di attenzione dell'amministrazione comunale per una nuova riqualificazione. Dal gennaio 2018, terminati i lavori di restauro, l'ex MOF ospita l\u2019Urban Center del Comune e la sede dell\u2019Ordine degli architetti della Provincia di Ferrara.\nAspetti architettonici.\nLa struttura venne edificata con l'intervento diretto di Carlo Savonuzzi e del fratello Girolamo Savonuzzi, su progetto di Alfredo Ciaccia secondo i dettami dell'epoca dell'edilizia razionalista. Comprendeva, oltre alla palazzina che fungeva da ingresso, rappresentanza ed uffici, anche di ampie tettoie e magazzini con impianti frigoriferi, parzialmente demoliti dopo il trasferimento del mercato.\nL'edificio principale, in mattoni e cemento armato, aveva un aspetto elegante, comprendeva un piano rialzato, un primo piano ed uno scantinato. Al centro una torre con orologio. Nel salone centrale del piano rialzato le due pareti di fondo vennero affrescate con scene rurali nel 1938 dal pittore bondenese Galileo Cattabriga. Nelle pareti nord e sud, Cattabriga celebra l\"'Agricoltura\" recuperando, nell'insieme, svariati esempi pittorici sia antichi che allora attuali."}
{"id": "5468937", "revid": "767487", "url": "https://it.wikipedia.org/wiki?curid=5468937", "title": "The Man in the Street (film 1913)", "text": "The Man in the Street \u00e8 un cortometraggio muto del 1913 diretto da Oscar Eagle.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 28 agosto 1913."}
{"id": "5468939", "revid": "1522738", "url": "https://it.wikipedia.org/wiki?curid=5468939", "title": "Federico Guglielmo di Hohenzollern-Sigmaringen", "text": "Biografia.\nGiovinezza e ascesa.\nFederico Guglielmo nacque nel castello di Umkirch. ed era il maggiore dei figli maschi di Federico, principe di Hohenzollern (1891-1965) e di sua moglie, la principessa Margherita Carola di Sassonia (1900-1962), figlia dell'ultimo re di Sassonia Federico Augusto III. Divent\u00f2 il capo del casato di Hohenzollern-Sigmaringen il 6 febbraio 1965 in seguito alla morte di suo padre il principe Federico, e rimase tale fino alla sua propria morte avvenuta il 16 settembre 2010.\nMatrimonio.\nFederico Guglielmo spos\u00f2 la principessa Margherita di Leiningen (1932-1996) il 3 febbraio 1951. La principessa Margherita era figlia di Carlo, VI principe di Leiningen e di sua moglie la granduchessa Marija Kirillovna di Russia.\nPrincipe di Hohenzollern.\nSecondo le leggi di successione rumene dell'ultima Costituzione democratica del regno del 1923, alla morte di re Michele, purch\u00e9 egli muoia senza figli maschi come \u00e8 ormai probabile, i discendenti di Federico Guglielmo erediteranno probabilmente i diritti di successione al trono rumeno, sebbene la rinuncia di suo nonno al suo diritto al trono romeno in favore di suo fratello, il re Ferdinando I di Romania, pu\u00f2 essere vista come una privazione del lignaggio di Federico Guglielmo di tale diritto (confronta \"linea di successione al trono di Romania\").\nDiscendenza.\nIl principe Federico Guglielmo e la principessa Margherita di Leiningen hanno avuto tre figli:"}
{"id": "5468944", "revid": "1305772", "url": "https://it.wikipedia.org/wiki?curid=5468944", "title": "Goose Creek", "text": ""}
{"id": "5468946", "revid": "834", "url": "https://it.wikipedia.org/wiki?curid=5468946", "title": "Goose Creek (Texas)", "text": ""}
{"id": "5468950", "revid": "767487", "url": "https://it.wikipedia.org/wiki?curid=5468950", "title": "Giovanni Maurizio di Nassau-Siegen", "text": "Biografia.\nIn giovane et\u00e0 milit\u00f2 sotto il cugino Federico Enrico d'Orange, stadtholder d'Olanda.\nNel 1637 si rec\u00f2 a Recife, in Brasile, la sede principale della Compagnia olandese delle Indie occidentali. Bench\u00e9 poco sostenuto dalla madrepatria, egli riusc\u00ec non solo a consolidare la colonia contro gli attacchi dei portoghesi e degli indiani, ma anche a triplicare quasi la sua estensione. Ma la Compagnia, che gli negava i mezzi per una colonizzazione, e la Chiesa olandese, che si era sentita urtata dalla sua tolleranza, lo coinvolsero in continui conflitti, costringendolo nel 1644 a lasciare il suo posto e a tornare in Olanda."}
{"id": "5468951", "revid": "709406", "url": "https://it.wikipedia.org/wiki?curid=5468951", "title": "Gruppi ossidrilici", "text": ""}
{"id": "5468952", "revid": "1305772", "url": "https://it.wikipedia.org/wiki?curid=5468952", "title": "Grapefruit", "text": ""}
{"id": "5468953", "revid": "834", "url": "https://it.wikipedia.org/wiki?curid=5468953", "title": "Greeneville (Tennessee)", "text": ""}
{"id": "5468954", "revid": "110157", "url": "https://it.wikipedia.org/wiki?curid=5468954", "title": "Esaidrossibenzene", "text": "L'esaidrossibenzene \u00e8 un composto organico aromatico derivato dal benzene, dove gli atomi di idrogeno sono stati sostituiti con sei gruppi ossidrilici -OH.\nSintesi.\nL'esaidrossibenzene pu\u00f2 essere ottenuto dalla riduzione di diversi composti organici strutturalmente affini tra cui il tetraidrossi-1,4-benzochinone, il dodecaidrossicicloesano, il cicloesanesone, l'acido rodizonico e l'inositolo."}
{"id": "5468955", "revid": "1124164", "url": "https://it.wikipedia.org/wiki?curid=5468955", "title": "Brembati", "text": "I Brembati sono una famiglia nobile illustrata da uomini e donne distinti nelle armi, diplomazia e lettere.\nStoria.\nGi\u00e0 nota a Milano col nome Arcinolfi, a causa del Barbarossa, si trasfer\u00ec nel XII secolo in val Brembana, assumendo il nuovo cognome.\nNello storico palazzo Brembati in citt\u00e0 alta a Bergamo \u00e8 presente un affresco del XVIII che raffigura l'avo Pinamonte Brembati con didascalia che gli attribuisce la carica di podest\u00e0 di Bologna nel 1177, carica che secondo tutti i libri di storia sarebbe stata in quell'anno di Pinamonte da Vimercate, passato alla storia, fra l'altro, quale ispiratore del noto giuramento di Pontida degli oppositori al Barbarossa. I Brembati furono anche i primi proprietari del palazzo in via San Giacomo poi della famiglia Colleoni.\nL'albero genealogico della famiglia indica quale capostipite Algiso Brembati, morto nel 1210. Ebbe tre figli tra cui Giacomo (dictus Peregrinus), padre del beato Pinamonte, frate predicatore investito da san Domenico, amico di san Tommaso d'Aquino e inquisitore di Bergamo nel XIII secolo.\nDavide, magistrato, ottenne a Basilea nel 1434 dall'imperatore Sigismondo il titolo di conte palatino per s\u00e9 e per i discendenti maschi, \"con autorit\u00e0 di crear notari e legittimar bastardi\", confermato dalla Serenissima nel 1435.Conferma nobilt\u00e0 con Sovrana Risoluzione 1818, 1828, 1836: Conte palatino (maschi), Nobile dei Conti (femmine), Nobile di Roma e Cremona (maschi).\nArma.\nStemma inquartato da croce patente rossa, nel 1\u00b0 e nel 4\u00b0 d'azzurro al leone coronato d'oro, nel 2\u00b0 e 3\u00b0 d'argento all'aquila di rosso coronata d'oro. Sul tutto, in cuore della croce, uno scudetto troncato d'argento e di nero alla banda di rosso attraversante, che costituiva l'originaria arma fino al XVI sec.. "}
{"id": "5468957", "revid": "106736408", "url": "https://it.wikipedia.org/wiki?curid=5468957", "title": "Gro\u00dfensee", "text": "Gro\u00dfensee \u00e8 il nome delle seguenti localit\u00e0:"}
{"id": "5468959", "revid": "594360", "url": "https://it.wikipedia.org/wiki?curid=5468959", "title": "Jin Ji-hee", "text": "Videografia.\nJin Ji-hee \u00e8 apparsa nei seguenti video musicali:"}
{"id": "5468961", "revid": "1305772", "url": "https://it.wikipedia.org/wiki?curid=5468961", "title": "Hamfelde", "text": ""}
{"id": "5468962", "revid": "1305772", "url": "https://it.wikipedia.org/wiki?curid=5468962", "title": "Harmsdorf", "text": ""}
{"id": "5468963", "revid": "986213", "url": "https://it.wikipedia.org/wiki?curid=5468963", "title": "Thomas Stonor, VII barone Camoys", "text": "Biografia.\n\u00c8 il figlio di Sherman Stonor, VI barone Camoys, e di sua moglie, Mary Jeanne, figlia di Herbert Marmaduke Stourton. Da parte di suo padre, egli \u00e8 un discendente dei Conti Talbot di Shrewsbury, Nevill di Abergavenny e, attraverso una linea illegittima, dei Duchi di Suffolk. Da parte di sua madre, egli discende da Carlo II d'Inghilterra attraverso la figlia illegittima del monarca, Charlotte Lee, contessa di Lichfield.\nStudi\u00f2 presso l'Eton College e il Balliol College.\nCarriera.\nLa sua carriera inizi\u00f2 come Direttore Generale della National Provincial Bank nel 1968, e come amministratore delegato della Rothschild Intercontinental Bank nel 1969. Dopo l'acquisto della Rothschild Intercontinental Bank da parte dell'American Express nel 1975, \u00e8 stato nominato amministratore delegato e Managing Director dell'Amex Bank (1975-1977) e presidente (1977-1978). \u00c8 stato Managing Director della Barclays Merchant Bank (1978-1984) e vice presidente esecutivo (1984-1986).\nBarclays Merchant Bank divenne Barclays de Zoete Wedd (BZW) e Lord Camoys \u00e8 stato il primo capo dell'esecutivo (1986-1988) e vice presidente (1988-1998). \u00c8 stato Consigliere della Barclays Bank International (1980-1984) e Barclays Bank (1984-1994).\n\u00c8 stato Presidente della Jacksons di Piccadilly (1968-1985), vice presidente di Sotheby (1993-1997). \u00c8 stato un direttore della Mercantile Credit Co (1980-1984), dell'Istituto Nazionale della Previdenza (1982-1993), amministratore dello Staff College (1989-2000), 3i Group Plc (1991-2002) e dell'Invesco Perpetual (1994-2000).\nCarriera politica.\nDopo la morte di suo padre, divenne il settimo barone Camoys nonch\u00e9 membro della Camera dei lord, l'8 marzo 1976. Era un membro della Comunit\u00e0 Economica Europea (1979-1981), e un membro della Historic Buildings and Monuments Commission for England (1985-1987) e della Royal Commission on Historical Manuscripts (1987-1994).\n\u00c8 stato un Lord in Waiting (1992-1997) della regina e Lord Ciambellano (1998-2000).\nMatrimonio.\nSpos\u00f2, l'11 giugno 1966, Mary Elizabeth Hyde Parker (3 settembre 1939), figlia di William Hyde Parker. Ebbero quattro figli:\nVive con la sua famiglia a Stonor Park, a Henley-on-Thames."}
{"id": "5468965", "revid": "111433", "url": "https://it.wikipedia.org/wiki?curid=5468965", "title": "\u00d3l\u00e1fr", "text": ""}
{"id": "5468966", "revid": "316383", "url": "https://it.wikipedia.org/wiki?curid=5468966", "title": "Nazionale di cricket dell'Irlanda", "text": "La nazionale di cricket dell'Irlanda \u00e8 la selezione nazionale che rappresenta l'intera Isola d'Irlanda nel gioco del cricket. A partire dal 2017 \u00e8 una delle dodici nazionali \"full members\" dell'ICC.\nStoria.\nSebbene la nazionale esista fin dalla fine del XIX secolo, fino all'ingresso nell'ICC essa ha operato solo sporadicamente e in modo incostante. Dal 1993 la squadra \u00e8 entrata nel calendario mondiale della federazione distinguendosi come una delle nazioni pi\u00f9 temibili del panorama mondiale, ponendosi appena al disotto dei dieci full members.\nNel corso degli anni si \u00e8 aggiudicata sia l'ICC Intercontinental Cup che la World Cricket League (competizione in cui adesso non partecipa pi\u00f9, proprio in ottica del conseguimento del \"test status\"). Ha anche ottenuto la qualificazione alla coppa del mondo nelle edizioni 2007, 2011 e 2015: occasionalmente in queste edizioni, pur non avendo ancora ottenuto il \"test status\", \u00e8 riuscita a sconfiggere anche alcuni \"full members\" (il Pakistan e il Bangladesh nel 2007, Bangladesh ed Inghilterra nel 2011, indie Occidentali Britanniche e Zimbabwe nel 2015)."}
{"id": "5468989", "revid": "767487", "url": "https://it.wikipedia.org/wiki?curid=5468989", "title": "Kim Ji-Woon", "text": ""}
{"id": "5468992", "revid": "438678", "url": "https://it.wikipedia.org/wiki?curid=5468992", "title": "Stabilit\u00e0 (teoria dei sistemi)", "text": ""}
{"id": "5468993", "revid": "965985", "url": "https://it.wikipedia.org/wiki?curid=5468993", "title": "Hermit of Mink Hollow", "text": "Hermit of Mink Hollow \u00e8 un album in studio del musicista rock statunitense Todd Rundgren, pubblicato nel 1978.\nTracce.\nSide 1 - \"The Easy Side\"\nSide 2 - \"The Difficult Side\""}
{"id": "5468999", "revid": "594360", "url": "https://it.wikipedia.org/wiki?curid=5468999", "title": "Faith (serie televisiva)", "text": ""}
{"id": "5469000", "revid": "594360", "url": "https://it.wikipedia.org/wiki?curid=5469000", "title": "Ahn Jae Wook", "text": ""}
{"id": "5469001", "revid": "114231945", "url": "https://it.wikipedia.org/wiki?curid=5469001", "title": "Matthias Zdarsky", "text": "Biografia.\nContribu\u00ec in modo decisivo al passaggio dall'era del telemark a quella dello sci alpino, ideando diversi tipi di attacchi per fissare lo scarpone allo sci. Speriment\u00f2 per sei anni una nuova tecnica, chiamata \u201cvoltata d'appoggio\u201d: sostanzialmente utilizzava uno spazzaneve effettuato con le ginocchia piegate e un solo bastone. \nFacendo perno su di esso alternativamente a destra e a sinistra, si riusciva a voltare anche su pendii ripidi. Essenziale era, per questa tecnica, la rotazione di tutto il corpo nel senso di curva per facilitare il cambiamento di direzione. Sulle Alpi austriache nasceva dunque una tecnica capace di soppiantare quella norvegese del telemark, poco adatto a sciare su pendii piuttosto ripidi e fitti di vegetazione. Nel 1896 Zdarsky pubblic\u00f2 il primo testo sull'insegnamento dello sci, intitolato \"La tecnica dello sci di Lilienfelder\" (\"Lilienfelder Skilauf-Technik\"), dal villaggio sulle Alpi austriache dove viveva.\nLe due teorie di sterzata portarono ad una rivalit\u00e0 che culmin\u00f2 con una sfida lanciata da Zdarsky. Si tenne cos\u00ec la prima gara di slalom della storia dello sci su un pendio di 35\u00b0 di inclinazione disseminato di pali. In palio 2000 marchi tedeschi. Nessuno accett\u00f2 la sfida e Zdarsky, il primo vero maestro che la storia ricordi, continu\u00f2 a mettere le basi di una tecnica che ha allevato due generazioni di sciatori."}
{"id": "5469008", "revid": "729019", "url": "https://it.wikipedia.org/wiki?curid=5469008", "title": "8HevXII b", "text": "8HevXII b (LXX VTS 10b , Rahlfs 943b) \u00e8 un\nframmento della Bibbia ebraica tradotta in koine. In concomitanza con i frammenti Se2grXII e 8HevXII a compongono Roll dei profeti minori (8HevXIIgr, vh285, LBDA 3457, Rahlfs 943). Datato I secolo CE., \u00e8 notevole per contenere Il tetragramma.\nScoperta.\nSono stati trovati in deserto della Giudea in una grotta chiamata Nahal Hever. Questo frammento \u00e8 designato dalla 943b numerale nella lista dei manoscritti dei Settanta, come valutato da Alfred Rahlfs.\nDescrizione.\nSi tratta di un rotolo di pelle che contiene i libri della Profeti Minori . La pergamena contiene il Tetragramma biblico nei seguenti luoghi della Bibbia ebraica: Zac 8,20 9,1 (x2).4. Il manoscritto \u00e8 stato pubblicato nel Supplements to Vetus Testamentum, Vol. X, nel 1963. Il nome abbreviato rotolo viene dalla pubblicazione che \u00e8 stato pubblicato (LXX - manoscritti dei Settanta; Vetus Testamentum, Supplements tomo X, a \u00e8 il primo frammento del rotolo).\nPosizione attuale.\nIl manoscritto \u00e8 conservato nella Museo Rockefeller in Gerusalemme come il manoscritto (8HevXII b)."}
{"id": "5469009", "revid": "235890", "url": "https://it.wikipedia.org/wiki?curid=5469009", "title": "Stabilit\u00e0 asintotica", "text": ""}
{"id": "5469010", "revid": "8660", "url": "https://it.wikipedia.org/wiki?curid=5469010", "title": "Z\u00fcrich Renegades", "text": "Gli Z\u00fcrich Renegades sono una squadra svizzera di football americano di Zurigo, fondata nel 1983; hanno vinto 7 Swissbowl e una Lega B."}
{"id": "5469011", "revid": "767487", "url": "https://it.wikipedia.org/wiki?curid=5469011", "title": "The Blue Jukebox", "text": "The Blue Jukebox \u00e8 il ventesimo album in studio del cantautore e musicista britannico Chris Rea, pubblicato nel 2004."}
{"id": "5469012", "revid": "660552", "url": "https://it.wikipedia.org/wiki?curid=5469012", "title": "LXXVTS 10b", "text": ""}
{"id": "5469014", "revid": "380654", "url": "https://it.wikipedia.org/wiki?curid=5469014", "title": "Terry Brunk", "text": ""}
{"id": "5469015", "revid": "767487", "url": "https://it.wikipedia.org/wiki?curid=5469015", "title": "Fondo Rinaldo Nascimbene", "text": ""}
{"id": "5469016", "revid": "114093863", "url": "https://it.wikipedia.org/wiki?curid=5469016", "title": "Gran Palazzo (Peterhof)", "text": "Il Gran Palazzo \u00e8 il palazzo principale della Reggia di Peterhof ed \u00e8 la struttura pi\u00f9 imponente dell'intero complesso. Determinante fu l'aggiunta delle ali laterali, realizzate fra il 1745 ed il 1755, su commissione della zarina Elisabetta (1741-1762) e progettate dall'architetto italiano Bartolomeo Rastrelli."}
{"id": "5469020", "revid": "767487", "url": "https://it.wikipedia.org/wiki?curid=5469020", "title": "Santo Spirito Blues", "text": "Santo Spirito Blues \u00e8 il ventunesimo album in studio del cantautore e musicista britannico Chris Rea, pubblicato nel 2011."}
{"id": "5469021", "revid": "15756", "url": "https://it.wikipedia.org/wiki?curid=5469021", "title": "Onofrio Giliberto", "text": "Biografia.\nNacque a Solofra dalla nobile e antica famiglia dei Giliberti (Drengot Quarrel), nel Palazzo Giliberti alla Forna di Solofra, alla fine del secondo decennio del XVII secolo.\nGli anni nei quali va identificata la sua data di nascita sono da collocare tra il 1616 e il 1618, come si evince dalle sue stesse opere.\nDella sua vita si conosce poco o nulla se non la data delle sue opere e che egli si laure\u00f2 in \"utriusque legis\" a Napoli nel 1643.\nNon \u00e8 noto dove abbia trascorso la sua vita n\u00e9 la sua formazione, i pochi dati biografici, oltre quelli bibliografici, portano la data di alcuni atti giuridici da lui stilati come giureconsulto presso gli Orsini duchi di Gravina e principi di Solofra.\nSecondo il quanto riferito dal Vito Antonio Grassi nelle sue \"Genealogie e Ragguagli Istorici del antico e moderno Stato di Solofra e Sua universit\u00e0\", opera manoscritta datata 1722 sappiamo che il Giliberto al momento della morte aveva un'unica erede, una nipote Livia Murena, come si evince dal \"Testamento del Dottor Honofrio Giliberto u.j.d\" datato \"Die 28 mensis julii 1656\". Da esso si evincerebbe che il Giliberto al momento della redazione testamentaria non aveva moglie o figli, ma solo la madre, una sorella e forse un fratello ancora in vita.\nOltre alla sua attivit\u00e0 giuridica, importante fu anche quella teatrale che risent\u00ec delle sperimentazioni del Barocco napoletano assai eclettico e ricco di innovazioni linguistiche e tematiche.\n\u00c8 da escludersi la sua paternit\u00e0 della commedia \"La vana gelosia\" stampata a Napoli nel 1635 come afferma Lucinda Spera nel \"Dizionario Biografico degli Italiani\".\nCerta \u00e8 invece la paternit\u00e0 della \"Vita e morte di San Rocco\" pubblicata nel 1642 nella capitale partenopea per i tipi di Ottavio Beltrano; l'opera \u00e8 dedicata a Don Fabrizio di Capua, \"Gran Conte di Altavilla\" e \"Principe della Riccia\".\nSempre a Napoli, nel 1643, pubblic\u00f2 la tragicommedia in prosa \"La stravaganza d'amore e d'amicizia\", dedicata a Ferdinando Orsini, conte di Muro, principe di Solofra.\nLa sua esperienza letteraria fu legata anche alla parentela con il pittore solofrano e napoletano Francesco Guarini, suo cugino di primo grado come scrive Carlo Coppola nell'articolo dal titolo \"Onofrio Giliberto e Francesco Guarini\" a cui dedic\u00f2 una delle sue opere pi\u00f9 famose \"Il vinto inferno da Maria\". Quest'opera, tragicommedia in versi frutto di sperimentazione linguistica fra italiano e contaminazioni dialettali napoletane, fu stampata a Trani nel 1644 per i tipi di Lorenzo Valeri, tipografo romano, tra i pionieri della stampa in Puglia.\nIn seguito pubblic\u00f2 \"Le meraviglie del Sant'Angelo Custode, o vero Lo schiavo del demonio\", anche questo testo, \"rappresentazione sagra\" in versi \u00e8 da opera da poco tornata alla luce in Toscana, di cui si sa che ebbe due editori il Novello De Bonis e il Francesco Savio 1662. Dell'opera ci \u00e8 pervenuta solo la seconda edizione, come recita il frontespizio. Essa fu ristampa per volont\u00e0 di tale Lattanzio di Gennaro che ne firm\u00f2 anche la \"Lettera di dedica\". Sempre nella stessa lettera sappiamo che l'opera fu dedicata dallo stesso testo di Gennaro a \"Francesco d'Aceti, uno degli otto, del Collegio de' Spetiali di Medicina Napolitani\", e a \"Ottavio de Nucci e Giuseppe Barbogli\". Il primo - come si legge godeva della personale protezione dell'\"Heroe di Partenope e di quasi tutta la Nobilit\u00e0 Napoletana\", mentre gli altri due sono indicati come veri luminari delle medesima professione.\nSappiamo che l'unica copia oggi ritrovata appartenne allo scrittore e politico toscano Ferdinando Martini.\nNel 1660 il pubblic\u00f2 a Napoli la prima edizione del romanzo \"Il Caualier della rosa, overo Aggiunta alle gare de' disperati\", ristampato a Venezia nel 1663. Le copie note della prima edizione si trovano a Bari, a Napoli e a Londra mentre della seconda copia se ne ha conserva un esemplare presso la Biblioteca Apostolica Vaticana.\nL'opera \u00e8 proposta sin dal frontespizio come l' \"aggiunta\" alle \"Gare de' disperati\", fortunato romanzo del genovese Giovanni Ambrogio Marini, che lo aveva composto nel 1644 e rivisto nel 1653. Si tratta di un grande romanzo che contiene numerosissimi temi a mezza strada tra il fantastico e l'avventuroso oltre a iperboliche e immaginifiche descrizioni del Regno del Per\u00f9.\nGiliberto nutr\u00ec forti interessi per l'enciclopedismo del suo tempo e compose anche \"Le ruote dell'Universo, opera in cui compendiosamente si descrivono le cose celesti e sublunari\". Si tratta di un'opera di carattere eclettico in cui si fornisce una sorta di vademecum sulla vita del tempo, misto ad almanacchi, descrizioni storiche e geografiche. Stampata a Napoli per Francesco Savio nel 1646 se ne conoscono tre copie di cui tre in Italia (Firenze, Bari, Napoli ed una conservata in Spagna).\nCirca la sua morte si hanno scarsissime notizie ma essa \u00e8 certamente avvenuta tra luglio 1664 e marzo 1666. Infatti, nel mese di luglio 1664 egli \u00e8 presente come testimone sostituto all'apertura del testamento della principessa Dorotea Orsini e nel marzo 1666 i suoi eredi istruiscono la pratica alla regia udienza per l'apertura del suo testamento che egli stesso aveva stilato in tempo di peste il 28 giugno 1656.\nIl problema del \"Convitato di Pietra\".\n\"Il convitato di pietra\", dramma di Onofrio Giliberto, stampato in Napoli per Francesco Savio, 1652 \u00e8 l'opera pi\u00f9 nota del Giliberto ma \u00e8 tuttavia perduta, come evidenziava gi\u00e0 alla fine dell'Ottocento Benedetto Croce. \nLo stesso critico mostrava anche qualche dubbio sulla reale esistenza dell'opera, ma veniva smentito dalle testimonianze a lui precedenti prima fra tutte quella di Carlo Goldoni che nella sua prefazione al Don Giovanni chiariva di aver letto l'opera e di averla confrontata tanto con quella del Cicognini, quanto con l'originale di Tirso de Molina e scriveva: \u00ab Un secolo or sar\u00e0 per l'appunto, che usc\u00ec dalla Spagna il \"Convitato di pietra\", commedia fortunatissima [...], la quale piena zeppa d'impropriet\u00e0, d'inconvenienze com'era [...], fu in Italiano tradotta da Giacinto Andrea Cicognini Fiorentino, ed anche da Onofrio Giliberto Napoletano, pochissima differenza essendovi fra queste due traduzioni \u00bb Ancora, prima, d'altro canto, tanto Niccol\u00f2 Toppi tanto Leone Allacci includevano \"Il Convitato di Pietra\" del Giliberto nei loro repertori bibliografici.\nInfluenza culturale.\nIl Giliberto fu il destinatario della lettera di dedica premessa alla tragicommedia pastorale di Marc'Antonio Perillo intitolata \"Il Corsaro Amante\"."}
{"id": "5469037", "revid": "419151", "url": "https://it.wikipedia.org/wiki?curid=5469037", "title": "Quintana (gioco)", "text": "La quintana \u00e8 un termine medievale che identifica un gioco di destrezza in cui un cavaliere doveva percuotere con la sua lancia tesa orizzontalmente un trofeo di 5 armi o lo scudo di un manichino sostenente una mazza fissa o rotante. Questo sport era praticato principalmente da cavalieri.\nOrigine e sua evoluzione.\nIl termine proviene dal latino \"quint\u0101na via\", letteralmente \"quinta via\" nel campo romano sito tra il 5 \u00ba e il 6\u00ba manipolo, ove aveva luogo il mercato e gli esercizi militari. Per estensione, ha finito per designare il palo utilizzato per questi esercizi militari.\nAll'origine il palo era sormontato da una tavola o da uno scudo, e nel medioevo il gioco era aperto ai giovanotti di qualsiasi condizione sociale. Potevano essere appiedati, utilizzare un cavallo di legno o giostrare sull'acqua (giostra nautica). I partecipanti a cavallo erano esclusivamente cavalieri che volevano addestrarsi cos\u00ec alle giostre equestri, cio\u00e8 quelle in cui lo scontro avveniva fra due cavalieri armati di lancia, e che resero popolare questa prova. \nPer trasformare l'addestramento in un divertimento pi\u00f9 rischioso, si attacc\u00f2 un braccio articolato perpendicolarmente al palo o al manichino. Da questo braccio pendeva una mazza attaccata ad una catena o a un mazzafrusto.\nNel XVII secolo vennero introdotte le seguenti varianti: \nTecnica.\nIl cavaliere sul suo destriero doveva toccare lo scudo al galoppo; il braccio articolato girava, e la mazza andava evitata dal cavaliere scansandosi, piegato sul collo del cavallo. I meno svelti potevano anche parare il colpo con lo scudo. Se si mancava il bersaglio, non accadeva nulla, tranne il clamore di disapprovazione della folla.\nOggi si svolgono rievocazioni storiche della quintana ad Ascoli Piceno (Quintana di Ascoli Piceno), a Faenza (Palio del Niballo), a Foligno (Giostra della Quintana) e ad Arezzo (Giostra del Saracino)."}
{"id": "5469042", "revid": "287204", "url": "https://it.wikipedia.org/wiki?curid=5469042", "title": "The Big Doe Rehab", "text": "The Big Doe Rehab \u00e8 il settimo album in studio del rapper statunitense Ghostface Killah, membro dello Wu-Tang Clan. Il disco \u00e8 uscito nel 2007."}
{"id": "5469043", "revid": "123018734", "url": "https://it.wikipedia.org/wiki?curid=5469043", "title": "Rachel York", "text": "Biografia.\nHa recitato in numerosi musical a New York e altre citt\u00e0 degli Stati Uniti, tra cui \"Les Mis\u00e9rables\", \"Grey Gardens\", \"The King And I\", \"Victor/Victoria\" (per cui ha vinto il Drama Desk Award alla miglior attrice non protagonista in un musical) e \"Camelot\". Sulle scene londinesi invece ha recitato nei musical \"Kiss Me, Kate\" (2001) e \"Anything Goes\" (2021).\nHa recitato sia in televisione (\"Una vita da vivere\", \"Close to Home - Giustizia ad ogni costo\") che al cinema (\"Un giorno... per caso\", \"Billy Bathgate - A scuola di gangster\")."}
{"id": "5469045", "revid": "1543377", "url": "https://it.wikipedia.org/wiki?curid=5469045", "title": "Australopithecus deyiremeda", "text": "Australopithecus deyiremeda (nome che, in lingua amarica, significa parente vicino, dai termini \u201cdeyi\u201d che significa \u201cvicino\u201d e \u201cremeda\u201d che vuole dire \u201cparente\u201d) \u00e8 il nome dato da una squadra di ricercatori, con a capo il paleontologo etiope Yohannes Haile-Selassie, curatore del reparto di Fisica antropologica del Museo di Cleveland negli Stati Uniti, ad una presunta nuova specie di uomo preistorico, scoperta nel 2011 e non ancora confermata dalla comunit\u00e0 scientifica.\nRitrovamenti.\nI resti di una mascella parziale, due mandibole e altri frammenti sono stati rinvenuti nella regione degli Afar in Etiopia e risalirebbero a circa 3,3 e 3,5 milioni di anni fa. Si tratta di fossili dello stesso periodo di tempo della specie cui apparteneva l'ominide chiamato Lucy (\"Australopithecus afarensis\"). \nDa una dettagliata analisi degli studiosi ricercatori ci sarebbero molte differenze nella conformazione dei reperti rispetto a quelli degli uomini preistorici gi\u00e0 noti; significativa \u00e8 la robustezza della dentatura"}
{"id": "5469051", "revid": "287204", "url": "https://it.wikipedia.org/wiki?curid=5469051", "title": "The Pretty Toney Album", "text": "The Pretty Toney Album \u00e8 il quarto album in studio del rapper statunitense Ghostface Killah, membro dello Wu-Tang Clan. Il disco \u00e8 uscito nel 2004."}
{"id": "5469060", "revid": "287204", "url": "https://it.wikipedia.org/wiki?curid=5469060", "title": "Bulletproof Wallets", "text": "Bulletproof Wallets \u00e8 il terzo album in studio del rapper statunitense Ghostface Killah, membro dello Wu-Tang Clan. Il disco \u00e8 uscito nel 2001."}
{"id": "5469061", "revid": "640389", "url": "https://it.wikipedia.org/wiki?curid=5469061", "title": "ICC Intercontinental Cup", "text": "L'ICC Intercontinental Cup \u00e8 un torneo mondiale per squadre nazionali di cricket.\nStoria.\nLa sua istituzione fu stabilita per poter permettere anche alle nazioni non aventi il test status di poter giocare partite di First Class cricket a livello internazionale contro avversari di pari forza. La prima edizione fu disputata nel 2004 con 12 squadre partecipanti e nel corso degli anni il numero dei partecipanti \u00e8 variato.\nA partire dall'edizione 2017 il vincitore della Intercontinental Cup si qualificher\u00e0 per l'ICC Test Challenge.\nFormula.\nAttualmente la competizione non si svolge durante un intero anno solare ma occupa un arco di tempo pluriennale. Non viene scelta una sede comune ma tutte le partite vengono disputate in impianti dei vari paesi che vi prendono parte, solo la finale avviene in una sede neutrale precedentemente designata.\nIl torneo attualmente viene disputato da otto squadre nazionali con un girone all'italiana con partite di sola andata. Le prime due classificate si affrontano in una finale. Ogni partita \u00e8 un First Class Match di quattro giorni di durata.\nStatistiche.\nIl match del 2006 tra Namibia e Nepal, il match abbandonato tra Scozia e Kenya nel 2008 e quello tra Zimbabwe e Scozia nel 2010 non sono inclusi nel calcolo. Statistiche riferite al torneo del 2017 concluso."}
{"id": "5469065", "revid": "62748", "url": "https://it.wikipedia.org/wiki?curid=5469065", "title": "Apollodoro di Acarne", "text": ""}
{"id": "5469066", "revid": "780783", "url": "https://it.wikipedia.org/wiki?curid=5469066", "title": "Lamar Hunt U.S. Open Cup 2013", "text": "La Lamar Hunt U.S. Open Cup 2013 \u00e8 stata la centesima edizione della coppa nazionale statunitense. \u00c8 iniziata il 7 maggio 2013 e si \u00e8 conclusa il 1\u00ba ottobre 2013.\nIl torneo \u00e8 stato vinto dal D.C. United che ha battuto in finale il Real Salt Lake per 1-0.\nRisultati.\nTurno preliminare.\nSi \u00e8 disputato marted\u00ec 7 maggio 2013.\nPrimo turno.\nSi \u00e8 giocato marted\u00ec 14 e mercoled\u00ec 15 maggio 2013.\nSecondo turno.\nSi \u00e8 svolto marted\u00ec 21 maggio 2013.\nTerzo turno.\nSi \u00e8 disputato marted\u00ec 28 e mercoled\u00ec 29 maggio 2013.\nQuarto turno.\nSi \u00e8 giocato mercoled\u00ec 12 e gioved\u00ec 13 giugno 2013.\nQuarti di finale.\nSi sono disputati mercoled\u00ec 26 giugno 2013.\nSemifinali.\nSi sono svolte mercoled\u00ec 7 agosto 2013.\nCollegamenti esterni.\nU.S. Open Cup 2013 su MLSsoccer.com"}
{"id": "5469077", "revid": "1543377", "url": "https://it.wikipedia.org/wiki?curid=5469077", "title": "Guggulsteroni", "text": "Guggulsteroni \u00e8 un termine che viene utilizzato per indicare degli steroli di origine vegetale che vengono estratti dalla resina ottenuta per incisione della corteccia di una pianta nota come Commiphora Mukul. Il nome deriva da Guggulu, termine che significa \"quello che \u00e8 contro la malattia\", infatti i guggulsteroni vengono utilizzati da moltissimi anni per trattare e prevenire diversi disturbi.\nGuggulsteroni: nessi con un migliore stato di salute.\nLe loro capacit\u00e0 in ambito medico sono principalmente riconducibili al trattamento delle infiammazioni, alla riduzione del colesterolo, soprattutto relativo alle lipoproteine a bassa densit\u00e0 LDL, e alla prevenzione dell'aterosclerosi. Questi effetti dei guggulsteroni possono ridurre la possibilit\u00e0 di essere colpiti da malattie a carico del sistema cardio circolatorio.\nGuggulsteroni per coadiuvare il dimagrimento.\nUn altro utilizzo che si fa da alcuni anni dei guggulsteroni \u00e8 quello relativo alla produzione di integratori alimentari per dimagrire anche noti come termogenici; questi steroli sono infatti capaci di aumentare il rapporto tra gli ormoni tiroidei T3 e T4 in favore del primo che \u00e8 caratterizzato da maggiore attivit\u00e0 soprattutto a carico dei tessuti adiposi; infatti il T3 facilit\u00e0 la lipolisi, processo con il quale a partire dai trigliceridi stoccati nel grasso si ottengono acidi grassi e glicerolo. Inoltre il variato rapporto tra gli ormoni su detti determina anche un aumento del metabolismo, aspetto questo che incide positivamente sulla riduzione del grasso corporeo.\nPossibili effetti collaterali dei guggulsteroni.\nPoich\u00e9 i guggulsteroni sono in ultima analisi estratti di una pianta, possono dare luogo ad allergie, con rush cutaneo e altri disturbi anche gravi, \u00e8 quindi sempre necessario consultare il proprio medico curante prima di assumerli, qualsiasi sia lo scopo che si vuole ottenere. Non utilizzare in gravidanza e allattamento."}
{"id": "5469084", "revid": "287204", "url": "https://it.wikipedia.org/wiki?curid=5469084", "title": "Cantone di Le Teil", "text": "Il Cantone di Le Teil \u00e8 un cantone francese dell'Arrondissement di Largenti\u00e8re e dell'Arrondissement di Privas.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i 19 comuni di:"}
{"id": "5469086", "revid": "767487", "url": "https://it.wikipedia.org/wiki?curid=5469086", "title": "Amara (cantante)", "text": "Biografia.\nNel 2005 partecipa alla quinta edizione del programma \"Amici di Maria De Filippi\", accedendo alla fase finale del programma.\nPartecipa alle edizioni 2008 e 2009 del concorso SanremoLab, e 2010 e 2011 di Area Sanremo, classificandosi sempre tra gli otto vincitori della manifestazione.\nPartecipa alla XV edizione del Premio Lunezia, tenutosi a Marina di Carrara nel luglio 2010, che vince nella categoria \"Nuove Proposte\" con il brano \"Mani\". Il 1\u00ba settembre Mogol le conferisce una borsa di studio presso il CET - Centro Europeo di Toscolano, in seguito alla vittoria di un festival dedicato ai cantautori.\nNel settembre 2012 viene scelta da MTV Italia \"New Generation\" come \"artista della settimana\".\nNel dicembre 2014 torna ad Area Sanremo dove vince per la quinta volta venendo scelta da Carlo Conti per partecipare alla 65\u00aa edizione del Festival di Sanremo nella sezione \"Nuove Proposte\" con il brano \"Credo\", scritto e composto da Amara stessa insieme a Salvatore Mineo. Si classifica al quarto posto.\nDopo Sanremo compie un tour con concerti al Blue Note di Milano e all'Auditorium Parco della Musica di Roma.\nIl 13 aprile 2015 la commissione musical-letteraria del Premio Lunezia annuncia di aver conferito ad Amara il \"Premio Lunezia Pop d'Autore 2015\" per l'album \"Donna Libera\"..\nNello stesso anno \u00e8 coautrice del brano \"Per questo paese\", inciso da Emma nell'album \"Adesso\", pubblicato il 27 novembre 2015.\nNel 2016 scrive \"Hai una vita ancora\" per il duetto Ornella Vanoni &amp; Ghost e tre brani per l'album \"Luce infinita\" di Loredana Errore: il primo singolo \"Nuovi giorni da vivere\", \"Un nuovo sole\" e la title track \"Luce infinita\".\nNel 2017 ritorna al Festival di Sanremo come ospite cantando nella serata finale il brano \"Pace\" in duetto con Paolo Vallesi. Durante la kermesse il brano \"Che sia benedetta\", interpretato da Fiorella Mannoia, da lei scritto ottiene il secondo posto e vince il Premio al Miglior testo e i Premio Sala Stampa Radio-TV \"Lucio Dalla\".\nIl 12 febbraio 2017 viene pubblicato un nuovo album, che prende il titolo dal brano presentato durante la finale del Festival di Sanremo. Pace si compone di 9 tracce: 8 inediti interamente scritti dall'autrice insieme a Salvatore Mineo e la cover di \"C'\u00e8 tempo\" di Ivano Fossati, interpretata da Amara in duetto con Simona Molinari.\nA luglio 2017 l'autrice presenta sul palco del Wind Summer Festival il suo nuovo singolo \"Grazie\", estratto dall'album \"Pace\", all'esibizione segue un tour in Italia.\nNel 2018 torna a scrivere per Emma per la quale compone il brano Le cose che penso inserito nell'album Essere qui. A gennaio 2019 affida a Fiorella Mannoia \"Il Peso del coraggio\" primo singolo estratto dall'album Personale. Nel mese successivo la Mannoia presenta la canzone durante il Festival di Sanremo.\nA fine 2019 esce Fortuna, il nuovo disco di Emma Marrone che contiene il brano \"Basti solo tu\"."}
{"id": "5469093", "revid": "73024922", "url": "https://it.wikipedia.org/wiki?curid=5469093", "title": "Liceo Asproni", "text": ""}
{"id": "5469094", "revid": "367445", "url": "https://it.wikipedia.org/wiki?curid=5469094", "title": "Honofrio Giliberto", "text": ""}
{"id": "5469096", "revid": "367445", "url": "https://it.wikipedia.org/wiki?curid=5469096", "title": "Onofrio Giliberti", "text": ""}
{"id": "5469108", "revid": "1543377", "url": "https://it.wikipedia.org/wiki?curid=5469108", "title": "Arciere di Stonehenge", "text": "Arciere di Stonehenge \u00e8 il nome dato ad un uomo della prima et\u00e0 del bronzo il cui corpo \u00e8 stato scoperto nel 1978 da Richard Atkinson e John G. Evans in una fossa nei pressi di Stonehenge. Diversamente dalla maggior parte delle sepolture situate presso il sito di Stonehenge, il suo corpo non era sepolto sotto un tumulo.\nL'esame dello scheletro ha indicato che l'uomo era autoctono della zona e di un'et\u00e0 di circa 30 anni al momento della morte. La datazione al radiocarbonio suggerisce che mor\u00ec intorno al 2300 a.C., morte pi\u00f9 o meno contemporanea a quella dell'arciere di Amesbury e degli arcieri di Boscombe sepolti a 3 miglia di distanza ad Amesbury.\nSi \u00e8 capito che il defunto era un arciere grazie al ritrovamento dei tipici guardapolsi in pietra e di punte di freccia in selce, facenti parte del corredo. Alcune di queste frecce erano conficcate nello scheletro dell'uomo, fatto che suggerisce una morte violenta."}
{"id": "5469109", "revid": "767487", "url": "https://it.wikipedia.org/wiki?curid=5469109", "title": "Rinaldo Nascimbene", "text": "Biografia.\nDi nobile famiglia pavese, studi\u00f2 Filosofia e Teologia presso il Seminario Vescovile di Pavia; nel dicembre 1906 si laure\u00f2 in Teologia presso il Pontificio Seminario Romano; nel giugno 1912 consegu\u00ec la Licenza in Scienze Bibliche presso la Pontificia Commissione Biblica. \nNel giugno 1906 fu ordinato sacerdote e nel marzo 1918 Canonico Onorario della Cattedrale dal Vescovo di Pavia Monsignore Francesco Ciceri; il Vescovo Giuseppe Ballerini lo insign\u00ec del titolo di Monsignore nel 1931 e, nello stesso anno, ottenne il titolo di Cameriere Segreto soprannumerario di Papa Pio XI.\nNel 1909 incominci\u00f2 ad insegnare Biblica presso il Seminario Vescovile di Pavia.\nNell'aprile 1922 si laure\u00f2 presso l'Universit\u00e0 di Pavia con una tesi dal titolo \u201cSul valore storico della dimora di Israele in Egitto\u201d.\nDal 1925 al 1928 fu docente di Materie Letterarie presso il R. Ginnasio Ugo Foscolo di Pavia.\nDal 1936 al 1954 fu professore incaricato della cattedra di Ebraico e Lingue semitiche comparate presso l'Ateneo pavese. \nTra il 1928 e il 1939 fu Rettore dell'Almo Collegio Borromeo ; ritiratosi poi in Seminario, ne divenne Prefetto degli Studi.\nNel 1956 lasci\u00f2 la sua biblioteca personale all'Universit\u00e0 di Pavia, dove \u00e8 tuttora conservata come Fondo Rinaldo Nascimbene.\nMor\u00ec nel 1958 a Pavia.\nIl fondo librario.\nIl una lettera autografa datata 19 aprile 1956, Nascimbene comunic\u00f2 la propria intenzione di donare alla Facolt\u00e0 di Lettere dell'Universit\u00e0 di Pavia le cinque librerie gi\u00e0 presenti presso la biblioteca, con tutto il loro contenuto di libri, riviste e documenti manoscritti (oltre 700 volumi e alcune testate di periodici), riservando a se stesso e al direttore della biblioteca l'uso esclusivo dei volumi, fino alla proprio morte.\nLa donazione fu ufficialmente accettata dal Consiglio di Amministrazione dell'Universit\u00e0 nel maggio dello stesso anno, ma il materiale fu inventariato ed entr\u00f2 a far parte del patrimonio della biblioteca solo negli anni 1958-59.\nRaccolto per motivi di studio, comprende varie edizioni della vulgata, anche in edizioni antiche, e varie bibbie in ebraico; il Nuovo Testamento in siriaco, arabo, copto, tigrino, ge-ez; la prima edizione italiana (Brescia, 1597-1598, postuma) dei \"Commentarii in quatuor Evangelistas\" di Juan Maldonado; un'ampia gamma di saggi e commenti alla Bibbia di autorevoli studiosi contemporanei quali Joseph-Marie Lagrange, Rudolf Bultmann, Alfred Loisy, Rudolf Kittel; numerose opere sulla storia del popolo ebreo e molti testi di esegeti cattolici e protestanti.\nIl fondo, attualmente conservato presso la Biblioteca di Studi Umanistici , \u00e8 identificabile dalla firma del possessore, da un timbro di possesso o, pi\u00f9 frequentemente, dall'ex libris con il suo nome. Una parte dei volumi \u00e8 stata personalmente acquisita da Nascimbene dal Seminario diocesano di Pavia, che conserva preso la propria biblioteca molti volumi e riviste identificate dal medesimo \"ex libris\".\nOpere.\n\"Il \"Logos\" di S. Giovanni\", La scuola cattolica, 38(2), 1910: 802.809\n\"Il problema escatologico in S. Paolo\", La scuola cattolica 47(2), 1919: 293-310; 48(1), 1920: 38-53 e 431-445\n\"Cento anni di Egittologia: 1822-1922\", La scuola cattolica 51, 1923: 48-62\n\"Note esegetiche: Esodo 20., 22-26, nell'interpretazione degli esegeti contemporanei\", La scuola cattolica 52(1), 1924: 428-435\nAlcune osservazioni sul valore degli Atti in ordine allo studio di S. Paolo, La scuola cattolica 53(1), 1925: 180-199\n\"Il canto di Debora\", Annuario del R. Liceo Ugo Foscolo 1926-27, 1936-37, Pavia: Arti Grafiche\n\"Antichissime testimonianze sugli ebrei\". Athenaeum: studi periodici di letteratura e storia, A. 5 n.s. (1927): 147-159\n\"Il Salmo 39 e i Salmi da morto nuovamente tradotti dallo ebraico in lingua volgare e metricamente disposti dal canonico Rinaldo Nascimbene\", Pavia: Artigianelli, 1931\n\"Lezioni di Ebraico e lingue semitiche comparate: anno accademico 1944-45. Parte I: La lingua ebraica. Parte II: Testi semitici; vocabolario\", Pavia: Cucchi, 1944-45\n\"Dalle fonti aramaiche nuova traduzione della Bibbia?\", La Provincia pavese, anno CXXXI, n. 202, 1950.\n\"Ancora dei Charibu\", Athenaeum: studi periodici di letteratura e storia, fasc. I-II, 1951\n\"Palaestina antiqua (eiusque divisio aetate Jesu Christi)\", Novara: Istituto Geografico De Agostini, 1944 (carta geografica)"}
{"id": "5469114", "revid": "287204", "url": "https://it.wikipedia.org/wiki?curid=5469114", "title": "SXDF-NB1006-2", "text": "SXDF-NB1006-2 \u00e8 una galassia remota situata nella costellazione della Balena, con un redshift di z = 7,213, ossia un tragitto della luce della galassia per giungere a noi di 12,91 miliardi di anni luce.\nScoperta dal Subaru XMM-Newton Deep Survey Field, nel giugno 2012, era stata definita come la galassia pi\u00f9 lontana al quel momento conosciuta, poich\u00e9 altre galassie remote, ipotizzate pi\u00f9 distanti, non avevano ottenuto la conferma spettroscopica. Aveva superato il record detenuto in precedenza da GN-108036, anch'essa scoperta dal Telescopio Subaru\".\"\nUno studio pubblicato nel giugno 2016 sulla rivista Science ha riportato i dati raccolti dal Atacama Large Millimeter/submillimeter Array (ALMA) da un team di studiosi dell'Osaka Sangyo University. Sono state rilevate quantit\u00e0 significative di ossigeno ionizzato in questa galassia estremamente distante, mentre non sono state misurate emissioni di carbonio e la presenza solo di una minima quantit\u00e0 di polvere. Quindi la galassia contiene solo una minima quantit\u00e0 di idrogeno non ionizzato probabilmente perch\u00e9 si erano formate numerose stelle luminose e massicce che, con l'emissione di raggi ultravioletti, hanno innescato la reionizzazione. Su larga scala, SXDF-NB1006-2 potrebbe rappresentare il prototipo di galassie responsabili della reionizzazione dell'Universo."}
{"id": "5469115", "revid": "767487", "url": "https://it.wikipedia.org/wiki?curid=5469115", "title": "Microsoft Student", "text": "Microsoft Student \u00e8 stata un'enciclopedia multimediale prodotta da Microsoft, progettato per aiutare gli studenti nei compiti scolastici e compiti a casa. Comprendeva Encarta, nonch\u00e9 vari strumenti per studenti, come altri modelli di Microsoft Office e l'integrazione con le altre applicazioni Microsoft, come Microsoft Word. Un esempio di ci\u00f2 \u00e8 citazioni di dati, dizionario Encarta e di ricerca di Encarta caratteristiche, che sono disponibili in una barra degli strumenti in Word.\nIl prodotto comprende anche Microsoft Math, risorse linguistiche e letteratura, e strumenti di ricerca (ad esempio, l'accesso a una versione online di Encarta). Student 2006 \u00e8 stata la prima versione del prodotto e una nuova versione \u00e8 stato prodotto da Microsoft ogni anno fino al 2009.\n, citando i cambiamenti nel modo in cui le persone cercano informazioni e nel tradizionale enciclopedia e mercato di riferimento materiale dei motivi principali alla base della terminazione. La chiusura di Encarta \u00e8 ampiamente attribuito alla concorrenza del pi\u00f9 grande enciclopedia online Wikipedia."}
{"id": "5469116", "revid": "1442080", "url": "https://it.wikipedia.org/wiki?curid=5469116", "title": "The Honeymoon Tour", "text": "The Honeymoon Tour \u00e8 stato il primo tour mondiale della cantante statunitense Ariana Grande, intrapreso al fine di promuovere il suo secondo album in studio \"My Everything\".\n\u00c8 stato annunciato il 10 settembre 2014 durante un'intervista per la rivista Rolling Stone ed \u00e8 iniziato il 25 febbraio 2015 con la prima tappa ad Independence, Missouri per poi terminare in Brasile, precisamente presso San Paolo il 25 ottobre dello stesso anno. Il tour si compone di ben 88 date, suddivise tra Nord America, Europa, Asia e Sud America. Ad aprire i concerti della Grande, vi sono pi\u00f9 artisti: fra questi, Cashmere Cat, Rixton e Prince Royce."}
{"id": "5469117", "revid": "124131690", "url": "https://it.wikipedia.org/wiki?curid=5469117", "title": "Nicarete di Corinto", "text": "Biografia.\nA Corinto, come in qualsiasi citt\u00e0 portuale del mondo antico, era diffusa la prostituzione ma la citt\u00e0 era particolarmente famosa nell'antichit\u00e0 per il suo vasto commercio della prostituzione e per il tempio dedicato alla dea Afrodite dove si praticava il culto della prostituzione sacra. A conferma di questa fama l'aggettivo korinthia era usato per indicare una donna di facili costumi e dallo stesso nome della citt\u00e0 sembra derivasse il verbo \"korinthiazein\", che liberamente tradotto significava \"fornicare\".\nNicarete, schiava affrancata di Carisio di Elea, moglie di Ippia, cuoco famoso al servizio di Carisio, viene coinvolta in un processo che vide protagonista Demostene che aveva scritto l'orazione \"Contro Neera\" a sostegno di Apollodoro di Pasione, un ricco giovane oratore, suo amico, che accusava Stefano di aver sposato Neera, una prostituta d'alto bordo, violando le leggi ateniesi poich\u00e9 questa non era cittadina ateniese e perci\u00f2 il presunto marito doveva essere condannato a mille dracme di multa e la giovane straniera doveva essere venduta come schiava. Dal processo si chiar\u00ec il ruolo di Nicarete nella vicenda. \nElla comprava giovani ragazze al mercato degli schiavi di Corinto e le addestrava per divenire delle etere. La pi\u00f9 famosa etera di Nicarete era Neera, che era stata acquistata insieme ad altre sei ragazze che la tenutaria faceva passare per sue figlie. Con questo stratagemma Nicarete aumentava il prezzo che i suoi clienti dovevano pagare poich\u00e9 le donne libere costavano generalmente di pi\u00f9 per le loro prestazioni."}
{"id": "5469120", "revid": "33689", "url": "https://it.wikipedia.org/wiki?curid=5469120", "title": "AutoRoute", "text": "Microsoft AutoRoute \u00e8 un software di mappatura, attualmente non pi\u00f9 sviluppato, versione europea di Microsoft Streets &amp; Trips. Esso copre tutta l'Europa, compresa la Russia europea, nonch\u00e9 l'Armenia, l'Azerbaigian, la Georgia, Cipro e tutta la Turchia, mentre la versione nordamericana copre Stati Uniti, Canada e Messico. AutoRoute \u00e8 prodotto anche in diverse lingue europee oltre all'inglese.\nHa due versioni: AutoRoute e AutoRoute GPS."}
{"id": "5469121", "revid": "8660", "url": "https://it.wikipedia.org/wiki?curid=5469121", "title": "Nazionale di cricket del Kenya", "text": "La nazionale di cricket del Kenya \u00e8 la selezione nazionale che rappresenta il Kenya nel gioco del cricket.\nStoria.\nNegli anni sessanta e settanta i giocatori keniani parteciparono a diversi eventi internazionali come parte della nazionale dell'Africa Orientale, nonostante una nazionale keniana fosse stata istituita gi\u00e0 dal 1951.\nIl debutto in coppa del mondo avvenne nell'edizione 1996, in cui la squadra fu eliminata al primo turno. Il grande exploit avvenne per\u00f2 nell'edizione 2003 in cui la squadra riusc\u00ec ad arrivare sorprendentemente in semifinale sconfiggendo lungo il percorso le quotate Sri Lanka, Bangladesh e Zimbabwe.\nIn seguito alla straordinaria performance, corredata anche da risultati di prestigio come la finale raggiunta nell'edizione 2005 dell'ICC Intercontinental Cup si ventil\u00f2 l'opzione di ammettere la squadra al test cricket; tuttavia negli anni seguenti la squadra non si dimostr\u00f2 all'altezza delle aspettative arrivando a perdere anche il suo ODI status."}
{"id": "5469126", "revid": "1543377", "url": "https://it.wikipedia.org/wiki?curid=5469126", "title": "Castello di Cacchiano", "text": "Il castello di Cacchiano si trova nell'omonima localit\u00e0 tra i centri di San Regolo e Monti, nel territorio comunale di Gaiole in Chianti, in provincia di Siena.\nStoria.\nIl castello venne edificato nel corso del X secolo dalla famiglia fiorentina dei Ricasoli su un'area collinare dove furono rinvenuti vari reperti archeologici di epoca romana.\nIl complesso architettonico divenne una struttura militare strategica con funzioni difensive nell'area di confine tra il territorio fiorentino in cui rientrava e quello senese, per poi essere trasformato in fattoria fortificata nel corso della seconda met\u00e0 del Cinquecento a seguito della definitiva caduta della Repubblica di Siena e la sua definitiva annessione al Granducato di Toscana; il castello nel 1452 sub\u00ec un assedio e nel 1478 venne gravemente danneggiato dagli Aragonesi.\nA seguito della dismissione della struttura militare, il complesso sub\u00ec modifiche architettoniche che ne hanno trasformato definitivamente l'aspetto, mentre a fianco del palazzo padronale venne edificata una cappella gentilizia.\nDescrizione.\nDell'originaria struttura medievale resta il fronte sud-orientale e la parte nord-orientale del complesso architettonico attuale, che si articola a forma triangolare con torri angolari e strutture murarie in pietra che rivestono esternamente i corpi di fabbrica laterali che a loro volta racchiudono il cortile interno.\nSul corpo di fabbrica sud-occidentale dell'originaria struttura medievale \u00e8 stato in seguito realizzato il palazzo padronale a pianta rettangolare, al centro del quale si eleva una torretta di avvistamento a sezione quadrata; all'angolo sud-orientale del palazzo \u00e8 parzialmente addossato l'angolo della cappella gentilizia.\nDavanti alla facciata principale del palazzo padronale si apre un ampio cortile rettangolare dove si trova un pozzo-cisterna che originariamente raccoglieva l'acqua piovana per l'approvvigionamento idrico del complesso architettonico; il lato nord-occidentale e quello sud-orientale del cortile sono delimitati da altri edifici con strutture murarie in pietra."}
{"id": "5469128", "revid": "380654", "url": "https://it.wikipedia.org/wiki?curid=5469128", "title": "Scott Bigelow", "text": ""}
{"id": "5469138", "revid": "124460206", "url": "https://it.wikipedia.org/wiki?curid=5469138", "title": "Nick Robinson", "text": "Da bambino, \u00e8 apparso nelle produzioni teatrali del 2008 di \"A Christmas Carol\" e \"Mame\", dopo di che ha recitato nella sitcom televisiva \"Melissa &amp; Joey\" (2010\u20132015). Ha recitanto in un ruolo secondario nel film \"Jurassic World\" (2015), ed ha interpretato ruoli da protagonista in diversi drammi per ragazzi, tra cui \"The Kings of Summer\" (2013), \"La quinta onda\" (2015), \"Noi siamo tutto\" (2017) e \"Tuo, Simon\" (2018).\nBiografia.\nInizi.\nRobinson \u00e8 nato il 22 marzo 1995 a Seattle, Washington. Ha quattro fratelli pi\u00f9 piccoli e due fratellastri pi\u00f9 grandi, nati del precedente matrimonio di suo padre Michael Robinson. Sua madre \u00e8 Denise Podnar. Si \u00e8 diplomato alla Campbell Hall School nel 2013. \u00c8 stato accettato alla Gallatin School of Individualized Studies della \"New York University\", ma ha rinviato il suo primo anno per poter lavorare in un'altra stagione di \"Melissa &amp; Joey\".\nCarriera.\nRobinson ha fatto il suo debutto professionale all'et\u00e0 di undici anni con un ruolo nella adattamento teatrale del romanzo \"Canto di Natale\" di Charles Dickens. Il talent scout Matt Casella lo raccomand\u00f2 ad alcune agenzie e alla fine Robinson firm\u00f2 un contratto con la Savage Agency di Los Angeles. A causa dello sciopero degli sceneggiatori della Writers Guild of America del 2007-2008, la famiglia di Robinson \u00e8 tornata a Washington dove ha continuato a esibirsi sul palco a Seattle e dintorni.\nNel 2010, Robinson \u00e8 stato scelto per il ruolo di Ryder Scanlon, nipote del personaggio di Melissa Joan Hart nella sitcom della ABC Family, \"Melissa &amp; Joey\", interpretando il personaggio fino alla cancellazione della serie nel 2015.\nNel 2011, mentre era in pausa da \"Melissa &amp; Joey\", Robinson ha iniziato le riprese del film di Disney Channel \"Nemici per la pelle\" con le star Disney Bella Thorne e Zendaya; Robinson ha interpretato il ruolo di Jake Logan. \"Nemici per la pelle\" \u00e8 stato presentato per la prima volta nel gennaio 2012 su Disney Channel.\nNel 2012, Robinson \u00e8 stato scelto per il ruolo di Joe Toy nel film \"The Kings of Summer\" di Jordan Vogt-Roberts. Ha anche recitato nell'episodio \"Blue Bell Boy\", durante la terza stagione della serie \"Boardwalk Empire\". Ha anche iniziato ad apparire in una serie di spot televisivi per la Cox Communications dal titolo \"Buffer Time is Bonding Time.\"\nAlla fine del 2013, Robinson \u00e8 stato scelto per recitare in \"Jurassic World\", che \u00e8 stato distribuito nei cinema nel 2015. Nel film ha recitato insieme a Ty Simpkins, interpretando una coppia di fratelli che visitano la loro zia interpretata da Bryce Dallas Howard in \"Jurassic World\". Ha interpretato Ben Parish nell'adattamento cinematografico del romanzo \"La quinta onda\", che \u00e8 stato distribuito nei cinema nel gennaio 2016. Questi ruoli lo hanno reso non disponibile per pi\u00f9 episodi dell'ultima stagione di \"Melissa &amp; Joey\", ma \u00e8 tornato per gli ultimi tre episodi della serie.\nHa recitato nel film indipendente \"Being Charlie\", presentato in anteprima al Toronto International Film Festival 2015; il film \u00e8 stato distribuito nelle sale nel 2016.\nNel 2017 ha recitato nel film commedia drammatica \"Krystal\" di William H. Macy, e nel ruolo di Olly in \"Noi siamo tutto\", un adattamento cinematografico del romanzo omonimo.\nRobinson \u00e8 stato uno dei tanti attori che hanno fatto l'audizione per il ruolo di Ian Solo per \"\" prima che la parte fosse assegnata ad Alden Ehrenreich.\nNel 2018, Robinson ha interpretato il ruolo di Simon Spier nel film sull'amore gay adolescenziale \"Tuo, Simon\". Il film \u00e8 stato considerato rivoluzionario perch\u00e9 \u00e8 stato il primo grande film in studio a concentrarsi su una storia d'amore gay e adolescenziale. La performance di Robinson come Simon ha ottenuto il plauso della critica. Dopo aver letto la sceneggiatura, Robinson ha rivelato di aver infranto la propria regola di non recitare pi\u00f9 alle superiori perch\u00e9 ha visto l'importanza culturale del film.\nNel 2019, \u00e8 co-protagonista nella terza versione cinematografica di \"Native Son\" di Richard Wright. Nel giugno 2018, \u00e8 stato annunciato che reciter\u00e0 nell'adattamento cinematografico del romanzo \"Weetzie Bat\".\nDoppiatori italiani.\nNelle versioni in italiano dei suoi film, Nick Robinson \u00e8 stato doppiato da:"}
{"id": "5469140", "revid": "599013", "url": "https://it.wikipedia.org/wiki?curid=5469140", "title": "Chiara Cecotti", "text": "Carriera.\nClub.\nChiara Cecotti si avvicina al mondo del calcio fin da giovanissima iniziando la carriera nelle giovanili del Buttrio giocando con i maschietti nelle formazioni miste, prima nei pulcini e successivamente negli esordienti, per poi passare nel Tavagnacco prima nelle esordienti e poi nelle giovanissime.\nLe prestazioni offerte nei campionati giovanili convincono la societ\u00e0 ad inserirla nel 2014 nella rosa della prima squadra, disputando cos\u00ec per la prima volta il campionato di Serie A nella stagione 2014-2015. Il suo debutto nella massima serie del campionato italiano di calcio femminile avviene l'11 ottobre 2014, alla seconda giornata di campionato, nella partita vinta sul Cuneo per 4-0, mentre per il suo primo gol in Serie A deve attendere la sesta giornata dove sigla su rigore una delle dieci reti con cui il Tavagnacco si impone sull'Anima e Corpo Orobica. Prima della fine della stagione segna il goal nella sconfitta subita per 4-1 contro il Brescia. La stagione termina con un tabellino personale di due reti realizzate su 17 presenze.\nNel luglio 2021 si trasferisce al , in serie B.\nNazionale.\nDurante la stagione 2014-2015 le prestazioni offerte in campionato attirano l'attenzione della FIGC che, su iniziativa del selezionatore Enrico Sbardella la invita a partecipare a qualche raduno della Nazionale Under-17. La definiva convocazione arriva la stagione successiva quando la nuova selezionatrice delle U-17 Rita Guarino la inserisce in rosa nella formazione che partecipa alla qualificazioni all'edizione 2016 del campionato europeo di categoria.\nCon le Azzurrine fa il suo debutto nel torneo il 18 settembre 2015, nella partita in cui l'Italia si impone per 5-0 sulle pari et\u00e0 della Bosnia ed Erzegovina, scendendo in campo in tutti i sei incontri disputati e venendo confermata per la fase finale.\nA causa di un infortunio non riesce a partecipare al campionato europeo Under-19 di Scozia 2017. Sbardella, responsabile tecnico della formazione Under-19, la convoca per la fase di qualificazione all'Europeo di Svizzera 2018 debuttando il 2 aprile 2018, nell'incontro della fase \u00e9lite vinto dall'Italia sulle avversarie della . Cecotti condivide il percorso della sua squadra che la vede qualificarsi alla fase finale."}
{"id": "5469142", "revid": "580", "url": "https://it.wikipedia.org/wiki?curid=5469142", "title": "Porticciolo di Pastena", "text": ""}
{"id": "5469151", "revid": "380654", "url": "https://it.wikipedia.org/wiki?curid=5469151", "title": "Cody Runnels", "text": ""}
{"id": "5469155", "revid": "1442080", "url": "https://it.wikipedia.org/wiki?curid=5469155", "title": "Harzer", "text": "Il Harz Roller, meglio conosciuto col nome di Harzer, \u00e8 una razza di canarini le cui origini risalgono al 1600. \nStoria.\nQuesta razza di canarini cantori discende dai canarini che i minatori tirolesi portavano con s\u00e9 come indicatori di fughe di gas tossici. Questi canarini iniziarono ad imitare i suoi dell'acqua e degli attrezzi che erano presenti in miniera. Il loro canto divenne quindi unico. I primi uccellini selezionati per questo scopo vennero chiamati con il nome di \"Usignoli Tirolesi\"; nel corso degli anni la loro selezione si sposta nella Regione montuosa dell'Harz, nella quale viene creata la razza attuale.\nL'Harzer, selezionato in Germania, \u00e8 la pi\u00f9 antica e conosciuta fra le razze di canarini da canto. Il suo nome \"harzer\", significa \"originario della regionale dell'Harz\"; il nome \"Edel\" significa \"nobile, puro\", e \"roller\" non \u00e8 altro che il suono onomatopeico del suo canto tipico.\nCaratteristiche.\nMisura fino a 15 cm di lunghezza e somiglia molto a un canarino di colore, \u00e8 tuttavia pi\u00f9 affusolato.\nSi trova in tutte le variazioni cromatiche eccetto il rosso: i colori pi\u00f9 diffusi sono il giallo ed il verdastro. Caratteristico \u00e8 il rigonfiamento della gola durante il canto."}
{"id": "5469156", "revid": "287204", "url": "https://it.wikipedia.org/wiki?curid=5469156", "title": "Esiliiga 2013", "text": "L'Esiliiga 2013 \u00e8 stata la 23\u00aa edizione della seconda divisione del campionato di calcio estone e si \u00e8 disputata tra il 3 marzo e il 10 novembre 2013.\nIl Levadia Tallinn 2 \u00e8 stata la squadra vincitrice del campionato, ma dal momento che la prima squadra si trova nella massima serie non ha potuto beneficiare della promozione; \u00e8 stato dunque ammesso in Meistriliiga il Lokomotiv J\u00f5hvi.\nSquadre partecipanti.\nRispetto alla precedente stagione, sono state tre le nuove squadre presenti in Esiliiga, provenienti dalla serie inferiore: il Lokomotiv J\u00f5hvi, dal girone Nord/Est della II Liiga, il Tulevik Viljandi e il V\u00e4ndra Vaprus dal girone Sud/Ovest. L'H\u00dcJK Emmaste, vincitore del girone Sud/Ovest, si \u00e8 iscritto al campionato di Esiliiga B.\nInoltre il \"Kivi\u00f5li Tamme Auto\" ha cambiato il proprio nome in Kivi\u00f5li FC Irbis.\nClassifica finale.\n(*)squadra ineleggibile per la promozione.\nPlay-off.\nIl Tarvas perde i play-off e rimane in Esiliiga.\nPlay-out.\nIl Tulevik Viljandi vince i play-out e rimane in Esiliiga."}
{"id": "5469158", "revid": "1310927", "url": "https://it.wikipedia.org/wiki?curid=5469158", "title": "Valdemar Borovskij", "text": ""}
{"id": "5469162", "revid": "84184", "url": "https://it.wikipedia.org/wiki?curid=5469162", "title": "Nascimbene", "text": ""}
{"id": "5469164", "revid": "287204", "url": "https://it.wikipedia.org/wiki?curid=5469164", "title": "Piero Schiavo Campo", "text": "Biografia.\nNato a Palermo, ha vissuto in Lombardia e in particolare a Milano, dove si \u00e8 laureato in astrofisica nel 1976. Dopo la laurea ha vinto una borsa di studio del CNR presso l'Istituto di Radioastronomia di Bologna. Nel 1981 ha lasciato la ricerca per occuparsi di software.\nDal 2004 \u00e8 docente a contratto presso l'Universit\u00e0 degli Studi di Milano-Bicocca, dove insegna Teoria e tecniche dei nuovi media, un corso del primo anno della laurea triennale in Comunicazione e psicologia.\nCome scrittore ha esordito vincendo il premio Urania Mondadori con il romanzo \"L'uomo a un grado kelvin\", pubblicato nella collana Urania nel 2013. Nel 2017 ha vinto il premio Robot con il racconto \"La rotta verso il margine del tempo\", e di nuovo il premio Urania con il romanzo \"Il sigillo del serpente piumato\". Sul suo blog personale (\"The Twittering Machine\") pubblica racconti, brevi saggi scientifici e recensioni di libri.\nDal 2015 collabora con la rivista Robot, su cui ha pubblicato diversi articoli di divulgazione scientifica."}
{"id": "5469165", "revid": "15756", "url": "https://it.wikipedia.org/wiki?curid=5469165", "title": "Rota Vergilii", "text": "La Rota Vergilii (o \"Virgilii\" o \"Dottrina degli Stili\") \u00e8 una concezione letteraria che fior\u00ec nel corso del Medioevo, secondo cui ci sono tre livelli stilistici (semplice, medio, elevato) cui il letterato deve attenersi. Tale dottrina prende il nome da Virgilio in quanto i tre gradi stilistici corrisponderebbero alle tre opere (\"Bucoliche\", \"Georgiche\" ed \"Eneide\") del letterato latino.\nStoria.\nL'antichit\u00e0 classica.\nLa dottrina degli stili, che trov\u00f2 la sua massima applicazione nella \"Divina Commedia\" di Dante Alighieri, era una teoria letteraria ampiamente diffusa nell'et\u00e0 medievale, che trovava le sue radici nei canoni stilistici dell'et\u00e0 antica. Essa infatti era gi\u00e0 stata elaborata, nel corso del I secolo a.C, nella \"Rhetorica ad Herennium\", seguita poi dall\"Orator\" di Cicerone ed infine dall\"'Ars Poetica\" di Orazio. Successivamente, il grammatico tardo-antico Elio Donato, nei \"Commentarii in Eclogas\" (facenti parte dei \"Commentarii Vergiliani\") leg\u00f2 ai tre stili le tre opere virgiliane sopracitate:\nDonato attribuisce le \"Bucoliche\" al genere pi\u00f9 basso (\"humilis\"), le \"Georgiche\" al medio (\"mediocria\") e l\"Eneide\" a quello elevato (\"alta\"). Dal IV secolo in avanti, grazie all'impulso dato anche dal commento di Servio Mario Onorato e alla concomitante fortuna di Virgilio nel corso del Medioevo, la \"Rota Vergilii\" si impose nella cultura, rendendo Virgililo un\"auctoritas\" indiscutibile nella letteratura altomedievale, come attestato dagli \"Scholia Vindobonensia ad Horatii Artem poeticam\", commentari carolingi all\"'Ars poetica\" in cui si scrive:\nPresso la critica letteraria italiana moderna, la \"Rota Vergilii\" \u00e8 stata oggetto di studio da parte del filologo italiano Cesare Segre, il quale ha dato questa definizione della tripartizione stilistica in voga presso i medievali, definizione estremamente utile per comprendere il terreno su cui oper\u00f2 stilisticamente Dante nella sua produzione poetica:\nLa \"Divina Commedia\".\nL'epistola a Cangrande della Scala.\nNella tredicesima \"epistola\", Dante espone al signore di Verona, Cangrande della Scala, la lettura corretta della sua \"Commedia\". La lettera, la cui attribuzione a Dante \u00e8 ancora oggi messa, in alcuni punti, in discussione, espone la dottrina della \"Rota Vergilii\", attraverso l'analisi etimologica dello stesso titolo, \"Comed\u00eca\". Dopo, il poeta parte con l'analisi differenziale tra il genere \"comico\" e quello \"tragico\", prendendo spunto dall\"'auctoritas\" di Orazio:\nLa spiegazione per cui l'opera, nonostante questa diversit\u00e0 stilistica, si chiama \"Commedia\", \u00e8 dovuta al fatto che la tragedia fa iniziare la trama in un clima sereno, per poi terminare in malo modo; al contrario, la commedia inizia tragicamente, per terminare nella pace e nella risoluzione del problema originario\nL\"'Inferno\".\nDante, nella stesura della \"Commedia\", segu\u00ec la dottrina degli stili, ancora all'apice tra il XIII e il XIV secolo (come testimoniato dallo stesso \"De Vulgari Eloquentia\", II 4). Secondo la critica, le tre cantiche corrisponderebbero ai tre stili \"umile\", \"elegiaco\" e \"tragico\", deducendo ci\u00f2 dalle stesse dichiarazioni dell'Alighieri nel corso del sommo poema. Nella cantica dellInferno\", Dante cita due il termine \"Comed\u00eca\" per indicare il pi\u00f9 basso dei tre livelli stilistici, cio\u00e8 lo stile \"comico\", per l'appunto: la prima volta in ' , nel girone dei sodomiti; la seconda volta, in \"\" , il secondo dei tre canti in cui Dante e Virgilio sono accompagnati dalla \"masnada\" di Malacoda e degli altri diavoli suoi compagni. In entrambi i casi, si \u00e8 in presenza della trattazione di argomenti bassi, vili, in cui il degrado morale dovuto al dominio del male e del peccato trasfigura la realt\u00e0 circostante; ancor di pi\u00f9, per\u00f2, il canto XXI, con le zuffe tra i diavoli e Ciampolo di Navarra, rievoca fortemente la corruzione civica e i tranelli che i mercanti escogitavano a danno del prossimo. In generale, l'intera cantica infernale \u00e8 caratterizzata da questa tonalit\u00e0 narrativa, anche se non mancano degli episodi in cui il lirismo dantesco si svincola dallo stile comico: gli incontri con Paolo e Francesca, con Farinata e Cavalcanti e con Ulisse sono delle eccezioni. Il critico Erich Auerbach \u00e8 stato il primo a sottolineare questa \"confusione degli stili\", specialmente nell'episodio di Farinata, ove alla sua solennit\u00e0 si contrappone la pateticit\u00e0 di Cavalcanti:\nIl \"Purgatorio\".\nLa seconda cantica, necessariamente, comporta un'elevazione di stile: dalla \u00abmorta pos\u00ec\u00bb dell'Inferno si passa al regno dell'espiazione dei peccati, in cui la Grazia divina \u00e8 gi\u00e0 presente, bench\u00e9 sia ancora attenuata dalle diverse pene espiatorie che si espletano nelle \"cornici\" della montagna. Questa dimensione posta a met\u00e0 tra le sofferenze infernali e le gioie celesti, ove i \u00abdolori...sono sempre pi\u00f9 temperati da una dolce speranza, e da un sentimento di sicurezza\u00bb si riverbera sullo stesso repertorio stilistico, comportandone un \u00aballeviamento\u00bb tonale. Per questo motivo, episodi pregni di crudezza tematica come quello di Buonconte da Montefeltro, il cui corpo mortale viene sfregiato da un diavolo irretito per aver perso una potenziale anima dannata (\"Pg\" V, ), non suscita quell'orrore provato nell'Inferno, in quanto tutto \u00e8 proiettato ormai nell'ottica della Salvezza.\nIl \"Paradiso\".\nL'ultima cantica spinge il poeta ad elevare il pi\u00f9 possibile la sua poesia, affinch\u00e9 possa essere degna di cantare l'inesprimibile. La poesia del paradiso, infatti, deve descrivere la luce e la realt\u00e0 perfetta di un luogo cui la vista di Dante non pu\u00f2 reggere, senza l'aiuto divino (e di Beatrice, in quanto \"figura Christi\"): \u00abEsprimere l'immateriale e il trascendente con gli strumenti della parola poetica \u00e8 allora il compito che attende il pellegrino nel compimento del suo itinerario verso Dio\u00bb], scrive Luca Ghirimoldi. I canti, le espressioni luminose e i movimenti compiuti dai beati spingono Dante ad usare una terminologia nobile, ricca di latinismi e di termini filosofico-teologici (lo stile tragico, appunto), visto il continuo riferimento alla dottrina tomismo. Man mano che il percorso avanza, l'\u00abalta fantasia\u00bb comincia a scemare: Dante prover\u00e0 sempre pi\u00f9 difficolt\u00e0 a descrivere la realt\u00e0 che lo circonda, nel momento in cui si sta appropinquando alla visione di Dio, finch\u00e9 non cade in uno stato d'afasia allorch\u00e9 rimane pienamente appagato."}
{"id": "5469175", "revid": "767487", "url": "https://it.wikipedia.org/wiki?curid=5469175", "title": "Il dominatore del deserto", "text": "Il dominatore del deserto \u00e8 un film del 1964 diretto da Tanio Boccia, accreditato come \"Amerigo Anton\".\nTrama.\nIl tirannico sultano Yussuf sceglie la bella Fatima come consorte. Per le fastose nozze il popolo \u00e8 costretto a inviare preziosi doni, accrescendo il malcontento generale. Tra questi il giovane Nadir, venuto a conoscenza che la morte della madre \u00e8 da attribuire a Yussuf. Chiusa nella reggia e contraria alle nozze, la ragazza fugge nell'arido deserto; disidratata, viene salvata da Nadir che la porta a casa sua. I due s'innamorano. Yussuf mette una taglia da 100 monete d'oro per il suo ritrovamento, e un servo di Nadir, tentato dalla ricompensa, riferisce al tiranno il nascondiglio di Fatima; Yussuf tuttavia lo fa uccidere e fa rapire la ragazza. Nadir, avviatosi verso Nemek, incontra Zais. Fintisi giocolieri, i due riescono a entrare nel palazzo di Yussuf, dove scorgono Fatima. Annoiato dai loro giochi, Yussuf tenta di farli arrestare, ma riescono a fuggire nel deserto, dove Zais trova la morte nelle sabbie mobili e Nadir viene salvato da dei beduini. Egli si unisce a un gruppo di guerriglieri decisi a sfidare il tiranno, i quali riescono a coinvolgere anche i temerari beduini di El Krim. La rancorosa favorita di Yussuf, ascoltato il suo piano sul contrattacco, si dirige da Nadir svelando i piani di guerra del sultano. I rivoltosi prendono la citt\u00e0, Nadir sfida a duello Yussuf e lo uccide, riconquistando cos\u00ec Fatima."}
{"id": "5469176", "revid": "287204", "url": "https://it.wikipedia.org/wiki?curid=5469176", "title": "Nascimbeni", "text": ""}
{"id": "5469178", "revid": "2091899", "url": "https://it.wikipedia.org/wiki?curid=5469178", "title": "Arcieri di Boscombe", "text": "Arcieri di Boscombe \u00e8 il nome dato dagli archeologi a un gruppo di individui della prima et\u00e0 del Bronzo rinvenuti in una sepoltura comune a Boscombe Down vicino a Stonehenge, nel Wiltshire, in Inghilterra.\nLa tomba conteneva un totale di sette individui: tre bambini, un adolescente e tre uomini. L'analisi dei crani suggerisce che gli uomini e l'adolescente erano imparentati. L'uomo pi\u00f9 anziano \u00e8 stato sepolto in posizione rannicchiata con le ossa degli altri sparse intorno a lui e i loro crani vicino ai suoi piedi. Essi divennero noti come gli arcieri perch\u00e9 nella tomba erano collocate diverse punte di freccia in selce. Altri oggetti di corredo includono zanne di cinghiale, una ginocchiera in osso, strumenti di selce, e otto bicchieri campaniformi, un numero insolitamente elevato.\nLe analisi degli isotopi sul piombo dei denti degli uomini indicano che crebbero nel moderno Galles o nel Lake District, ma si trasferirono durante la loro infanzia.\nLe sepolture dovrebbero risalire al 2300 a.C., un periodo sostanzialmente contemporaneo alla sepoltura dell'arciere di Amesbury, rinvenuto nelle vicinanze."}
{"id": "5469181", "revid": "584834", "url": "https://it.wikipedia.org/wiki?curid=5469181", "title": "Segnaletica stradale in Kosovo", "text": ""}
{"id": "5469182", "revid": "584834", "url": "https://it.wikipedia.org/wiki?curid=5469182", "title": "Segnaletica stradale in Cossovo", "text": ""}
{"id": "5469183", "revid": "767487", "url": "https://it.wikipedia.org/wiki?curid=5469183", "title": "Vladimir Zafirov", "text": ""}
{"id": "5469184", "revid": "287204", "url": "https://it.wikipedia.org/wiki?curid=5469184", "title": "Convocazioni al Montreux Volley Masters 2015", "text": "Elenco delle giocatrici convocate per il Montreux Volley Masters 2015."}
{"id": "5469186", "revid": "114027340", "url": "https://it.wikipedia.org/wiki?curid=5469186", "title": "GN-108036", "text": "GN-108036 \u00e8 una galassia distante, estremamente luminosa, scoperta e confermata dal telescopio Subaru e dal Keck Observatory situati nelle Hawaii; il suo studio \u00e8 stato completato anche dal telescopio spaziale Hubble e dal telescopio spaziale Spitzer.&lt;br&gt;\nIl redshift \u00e8 risultato di z=7,2, quindi la luce della galassia ha impiegato 12,9 miliardi di anni per giungere fino a noi e la sua formazione risale pertanto a 750 milioni di anni dopo il Big Bang. Presenta un tasso di formazione stellare elevato, ad un ritmo di 100 masse solari all'anno, cio\u00e8 circa 30 volte pi\u00f9 della Via Lattea che risulta 5 volte pi\u00f9 estesa e 100 volte pi\u00f9 massiccia."}
{"id": "5469187", "revid": "380654", "url": "https://it.wikipedia.org/wiki?curid=5469187", "title": "Gertrude Vachon", "text": ""}
{"id": "5469188", "revid": "2114773", "url": "https://it.wikipedia.org/wiki?curid=5469188", "title": "Pledis Entertainment", "text": "La Pledis Entertainment () \u00e8 un'etichetta discografica sudcoreana, specializzata nella musica K-pop, fondata nel 2007.\nFondazione.\nHan Sung Soo nel 2007 decise di creare la Pledis e i primi artisti scritturati al tempo dell'apertura furono: Kahi e Son Dam Bi. Inizialmente non avevano nessun edificio, n\u00e9 un ufficio, ma solo una sala prove. Fino al 2011 le audizioni indette dalla Pledis non avevano luogo solo a Seoul ma anche a San Francisco e Los Angeles, attraverso queste audizioni, speravano di incontrare persone di grande ispirazione e di talento.\nArtisti.\nSon Dam Bi fu la prima artista a esordire sotto Pledis nel 2007, al tempo fu soprannominata la versione femminile di Rain. Nel 2010 esord\u00ec il primo girl group della Pledis, le After School e nel 2010, una sua sub unit le Orange Caramel. Sempre nel 2010, tutti gli artisti della Pledis (After School, Orange Caramel e Son Dam Bi) parteciparono alla creazione dell'album \"Happy Pledis\", che fu pubblicato il 6 dicembre 2010 e conteneva 4 tracce: \"Love Love Love\", \"Someone Is You\" e le due strumentali delle due canzoni. L'album poi divenne una serie come un regalo a sorpresa per i fan e parte del profitto di quest'ultima fu donata a Save the Children.\nNel 2011, le After School vennero divise in due \"SUB UNIT\": A.S. Red &amp; A.S. Blue. Entrambe esordirono nello stesso tempo.\n\"La serie Happy Pledis\" ritorn\u00f2 con \"Happy Pledis 2011\" che fu rilasciato nel mese di dicembre, parte del profitto fu donata all'UNICEF. All'album parteciparono Son Dam Bi, After School, NU'EST (in quel periodo ancora trainee) e Yoo Ara.\nIl 15 marzo 2012 ci fu l'esordio del primo boy group della Pledis, i NU'EST (prima conosciuti come Pledis Boys) e alcuni mesi dopo il 9 maggio 2012, esordisce il secondo gruppo femminile della Pledis, le Hello Venus che furono create da quest'ultima insieme con la Fantagio.\nNel giugno del 2012, Kahi lascia le After School, ma rimarr\u00e0 sotto contratto con Pledis proseguendo con una carriera da solista.\nIl 31 dicembre 2014, il contratto con la Pledis di Jooyeon, membro delle After School fin\u00ec e il membro annunci\u00f2 il suo addio dalle After School quello stesso giorno. Nel gennaio del 2015, Jooyeon firm\u00f2 con la nuova agenzia di management BETTER ENT, per poter intraprendere la sua nuova avventura come attrice e Kahi lasci\u00f2 l'agenzia nello stesso mese.\nIl 26 maggio 2015 ci fu l'esordio del secondo boy group della Pledis, i Seventeen.\nA maggio 2020 la Hybe diventa la maggior azionista della Pledis, acquisendola il 9 giugno ottendendo l'85% delle quote.\nHappy Pledis.\nIl nome \"Happy Pledis\" \u00e8 utilizzato dalla Pledis per i suoi lavori musicali. I lavori sono stati i seguenti:"}
{"id": "5469198", "revid": "110157", "url": "https://it.wikipedia.org/wiki?curid=5469198", "title": "Gomti", "text": "Il fiume Gomti chiamato anche \"Gumti\" o \"Gomati\" \u00e8 un fiume dello Stato dell'Uttar Pradesh in India, affluente del Gange .Secondo la mitologia indiana il fiume \u00e8 la figlia di Vasishtha e bagnarsi nelle sue acque nel giorno di Ekadashi pu\u00f2 lavar via tutti i peccati.Secondo il Bh\u0101gavata Pur\u0101\u1e47a il Gomti \u00e8 uno dei fiumi pi\u00f9 sacri dell'india.\nGeografia.\nIl fiume Gomti nasce a \"Gomat Taal\" (chiamato anche \"Fulhaar jheel\") vicino Madho Tanda, nel Distretto di Pilibhit, presso il confine con il Nepal. Con i suoi 900 km il fiume scorre lungo l'Uttar Pradesh, attraversa la citt\u00e0 di Lucknow e arriva fino al fiume Gange che incontra vicino a Saidpur nel Distretto di Varanasi. Anche le citt\u00e0 di Lakhimpur, Sultanpur e Jaunpur sorgono sulle rive del Gomti."}
{"id": "5469199", "revid": "767487", "url": "https://it.wikipedia.org/wiki?curid=5469199", "title": "La maschera della morte rossa (film 1971)", "text": "La maschera della morte rossa \u00e8 un cortometraggio d'animazione del 1971 diretto da Manfredo Manfredi, Branko Ranitovic e Pavao Stalter, ispirato all'omonimo racconto di Edgar Allan Poe.\nTrama.\nMentre la peste si diffonde inesorabile tra il popolo, dei benestanti si asserragliano dentro un castello per sfuggirle. Dopo le risate suscitate da un menestrello che si fa beffe della peste, durante un ballo in maschera si presenta un misterioso cavaliere coperto da un mantello; altri non \u00e8 che la temuta peste, la morte.\nProduzione.\nComprodotto tra Italia e Jugoslavia, il cartone presenta un'animazione statica, ma con particolari molto accurati. I personaggi sono stilizzati e i colori sempre rappresentati nella penombra. Esente da dialoghi, la cupa colonna sonora rende l'atmosfera cupa e claustrofobica, che aumenta la drammaticit\u00e0 del lento avanzare della peste nel castello."}
{"id": "5469202", "revid": "287204", "url": "https://it.wikipedia.org/wiki?curid=5469202", "title": "Irish Cup 2014-2015", "text": "La Irish Cup 2014-2015 \u00e8 stata la 135\u00aa edizione del torneo. La competizione \u00e8 iniziata il 23 agosto 2014 con il primo turno ed \u00e8 terminata il 2 maggio 2015 con la finale. Il Glentoran ha vinto il trofeo per la 22\u00aa volta nella sua storia.\nFormato.\nRispetto all'edizione precedente il numero delle squadre \u00e8 passato da 119 a 125.\nAl primo turno accedono 80 squadre provenienti dalle serie regionali, dal quarto al settimo livello. A queste se ne aggiungono altre quattro nei turni successivi. Le 11 vincenti del terzo turno raggiungono le 29 squadre appartenenti alla IFA Championship, secondo e terzo livello. Al quinto turno accedono le 12 squadre appartenenti alla IFA Premiership.\nPer la prima volta dalla stagione 1994-1995 la finale \u00e8 stata disputata al The Oval di Belfast, invece che al Windsor Park.\nSecondo turno.\nAl secondo turno accedono le 40 squadre vincitrici il primo turno pi\u00f9 Abbey Villa, Banbridge Rangers, Holywood e Markethill Swifts che avevano ricevuto un \"bye\" al primo turno.\nQuarto turno.\nAlle 11 squadre vincenti il terzo turno si aggiungono le 29 squadre appartenenti alla IFA Championship.\nQuinto turno.\nAl quinto turno accedono le 12 squadre appartenenti alla IFA Premiership.\nSemifinali.\nLe semifinali si disputano il 21 marzo in campo neutro."}
{"id": "5469203", "revid": "671029", "url": "https://it.wikipedia.org/wiki?curid=5469203", "title": "Idiko Erasitechniko Protathlema 1977", "text": "L'Idiko Erasitechniko Protathlema 1977 \u00e8 la 10\u00aa edizione delle qualificazioni alla Beta Ethniki.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nGruppo 4.\nClassifica.\nLegenda:\nGruppo 5.\nClassifica.\nLegenda:\nGruppo 6.\nClassifica.\nLegenda:\nGruppo 7.\nClassifica.\nLegenda:\nGruppo 8.\nClassifica.\nLegenda:"}
{"id": "5469206", "revid": "599013", "url": "https://it.wikipedia.org/wiki?curid=5469206", "title": "Celestino Testa", "text": "Carriera.\nDal 1955 al 1957 gioc\u00f2 nel Wild&amp;Co., prima in Promozione (campionato che vince nella stagione 1955-1956) e successivamente nella stagione 1956-1957 in IV Serie; nella stagione 1957-1958 gioc\u00f2 invece 6 partite con la maglia della Nocerina nel Campionato Interregionale - Seconda Categoria 1957-1958.\nNella stagione 1959-1960 esordisce con la maglia del Novara (della cui rosa aveva fatto parte gi\u00e0 l'anno precedente, nel quale non aveva per\u00f2 disputato nessuna partita di campionato) collezionando 12 presenze in Serie B; l'anno successivo gioca invece 15 partite, mentre nella stagione 1961-1962 gioca regolarmente da titolare, disputando altre 27 partite nella serie cadetta. In questa stagione segna anche il suo primo gol in carriera in Serie B, il 21 gennaio 1962 nella partita pareggiata per 2-2 sul campo del Prato. A fine anno il Novara viene retrocesso a tavolino in Serie C, categoria in cui testa milita nella stagione 1962-1963 (32 presenze), nella stagione 1963-1964 (22 presenze e 4 reti) e nella stagione 1964-1965, nella quale contribuisce alla vittoria del campionato con 23 presenze. A partire dalla stagione 1965-1966 e fino al termine della stagione 1967-1968 milita in seconda serie con il Novara, disputando in tutto altre 28 partite nell'arco di tre campionati, l'ultimo dei quali conclusosi con la retrocessione in Serie C dei piemontesi. Testa rimane in squadra per un altro anno dopo la retrocessione, giocando 22 partite di campionato nella stagione 1968-1969, conclusa la quale lascia il Novara dopo 11 campionati consecutivi.\nIn carriera ha giocato complessivamente 82 partite in Serie B, segnandovi anche una rete."}
{"id": "5469207", "revid": "247222", "url": "https://it.wikipedia.org/wiki?curid=5469207", "title": "Linguistics Wars", "text": ""}
{"id": "5469208", "revid": "287204", "url": "https://it.wikipedia.org/wiki?curid=5469208", "title": "Guerre linguistiche", "text": "Guerre Linguistiche \u00e8 un termine colloquiale che si riferisce ad una lunga polemica sorta in America nell'ambito della linguistica generativa che ebbe origine da un disaccordo emerso tra gli anni Sessanta e Settanta tra Noam Chomsky ed alcuni dei suoi studenti e colleghi. Alcuni linguisti, tra cui Paul Postal, \u201cHaj\u201d Ross, George Lakoff e James McCawley, a cui piacque denominarsi \u201ci quattro cavalieri dell\u2019apocalisse\u201d, proposero una teoria alternativa alla semantica generativa e che in sostanza rovesci\u00f2 la teoria chomskiana, in quanto poneva l'accento sulla semantica pi\u00f9 che sulla grammatica, che era invece alla base del concetto di struttura profonda ideato da Chomsky. Mentre Chomsky ed altri grammatici generativi ritenevano che il significato di una frase fosse determinato dall'ordine delle parole usate, i semantici generativi, al contrario, consideravano l'ordine delle parole come conseguenza del loro significato.\nLe obiezioni fondamentali della corrente della semantica generativa alla teoria chomskiana erano sostanzialmente due: innanzitutto la \u2018struttura profonda\u2019 (deep structure) \u00e8 vista dai semantici generativi come un concetto inutile e quindi da abbandonare. Secondo la nuova corrente, inoltre, la descrizione linguistica deve essere basata sulla semantica e non sulla grammatica, come definito nella teoria trasformazionale fondata da Chomsky. \nLa scuola chomskiana rispose a tali obiezioni asserendo che un livello specifico di struttura profonda \u00e8 motivato da ragioni di semplicit\u00e0 e generalit\u00e0 delle descrizioni linguistiche. Inoltre l'assunto che la descrizione linguistica deve essere basata sulla semantica sarebbe insensato perch\u00e9 non ha senso assumere una direzione nella generazione dei vari livelli di rappresentazione linguistica.\nQuesta guerra linguistica si concluse con la \"vittoria\" di Chomsky e dei suoi seguaci, secondo George Lakoff grazie al potere accademico detenuto da Chomsky. Le parole di Lakoff sono eloquenti al riguardo: \"Quando nel 1967 Chomsky inizi\u00f2 a criticarci io avevo 26 anni, Haj [Ross] e Jim [Mc Cawley] ne avevano 29 e Paul [Postal] 30. Eravamo dei ragazzini a confronto, non avevamo nessuna autorit\u00e0. Ci eravamo andati a cacciare in una battaglia contro il linguista pi\u00f9 eminente della storia, e per giunta sui suoi temi pi\u00f9 cari.\" Secondo Newmeyer, invece, la grammatica generativa fu abbandonata perch\u00e9 dimostrata empiricamente falsa.\nLa semantica generativa diede infine origine ad un paradigma linguistico alternativo, conosciuto con il nome di linguistica cognitiva, che tenta di mettere in correlazione il linguaggio con la funzione biologica di particolari strutture neurali. Mentre i semantici generativi partono dal presupposto che la mente umana disponga di un'unica componente finalizzata all'acquisizione del linguaggio, i linguisti cognitivi rifiutano questa tesi. Al contrario, essi ritengono che il processo alla base dei fenomeni linguistici sia caratterizzato da strutture concettuali profonde e, soprattutto, che la facolt\u00e0 cognitiva utilizzata per elaborare tali dati linguistici sia simile a quelle usate per altre attivit\u00e0 non linguistiche. La gran parte degli studi che trattano questo tema \u00e8 pubblicata nell'ambito della neurolinguistica.\nLibro.\n\"The Linguistics Wars\" (Le guerre linguistiche) \u00e8 anche il titolo di un'opera di Randy Allen Arris del 1993 sull'argomento (ISBN 9780195098341). \nIl libro tratta delle cause della disputa tra Chomsky ed altre personalit\u00e0 di rilievo (tra cui Lakoff e Pinker) e sottolinea quanto alcune teorie siano state in grado di introdurre concetti fondamentali, capaci di influenzare le teorie linguistiche moderne."}
{"id": "5469209", "revid": "124736526", "url": "https://it.wikipedia.org/wiki?curid=5469209", "title": "Nazionale di cricket dello Zimbabwe", "text": "La nazionale di cricket dello Zimbabwe \u00e8 la squadra nazionale di cricket, posta sotto l'egida del Zimbabwe Cricket. Ha partecipato a tutte le edizioni della Coppa del Mondo di cricket tra il 1983 e il 2015.\nStoria.\nDa sempre una delle nazionali pi\u00f9 prestigiose del mondo nella disciplina, durante gli anni '80 ha vinto per tre volte consecutive l'ICC World Cup Qualifier, ottenendo la consacrazione ed il riconoscimento dei propri sforzi nel 1992 con l'ottenimento del test status.\nA met\u00e0 degli anni duemila, come tutto il resto del paese (afflitto da una delle pi\u00f9 gravi crisi economiche e politiche di tutti i tempi) il cricket nazionale ha attraversato una crisi senza precedenti. Il regime di Robert Mugabe, ampiamente condannato dalla Nazioni Unite per violazione dei diritti umani ha esteso il suo controllo sulla federazione fino a prenderne il pieno controllo. In seguito alla crisi economica e sociale del paese i due giocatori Andy Flower ed Henry Olonga (tra i migliori del paese) hanno rinunciato alle partite internazionali come protesta contro il regime di Mugabe e in seguito si sono trasferiti a giocare all'estero per paura di ripercussioni. Molti altri giocatori, che inizialmente non si schierarono, cambiarono presto idea e seguirono l'esempio di Flower e Olonga quando il capitano Heath Streak fu allontanato dalla nazionale per motivi politici, a conferma di quanto ormai la federazione fosse una emanazione delle scelte governative.\nCon la nazionale privata dei suoi migliori elementi la federazione ha iniziato a schierare giocatori convocati non per merito sportivo ma unicamente per la vicinanza personale al governo o ai vertici federali. Inoltre i giocatori di pelle bianca hanno lamentato molteplici discriminazioni nel trovare ingaggi ad alti livelli nel paese (la politica interna di Mugabe \u00e8 sempre stata fiera sostenitrice di una politica razzista a danno delle minoranze etniche, tra cui i bianchi), venendo costretti all'esodo e in alcune occasioni ad acquisire la cittadinanza delle nazioni ospitanti per poter giocare a livello internazionale.\nA livello internazionale i risultati di questa serie di eventi sono state prestazioni catastrofiche della squadra nazionale, che ha subito sconfitte umilianti in molteplici occasioni. L'apice si \u00e8 toccato nel tour della nazionale della Nuova Zelanda, in cui gli oceanici hanno vinto entrambi i test match disputati con una facilit\u00e0 disarmante (il primo termin\u00f2 addirittura dopo solo due dei cinque giorni previsti per l'incontro). Il risultato di queste performance \u00e8 stata la sospensione della nazionale dal test cricket dal 2005.\nIn seguito ad alcune riforme organizzative la nazionale \u00e8 stata riammessa al test cricket nel 2011 ed \u00e8 attualmente in fase di ripresa."}
{"id": "5469220", "revid": "228587", "url": "https://it.wikipedia.org/wiki?curid=5469220", "title": "World Hockey Association 1975-1976", "text": "La stagione 1975-1976 \u00e8 stata la 4\u00aa edizione della World Hockey Association. La stagione regolare inizi\u00f2 il 9 ottobre 1975 e si concluse il 6 aprile 1976, mentre i playoff dell'Avco World Trophy terminarono il 16 maggio 1976. L'All-Star Game della WHA si disput\u00f2 a Cleveland fra una selezione di giocatori delle franchigie canadesi contro una formata da atleti delle formazioni statunitensi; la sfida fu vinta dalla selezione canadese per 6-1. I Winnipeg Jets sconfissero gli Houston Aeros nella finale dell'Avco World Trophy per 4-0, conquistando il primo titolo della loro storia.\nNell'estate del 1975 si sciolsero sia i Baltimore Blades che i Chicago Cougars, tuttavia il numero di squadre iscritte rimase invariato a quattordici grazie alla creazione dei Cincinnati Stingers e al trasferimento dei Denver Spurs dalla CHL. Altro cambiamento prima dell'inizio della stagione fu il trasferimento della franchigia dei Vancouver Blazers a Calgary dove assunsero il nome di Cowboys. Le formazioni furono divise in tre divisioni: una con squadre canadesi e due statunitensi suddivise fra costa est e ovest.\nA met\u00e0 della stagione regolare gli Spurs si trasferirono a Ottawa e diventarono i Civics, tuttavia la nuova franchigia si sciolse quasi immediatamente lasciando la lega con una squadra in meno. Poche settimane pi\u00f9 tardi furono invece i Minnesota Fighting Saints a dover cessare le attivit\u00e0 nonostante un record positivo. La lega riformul\u00f2 immediatamente il calendario per completare la stagione regolare delle dodici squadre rimaste, tuttavia alcune di loro disputarono 81 incontri rispetto agli 80 previsti.\nStagione regolare.\nClassifiche.\nCanadian Division\nEastern Division\nWestern Division\nLegenda:\nNote:\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nPer i playoff del 1976 si qualificarono le dieci migliori squadre della lega. In un turno preliminare si affrontarono la seconda e la terza delle divisioni Eastern e Western in serie al meglio delle cinque gare. Nei quarti di finale da una parte del tabellone si giocarono le finali delle divisioni Eastern e Western, mentre dall'altra parte le semifinali della Canadian Division. Tale formula permise di disputare una finale fra una franchigia canadese contro una statunitense. I turni a partire dai quarti si giocarono al meglio delle sette sfide con il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nAvco World Trophy.\nLa finale dell'Avco World Trophy 1976 \u00e8 stata una serie al meglio delle sette gare che ha determinato il campione della World Hockey Association per la stagione 1975-76. I Winnipeg Jets hanno sconfitto gli Houston Aeros in quattro partite e si sono aggiudicati il primo Avco World Trophy della loro storia.\nPremi WHA.\nWHA All-Star Team.\nFirst All-Star Team\nSecond All-Star Team"}
{"id": "5469222", "revid": "1543279", "url": "https://it.wikipedia.org/wiki?curid=5469222", "title": "Olga Saez Larra", "text": "Vincitrice di undici titoli nel singolare e 10 titoli nel doppio nel circuito ITF, Nel 2016 ha raggiunto la sua migliore posizione nel singolare WTA piazzandosi 231\u00ba. Nel settembre 2015 ha raggiunto il miglior piazzamento mondiale nel doppio alla posizione n\u00b0 356."}
{"id": "5469224", "revid": "37401", "url": "https://it.wikipedia.org/wiki?curid=5469224", "title": "C\u00f2rsi", "text": ""}
{"id": "5469227", "revid": "110157", "url": "https://it.wikipedia.org/wiki?curid=5469227", "title": "Cricket Kenya", "text": "Cricket Kenya \u00e8 la federazione nazionale del gioco del cricket del Kenya.\nStoria.\nInizialmente il cricket in Kenya era organizzato dalla East African Cricket Conference fino a quando nel 1982 \u00e8 stata fondata la \"Kenya Cricket Association\". Nel 2005 la federazione \u00e8 stata completamente rifondata con l'attuale nome."}
{"id": "5469228", "revid": "767487", "url": "https://it.wikipedia.org/wiki?curid=5469228", "title": "Danilo Colombo", "text": "Carriera.\nGiocatore.\nCresce nel settore giovanile della , per poi vestire le maglie di Cinella (nella stagione 1950-1951) e Turbighese (dal 1951 al 1954). Nella stagione 1954-1955 fa parte della rosa della Pro Patria, impegnata nel campionato di Serie A, senza tuttavia mai scendere in campo; nella stagione 1956-1957 segna 11 reti in 28 presenze con la maglia del in IV Serie. Torna quindi alla Pro Patria, con cui esordisce in prima squadra all'et\u00e0 di 22 anni nella stagione 1957-1958 in Serie C: in questo suo primo campionato tra i professionisti gioca stabilmente da titolare, disputando 34 partite. Anche nella stagione 1958-1959 con 30 presenze risulta essere il giocatore pi\u00f9 utilizzato dalla Pro Patria. Continua a giocare in terza serie nella stagione 1959-1960, nella quale pur disputando una sola gara conquista la promozione in Serie B. Fa il suo esordio in seconda serie nella stagione 1960-1961, nella quale gioca 3 partite; fa parte della rosa della squadra bustocca anche nella stagione 1961-1962 e nella stagione 1962-1963, nel corso delle quali gioca in tutto ulteriori14 partite in Serie B.\nNell'estate del 1963 passa al , dove nella stagione 1963-1964 gioca 13 partite in Serie C; anche nella stagione successiva gioca 13 partite, conquistando la seconda promozione in Serie B della sua carriera. A partire dalla stagione 1965-1966 e fino al termine della stagione 1967-1968 milita in seconda serie con il Novara: nella sua prima stagione gioca 8 partite, mentre nella stagione 1966-1967 gioca 34 delle 38 partite di campionato, per poi chiudere la carriera con un'ulteriore presenza nella stagione 1967-1968.\nIn carriera ha giocato complessivamente 62 partite in Serie B e 91 partite in Serie C.\nAllenatore.\nNella stagione 1978-1979 ha lavorato come allenatore in seconda nel Novara, nel campionato di Serie C1."}
{"id": "5469229", "revid": "1318658", "url": "https://it.wikipedia.org/wiki?curid=5469229", "title": "Slide (serie televisiva)", "text": "Slide (reso graficamente SLiDE) \u00e8 una serie televisiva australiana di genere teen drama trasmessa sul canale televisivo Fox8 dal 16 agosto al 18 ottobre 2011. La serie segue la vita e le gesta di cinque adolescenti che si fanno strada verso l'et\u00e0 adulta, nella citt\u00e0 di Brisbane, Queensland, Australia. Nel febbraio 2012 la Fox8 annuncia di non voler realizzare una seconda stagione. \nLa serie \u00e8 multi piattaforma e incoraggia lo spettatore a visualizzare i contenuti extra online tramite applicazioni e social network come Facebook e Twitter. Web-episodi di eventi che si svolgono prima e dopo ogni episodio -intitolati \"Before\" e \"After Bits\"- sono disponibili sull'account YouTube ufficiale. La serie \u00e8 la seconda serie multi-piattaforma della televisione australiana dopo \"Fat Cow Motel\" del 2004.\nIl 16 agosto 2012, lo show ha debuttato sulla rete via cavo americana TeenNick.\nTrama.\nLa serie racconta la storia di cinque adolescenti di Brisbane che si fanno strada dalla scuola alla vita adulta. Tammy ed Ed sono stati amici fin da quando avevano cinque anni. Luke conosce Ed dai tempi degli scout e di scuola,ma comincia a frequentare una nuova compagnia. Eva va a scuola con loro,ma continua a pensare solo a s\u00e9 stessa. Loro trascorrono tutti i week end al The Valley, ascoltando musica, andando alle feste e facendo esperienze che non sono ancora pronti a fare. Quando Scarlett arriva da Melbourne nasce un'amicizia improbabile fra i cinque teenager.\nProduzione.\nLa serie \u00e8 una co-produzione tra Hoodlum e Playmaker Media per Foxtel. Attraverso la suddivisione frammentaria, l'attuale serie televisiva \u00e8 concepita come un drama multipiattaforma televisione/online per FOX8 ed \u00e8 supportata dalla compresenza di media online e social per comunicare con il pubblico, includendo anche un graphic novel che coincide con gli eventi della serie. La serie \u00e8 stata commissionata come parte dell'iniziativa di Foxtel di produrre pi\u00f9 serie australiane ed incoraggiare la produzione australiana in altri canali via cavo in Australia.\nProiezioni iniziali del primo episodio della serie sono state descritte come \"divertenti e senza paura\" e sono state definite una versione pi\u00f9 ottimista della serie britannica \"Skins\". La Fox8 ha commissionato dieci episodi per la prima stagione, il pi\u00f9 grande progetto che la Fox8 abbia mai commissionato.\nCritica.\nMolti articoli e blog hanno paragonato la serie alla serie britannica \"Skins\". Il blog TV Tonight ha detto circa la serie, \"\u00e8 difficile non vederla come la versione australiana di \"Skins\". Ma questa ha un tono pi\u00f9 leggero anche se meno emotivo\"."}
{"id": "5469234", "revid": "584834", "url": "https://it.wikipedia.org/wiki?curid=5469234", "title": "Strada statale 36 dir", "text": ""}
{"id": "5469245", "revid": "339392", "url": "https://it.wikipedia.org/wiki?curid=5469245", "title": "Lampoctenidae", "text": ""}
{"id": "5469246", "revid": "580", "url": "https://it.wikipedia.org/wiki?curid=5469246", "title": "Lampocteis", "text": ""}
{"id": "5469251", "revid": "1632387", "url": "https://it.wikipedia.org/wiki?curid=5469251", "title": "Haven (Kamelot)", "text": "Haven \u00e8 l'undicesimo album in studio dei Kamelot, il secondo con Tommy Karevik al microfono. Si tratta anche del quarto concept album della band.\nL'album presenta un power metal con influenze progressive metal, symphonic metal e, in alcune canzoni, derivate dalla musica elettronica, dal metal estremo e dalla musica orientale. Rispetto al precedente Silverthorn, i ritmi sono generalmente pi\u00f9 veloci e Tommy Karevik utilizza di pi\u00f9 la sua vera voce (sullo stile di Mercy Falls dei Seventh Wonder), pur continuando spesso a seguire la scia di Roy Khan."}
{"id": "5469258", "revid": "767487", "url": "https://it.wikipedia.org/wiki?curid=5469258", "title": "Diabolicamente tua", "text": "Diabolicamente tua (\"Diaboliquement v\u00f4tre\") \u00e8 un film del 1967 diretto da Julien Duvivier, nonch\u00e9 la sua ultima pellicola.\nTrama.\nIn seguito a un incidente stradale il ragazzo coinvolto si risveglia in una sala d'ospedale completamente privo di memoria. Gli viene detto di chiamarsi George Campo e di essere il marito di Christine. Viene riportato dalla donna e dall'amico medico Freddie nella sua villa, da cui non potr\u00e0 uscire finch\u00e9 non sar\u00e0 guarito. Ogni notte George viene tormentato da dei brutti incubi, dove a incuriosirlo maggiormente \u00e8 un nome ricorrente: Pierre Lagrange.\nRiconoscimenti.\n1968 - \"premio Bambi\" alla migliore attrice a Senta Berger"}
{"id": "5469263", "revid": "395544", "url": "https://it.wikipedia.org/wiki?curid=5469263", "title": "Haven (Kamelot))", "text": ""}
{"id": "5469267", "revid": "110157", "url": "https://it.wikipedia.org/wiki?curid=5469267", "title": "Zucchero/Nostalgia", "text": "Zucchero/Nostalgia \u00e8 un disco 45 giri di Rita Pavone, prodotto da Teddy Reno e pubblicato nel 1969.\n\"Zucchero\" \u00e8 un brano musicale scritto da Mogol, Luigi Clausetti, Roberto Guscelli, Piero Soffici e Roberto Soffici, con il quale la Pavone, in abbinamento con i Dik Dik, si presenta per la prima volta al Festival di Sanremo, posizionandosi al 13\u00ba posto nella serata finale della Kermesse.\nL'arrangiamento del brano \u00e8 curato dal direttore d'orchestra inglese John Fiddy, che aveva gi\u00e0 lavorato con la Pavone in altre incisioni effettuate a Londra e che, in questo caso, si rec\u00f2 a Milano; ai cori della canzone parteciparono tra gli altri Ricky Gianco e Lucio Battisti.\n\"Nostalgia\" \u00e8 il brano contenuto sul lato B del singolo, scritto da Luigi Claudio, Vittorio Bezzi e Carlo Scartocci."}
{"id": "5469271", "revid": "869710", "url": "https://it.wikipedia.org/wiki?curid=5469271", "title": "Adrianus", "text": ""}
{"id": "5469272", "revid": "869710", "url": "https://it.wikipedia.org/wiki?curid=5469272", "title": "Tacitus", "text": ""}
{"id": "5469273", "revid": "1573940", "url": "https://it.wikipedia.org/wiki?curid=5469273", "title": "Lampocteis cruentiventer", "text": "Lampocteis cruentiventer \u00e8 l'unica specie di ctenofori della famiglia monogenerica Lampoctenidae. La \"L. cruentiventer\" \u00e8 anche chiamata \"bloodybelly comb jelly\" (ctenoforo dal ventre insanguinato).\nIl primo ritrovamento (e conseguente identificazione) di questi ctenofori, \u00e8 avvenuto nel 1979, nelle acque dell'Oceano Pacifico al largo di San Diego, in California. Sono stati descritto dalla scienza nel 2001 da Harbison, Matsumoto e Robison.\nDescrizione.\nLa \"L. cruentiventer\" ha un corpo di colore rosso, di diverse gradazioni, ma sempre con uno stomaco di colore rosso-sangue, caratteristica alla quale deve il suo nome. Si pensa che questo colore diffuso serva a mascherare la bioluminescenza della \"L. cruentiventer\" a potenziali predatori, anche se alle profondit\u00e0 dove questa specie vive, i colori non sono pi\u00f9 visibili. Le \"L. cruentiventer\" vivono infatti nella zona mesopelagica, fra i 300m ed i 1000m sotto il livello del mare.\nGli esemplari esaminati misuravano fra 1,5\u00a0cm e 16\u00a0cm di lungo, per 1,2\u00a0cm fino a 10\u00a0cm di largo. Il corpo \u00e8 formato da due lobi molto evidenti, percorsi da fila di ciglia iridescenti. Le ciglia sono in continuo movimento, muovendo una corrente d'acqua che trasporta gli alimenti fino alla bocca. Le \"L. cruentiventer\" si nutrono essenzialmente di zooplancton, come gli altri ctenofori."}
{"id": "5469274", "revid": "110157", "url": "https://it.wikipedia.org/wiki?curid=5469274", "title": "Greatest Hits (Nazareth album)", "text": "Greatest Hits \u00e8 una raccolta del gruppo musicale scozzese rock dei Nazareth, pubblicato dalla Mountain Records nel novembre del 1975.\nTracce.\nBrani composti da Dan McCafferty, Manny Charlton, Pete Agnew e Darrell Sweet, eccetto dove indicato."}
{"id": "5469277", "revid": "74801", "url": "https://it.wikipedia.org/wiki?curid=5469277", "title": "Muhammad ibn Ya'qub al-Kulayni", "text": "Biografia.\nAl-Kulayn\u012b (o al-Kul\u012bn\u012b) \u00e8 di gran lunga il pi\u00f9 famoso compilatore sciita di \"\u1e25ad\u012bth\" che sistematizz\u00f2 le tradizioni relative agli Imam dell'Ahl al-Bayt. Fu l'autore del \"Kit\u0101b al-K\u0101f\u012b\", libro di riferimento per i \"\u1e25ad\u012bth\" sciiti.\nIl suo nome completo era Ab\u016b Ja\u02bffar Mu\u1e25ammad b. Ya\u02bfq\u016bb b. Is\u1e25\u0101q al-Kulayn\u012b al-R\u0101z\u012b.\nKulayn\u012b o anche Kul\u012bn\u012b nacque secondo alcuni a Qom ma secondo i pi\u00f9 accreditati studiosi, in un villaggio chiamato Kulayn o Kul\u012bn, in Iran. La tomba di suo padre, il \"Mulla\" Ya\u02bfq\u016bb al-Kulayn\u012b, \u00e8 visibile ancora a Rayy. \nAb\u016b Ja\u02bffar Mu\u1e25ammad nacque nel periodo della cosiddetto \"occultamento minore\" dell'Imam (\"al-ghayba al-\u1e63ughr\u0101\") Muhammad al-Mahdi (ultimo Imam per gli sciiti duodecimani (o imamiti) che, secondo la fede islamica sciita, avrebbe proseguito a ispirare ineffabilmente i suoi portavoce ed emissari.\nKulayn\u012b veniva da una famiglia di \"mu\u1e25addith\u016bn\" (tradizionisti) e di fuqah\u0101\u02be (giuristi musulmani). Trascorse la maggior parte della vita nel III secolo dell'Egira e di quel secolo viene riconosciuto dagli sciiti come \"Mujaddid\" (rivivificatore). Kulayn\u012b ricevette la prima istruzione religiosa nella sua citt\u00e0 natale e si rec\u00f2 a Rayy per perfezionarla. Qui segu\u00ec le letture di studiosi suoi contemporanei e ricevette un'adeguata preparazione nelle scienze musulmane. In breve tempo si guadagn\u00f2 una nomea di eminente studioso e prese a istruire a sua volta studenti da ogni parte del mondo islamico.\n\u00c8 annoverato tra i \"mu\u1e25addith\u016bn\" di una classe speciale nota come \"Ri\u1e25la-ye \u1e25ad\u012bth.\" \"Ri\u1e25la\" in lingua araba significa \"viaggio\" e vi erano studiosi che viaggiavano per raccogliere \"\u1e25ad\u012bth\" e incontrare le persone che consideravano essere autorit\u00e0 relativamente alle tradizioni islamiche (la cosiddetta \"\u1e6dalab al-\u02bfilm\", o \"ricerca della conoscenza\"). Egli visit\u00f2 a tal fine anche Baghdad e vi soggiorn\u00f2 per venti anni, fino alla sua morte nel 941/329 E. Qui oper\u00f2 come insegnante e studioso.\n\"Mujaddid\" del III secolo dell'Egira.\n\u00c8 riconosciuto dagli sciiti duodecimani come il \"Mujaddid\" (Rinnovatore) del III secolo islamico. \u00c8 un convincimento dello sciismo che Allah scelga un \"\u02bf\u0101lim\" (dotto religioso) ogni secolo, col compito di dar nuova vita e rafforzare l'Islam. Ibn al-Athir nel suo libro \"J\u0101mi\u02bf al-u\u1e63\u016bl\", nel capitolo sulla \"nubuwwa\" (profezia) cita questo \"\u1e25ad\u012bth\":\n\"Allah invia una persona ogni secolo con la responsabilit\u00e0 di diffondere e rafforzare la Sua religione\".\nEgli elenca i nomi delle persone considerate come \"mujaddid\u016bn\" tra gli sciiti. Secondo lui, l'Imam Muhammad al-Baqir fu il \"Mujaddid\" del I secolo islamico. Il \"Mujaddid\" del II secolo fu l'Imam \u02bfAl\u012b al-Ri\u1e0d\u0101 e \"Mujaddid\" del III secolo fu per l'appunto Ab\u016b Ja\u02bffar Mu\u1e25ammad ibn Ya\u02bfq\u016bb al-Kulayn\u012b. Lo \"Shaykh\" \u02bfAbb\u0101s al-Q\u016bmm\u012b, nel suo libro \"al-Kuna wa al-alq\u0101b\" (Sulle \"kunya\" e i \"laqab\") ha fornito la lista completa dei \"Mujaddid\u016bn\" dello sciismo e anch'egli ricorda al-Kulayn\u012b come \"Mujaddid\" del III secolo islamico.\nThiqat al-Isl\u0101m.\nKulayn\u012b viene anche ricordato col \"laqab\" di \"Thiqat al-Isl\u0101m\" (Affidabilit\u00e0 dell'Islam), non attribuito ad alcun altro studioso sciita. La \"Scienza del \u1e25ad\u012bth\" (\"Thiqah\") nella \"\u02bfIlm al-rij\u0101l\" indica un trasmettitore affidabile di tradizioni. Gli studiosi sciiti Shaykh al-Tusi, Mu\u1e25ammad Baqir Majlis\u012b e il \"Q\u0101\u1e0d\u012b\" N\u016br All\u0101h Shustar\u012b sono tra quanti usano questo soprannome riferendosi a Kulayn.\nLavori e contributi.\nMalgrado lo \"Shaykh\" al-Kulayn\u012b sia famoso per il suo \"al-K\u0101f\u012b\" (ci\u00f2 che \u00e8 sufficiente), questa non \u00e8 la sua sola opera. Qui di seguito un breve elenco dei suoi lavori meglio noti:\nRetaggio.\nL'influenza di Kulayn\u012b sui suoi contemporanei e sulle generazioni successive fu enorme e tra i suoi seguaci della Shi'a imamita in particolare.\nTra i suoi discepoli si ricordano "}
{"id": "5469278", "revid": "161273", "url": "https://it.wikipedia.org/wiki?curid=5469278", "title": "BDF-3299", "text": "BDF-3299 \u00e8 una galassia remota con spostamento verso il rosso di z=7,1 che corrisponde ad una distanza percorsa dalla luce per giungere fino alla Terra di 12,9 miliardi di anni luce.\nOsservazioni condotte nel 2013 e nel 2014 dall'Atacama Large Millimeter Array (ALMA) hanno permesso di visulizare altri dettagli di BDF-3299. \nIn particolare, a fianco della galassia, \u00e8 stata individuata una zona periferica, di colore rosso, che risulta essere un'enorme nube di gas in espansione.\nIl segnale prodotto prende origine dal carbonio ionizzato delle nube di gas nella quale si stanno formando nuove stelle. \u00c8 la prima volta che vengono captati segnali di questo tipo in una galassia cos\u00ec distante, di un'epoca risalente a circa 800 milioni di anni dopo il Big Bang. Si desume che, dall'interazione tra le giovani stelle ed il gas freddo, si siano prodotte emissioni di radiazioni che hanno contribuito al processo di reionizzazione dell'idrogeno neutro che permeava l'universo e a rendere quest'ultimo nuovamente trasparente alla radiazione elettromagnetica. "}
{"id": "5469280", "revid": "11959", "url": "https://it.wikipedia.org/wiki?curid=5469280", "title": "Al-Kulini", "text": ""}
{"id": "5469290", "revid": "37401", "url": "https://it.wikipedia.org/wiki?curid=5469290", "title": "Dustin Runnels", "text": ""}
{"id": "5469291", "revid": "122051157", "url": "https://it.wikipedia.org/wiki?curid=5469291", "title": "Giuseppe Tonello", "text": "Carriera.\nHa difeso la porta dell'Udinese dal 1934 al 1937 in Prima Divisione, interrompendo temporaneamente la carriera per svolgere il servizio militare a Gorizia. Tornato in forza ai bianconeri, dal 1940 al 1943 ha disputato tre stagioni in Serie B, esordendo tra i cadetti il 20 ottobre 1940 nella partita Udinese-Fanfulla (3-0).\nNel Dopoguerra allen\u00f2 per lunghi anni la SAICI di Torviscosa; a lui \u00e8 dedicato il campo sportivo locale."}
{"id": "5469292", "revid": "729019", "url": "https://it.wikipedia.org/wiki?curid=5469292", "title": "Stazione di Aica", "text": "La stazione di Aica () \u00e8 una stazione ferroviaria fuori servizio posta sulla linea Fortezza-San Candido. Serviva la localit\u00e0 di Aica, frazione del comune di Naz-Sciaves (BZ).\nStoria.\nLa stazione venne attivata nel 1871: data la vicinanza col Forte di Fortezza (con susseguente esigenza di non creare edifici solidi che poi potessero servire da riparo ad eventuali aggressori) si decise di costruire il fabbricato viaggiatori in legno, al pari dei due magazzini che completavano il patrimonio edilizio. Nel 1989 la stazione di Aica fu chiusa al traffico.\nStrutture e impianti.\nIl fabbricato viaggiatori ligneo presenta un'architettura elegante, con rifiniture decorative; a seguito della dismissione della stazione, esso \u00e8 abbandonato ed in rovina. I magazzini merci sono stati demoliti, mentre il sedime ferroviario, che originariamente ospitava vari binari di sosta e transito, \u00e8 stato in gran parte smantellato, lasciando solo un binario di transito."}
{"id": "5469293", "revid": "22475", "url": "https://it.wikipedia.org/wiki?curid=5469293", "title": "Onbiki", "text": ""}
{"id": "5469297", "revid": "125416946", "url": "https://it.wikipedia.org/wiki?curid=5469297", "title": "Cristina Giolitti", "text": ""}
{"id": "5469299", "revid": "29478", "url": "https://it.wikipedia.org/wiki?curid=5469299", "title": "Lugnano di Villa Troiana", "text": ""}
{"id": "5469311", "revid": "1442080", "url": "https://it.wikipedia.org/wiki?curid=5469311", "title": "Jos\u00e9 Marante", "text": "Caratteristiche tecniche.\nFu un marcatore centrale destro duro, rapido, tecnico e con grande temperamento.\nCarriera.\nClub.\nDetto Perico fu componente della storica formazione del Boca Juniors bicampione del 1943 e 1944 oltre che di quella dei titoli del 1934, 1935 e 1940. Lasci\u00f2 il Boca nel 1939 per problemi contrattuali ma dopo un anno al Ferro Carril Oeste vi ritorn\u00f2 per giocarvi 11 campionati consecutivi. Smise, tuttavia, di giocare con la maglia uruguagia del Defensor Sporting.\nNazionale.\nCon la propria selezione nazionale raccolse 9 presenze tra il 1945 e il 1947 vincendo la Coppa America nel 1947."}
{"id": "5469313", "revid": "114027462", "url": "https://it.wikipedia.org/wiki?curid=5469313", "title": "A1703-zD6", "text": "A1703-zD6 \u00e8 una galassia remota con redshift di z = 7,045 che corrisponde ad una distanza percorsa dalla luce per giungere fino alla Terra di 12,89 miliardi di anni luce. Fa parte di un gruppo di sette galassie con z&gt;7 identificate per mezzo dell'ammasso di galassie Abell 1703 con il metodo del lensing gravitazionale."}
{"id": "5469318", "revid": "287204", "url": "https://it.wikipedia.org/wiki?curid=5469318", "title": "Justyna Jegiolka", "text": ""}
{"id": "5469319", "revid": "287204", "url": "https://it.wikipedia.org/wiki?curid=5469319", "title": "Magdalena Frech", "text": ""}
{"id": "5469327", "revid": "712828", "url": "https://it.wikipedia.org/wiki?curid=5469327", "title": "ShoWest", "text": ""}
{"id": "5469338", "revid": "767487", "url": "https://it.wikipedia.org/wiki?curid=5469338", "title": "Supercoppa d'Irlanda 2014", "text": "La Supercoppa d'Irlanda 2014 \u00e8 stata la prima edizione del trofeo. La partita si \u00e8 disputata il 2 marzo 2014 al Richmond Park di Dublino tra la squadra campione della Premier Division 2013, St Patrick's, e la squadra campione della FAI Cup 2013, Sligo Rovers. La supercoppa \u00e8 stata vinta dal St Patrick's grazie alla rete segnata da Keith Fahey al 18\u00ba minuto. Il trofeo \u00e8 stato consegnato ai vincitori direttamente da Michael D. Higgins, Presidente della Repubblica d'Irlanda."}
{"id": "5469353", "revid": "6923", "url": "https://it.wikipedia.org/wiki?curid=5469353", "title": "Aborto nell'antica Grecia", "text": "Tutto ci\u00f2 che si conosce sull'aborto nell'antica Grecia proviene dai primi testi della letteratura greca e di quella romana.\nL'aborto come procedura ginecologica, era principalmente praticato da donne che erano sia ostetriche o semplicemente praticone ben informate. Nel suo Teeteto, Platone menziona la capacit\u00e0 di una levatrice di indurre l'aborto nelle prime fasi della gravidanza. Si ritiene improbabile che l'aborto fosse punito nell'antica Grecia. Tuttavia, un frammento attribuito al poeta Lisia \"suggerisce che ad Atene l'aborto era un crimine contro il marito, se sua moglie era incinta quando questi moriva, dal momento che il suo bambino non ancora nato avrebbe potuto ereditare la propriet\u00e0.\"\nStoria.\nGli antichi greci invocavano l'erba silfio come un abortivo e contraccettivo. La pianta, come prodotto principale dell'esportazione di Cirene, si avviava verso l'estinzione, ma si suggerisce che avrebbe potuto possedere le stesse propriet\u00e0 abortive di alcune delle sue parenti pi\u00f9 strette come le piante della famiglia delle Apiaceae. Il silfio era cos\u00ec centrale per l'economia cirenea che la maggior parte delle sue monete riportavano in rilievo l'immagine della pianta.\nPlinio il Vecchio cita l'olio raffinato di ruta graveolens come un potente abortivo. Quinto Sereno Sammonico scrisse di un intruglio che consisteva in una miscela di ruta, uovo e aneto. Sorano, Dioscoride, Oribasio dettagliarono questa applicazione. I moderni studi scientifici hanno confermato che la ruta contiene infatti tre composti abortivi.\nL'aristolochia, una pianta usata per alleviare il parto, veniva anche usata per indurre l'aborto. Galeno la incluse in una pozione in \"de Antidotis\", mentre Dioscoride disse che poteva essere somministrata per via orale, o sotto forma di un pessario vaginale contenente anche pepe e mirra.\nIl drammaturgo greco Aristofane ha rilevato la propriet\u00e0 abortiva della mentuccia nel 421 a.C., attraverso un riferimento umoristico nella sua commedia, \"La pace.\" Ippocrate, il medico greco, consigliava alle prostitute che rimanevano incinta di saltellare in su e in gi\u00f9, toccandosi le natiche con i tacchi ad ogni salto, in modo da indurre aborto spontaneo. Altri scritti a lui attribuiti descrivono strumenti modellati per dilatare il collo dell'utero e curette da inserire all'interno dell'utero.\nSorano d'Efeso, un medico greco del II secolo, prescriveva diuretici, emmenagogi, clisteri, digiuno e salasso come metodi di aborto sicuri, anche se ha sconsigliato l'uso di strumenti taglienti per indurre aborto spontaneo, a causa del rischio di perforazione dell'organo. Consigli\u00f2 anche alle donne che volevano abortire dalle loro gravidanze di impegnarsi in trasporti di oggetti pesanti, cavalcare gli animali e saltare in modo che i tacchi toccassero le natiche ad ogni salto, che descrisse come \"salto lacedemone\". Consigli\u00f2 anche una serie di ricette a base di erbe per balneazioni, massaggi e pessari. In \"De Materia Medica Libri Quinque\", il farmacologo greco Dioscoride elenc\u00f2 gli ingredienti di un progetto chiamato \"vino abortivo\" - elleboro, schizzi di cetriolo e scammonia - ma non riusc\u00ec a fornire il modo preciso con cui dovevano essere dosati. L'elleboro, in particolare, \u00e8 noto per essere abortivo.\nTertulliano, un teologo cristiano del II-III secolo, descrisse strumenti chirurgici che venivano utilizzati in una procedura simile alla moderna dilatazione della cervice ed evacuazione del feto dall'utero. Uno strumento con una \"ben regolata struttura flessibile\" veniva utilizzato per la dilatazione, mentre una \"lama anulare\" usata come curette, e un \"gancio smussato\" servivano per l'estrazione. L'altro era un \"ago di rame\". Egli attribu\u00ec la paternit\u00e0 di tali strumenti ad Ippocrate, Asclepiade, Erasistrato, Erofilo e Sorano.\nAulo Cornelio Celso, un enciclopedista romano del I secolo, offr\u00ec un resoconto molto dettagliato di un procedimento per estrarre un feto gi\u00e0 morto nella sua opera superstite,\" De Medicina\". Nel Libro IX \"Confutazione di tutte le eresie\", Ippolito di Roma, un altro teologo cristiano del III secolo, scrisse di donne che si legavano molto strettamente alla vita cos\u00ec da \"espellere ci\u00f2 che stava per essere concepito.\""}
{"id": "5469354", "revid": "729019", "url": "https://it.wikipedia.org/wiki?curid=5469354", "title": "Seconda guerra di Morea", "text": "La seconda guerra di Morea fu combattuta tra la Repubblica di Venezia e l'Impero ottomano tra il 1714 e il 1718. \u00c8 stato l'ultimo conflitto tra le due potenze, e si \u00e8 concluso con una vittoria ottomana e la perdita del possesso principale di Venezia nella penisola greca, il Peloponneso (Morea); tale sconfitta veneziana sarebbe potuta divenire ancora pi\u00f9 pesante se non fosse stato per l'intervento della monarchia asburgica, nel 1716: infatti, le vittorie austriache sul fronte del Danubio costrinsero gli Ottomani alla firma, nel 1718, del trattato di Passarowitz, che pose fine alla guerra. \nIl conflitto \u00e8 noto anche con il nome di settima guerra ottomano-veneziana o la piccola guerra; in Croazia \u00e8 nota anche come guerra di Sinj.\nContesto storico.\nAlla fine del gennaio 1699 si concludevano con la pace di Carlowitz i negoziati tra l'Impero ottomano e i vittoriosi componenti della Lega costituitasi tra il 1683 e il 1686 in avversione al Turco. Fra di essi vi faceva parte pure la Repubblica di Venezia, la quale dopo 15 anni di ininterrotte campagne belliche, attraverso le imprese del \u201cpeloponnesiaco\u201d Francesco Morosini acquistava nuovi territori nell'Oltremare col la prima Guerra di Morea.\nLa Dalmazia veneta, i cui confini raggiunsero la cosiddetta linea Grimani (dal nome del commissario veneto che li delimit\u00f2), si ingrand\u00ec notevolmente attraverso l'annessione delle citt\u00e0 di Knin, Signo e Ciclut, al pari dell'Albania veneta, dove venivano annesse Castelnuovo e Risano; nel mar Jonio entrava a far parte della Repubblica di Venezia l'isola di Santa Maura, nell'arcipelago del mar Egeo l'isola di Egina, ma soprattutto il Regno di Morea (cos\u00ec era chiamato pomposamente dai veneziani l'odierno Peloponneso), sino all'istmo di Corinto.\nVeniva altres\u00ec eliminato il tributo annuale di 1.500 ducati che sino ad allora da oltre cent'anni la Serenissima aveva dovuto corrispondere alla Porta per il mantenimento del possesso di Zante (500 ducati dal 1503, stabiliti a 1.500 nel 1573). Tali conquiste portavano allo Stato da mar veneziano cospicui territori, anche se il sultano ottomano per mezzo dei propri rappresentanti a Carlowitz fu risoluto a non cedere a Venezia le altre terre poste a nord della Morea cadute pure esse in mano della Repubblica Veneta nel corso del conflitto (tra le quali la piazzaforte di Lepanto), che avrebbero permesso di arginare e difendere con maggior efficacia una potenziale futura offensiva turca via terra diretta nel Peloponneso.\nLa guerra.\nNon pass\u00f2 molto tempo che l'Impero ottomano difatti medit\u00f2 di riprendersi quanto era stato costretto a cedere alla Serenissima pochi anni prima, in primis la Morea, e recuperare quindi il controllo dell'Egeo. La Sublime Porta aveva ripreso fiducia in merito alle proprie capacit\u00e0 belliche a seguito dell'esito fortunato della guerra contro la Russia nel 1711, ed oltretutto Venezia con la proclamazione della neutralit\u00e0 al conflitto dinastico per il trono spagnolo (guerra di successione spagnola), era rimasta isolata diplomaticamente. Il momento per aprire una ennesima recrudescenza armata con la Repubblica Veneta fu perci\u00f2 considerato propizio, ed il 9 dicembre del 1714 cogliendo a pretesto la cattura di una nave ottomana e l'asilo politico dato al vladica di Montenegro, il quale sconfitto dalle armate turche si era rifugiato a Cattaro dove i veneziani si erano poi rifiutati di consegnarlo, il gran visir Silahdar Damat Ali Pasci\u00e0 arrest\u00f2 il bailo veneziano di Costantinopoli Andrea Memmo dichiarando guerra alla citt\u00e0 lagunare.\nGi\u00e0 pochi mesi prima il Memmo aveva posto in guardia il Doge Giovanni II Corner sugli ingenti preparativi militari effettuati dalla Porta, quali il riattamento delle principali fortezze antistanti il Levante Veneto, l'arruolamento di truppe in Bosnia e in altre province dell'Impero turco, l'intensa attivit\u00e0 di costruzione navale incorsa nell'Arsenale di Costantinopoli. Al precipitare degli eventi, Venezia nomin\u00f2 capitano generale da mar Daniele Dolfin e provveditore generale in Morea Alessandro Bon. Quest'ultimo tuttavia poteva opporre al turco nel Peloponneso solamente poco pi\u00f9 di 7.000 uomini regolari e uno scarso quantitativo di milizie locali. In un dispaccio inviato alla Repubblica in quel periodo, lament\u00f2 infatti egli di come Napoli di Romania, capitale del Regno di Morea, possedesse solamente 1.269 soldati, e quantunque si aspettasse un rinforzo di oltre 500 teste, la difesa del sito ne richiedeva almeno 3.000.\nL'apporto dei greci abitanti di Morea nei confronti dei veneziani si rivel\u00f2 d'altronde piuttosto scarno, soprattutto perch\u00e9 essi sotto la dominazione turca avevano goduto di larghe autonomie, a discapito invece delle misure accentratrici di Venezia, presenti sia dal punto di vista commerciale che da quello religioso (vigeva il divieto di comunicare con il patriarcato di Costantinopoli). Perfino i Mainotti (residenti nella Maina), da sempre conosciuti come i pi\u00f9 zelanti sostenitori della presenza veneziana in Morea, titubavano ad appoggiare la Serenissima per non esporre il proprio paese a saccheggi e devastazioni da parte dei turchi. Per quanto riguarda il naviglio militare in dotazione di San Marco, alla vigilia della seconda guerra di Morea erano dislocati nel riparto del Levante 8 navi di linea, non completamente equipaggiate, come lamentava in una relazione del dicembre 1714 il capitano straordinario delle navi, e 11 galere.\nDei rinforzi pervennero dalle isole Ionie, constanti in 2 galere e 2 galeotte provenienti da Zante, 1 galera allestita a spese di Cefalonia e 620 soldati forniti dai fratelli Logoteti di Zante. Nell'arsenale di Venezia nel frattempo venivano varati i vascelli \"San Francesco\" e \"Terrore\", unitamente all'armamento di altri presenti negli scali.\nAllo scopo di ricevere sostegni anche dagli Stati europei, la Repubblica Veneta si appell\u00f2 al pontefice e al Sacro Romano Impero in vista dell'aspra lotta che l'avrebbe presto opposta agli ottomani. Tuttavia se lo Stato della Chiesa assicur\u00f2 un simbolico sostegno immediato con l'invio di 6 galeotte e 4 galere, l'imperatore, reduce dal lungo conflitto di successione spagnolo, esitava a distogliere truppe dal sud Italia dove si temeva una spedizione militare degli iberici volta al recupero delle terre perse, mostrandosi inizialmente indifferente agli eventi che colpivano la citt\u00e0 lagunare. Nel corso della guerra, ausili di bastimenti da battaglia, seppur alquanto esigui, pervennero comunque da Spagna, Portogallo, Repubblica di Genova, cavalieri di Malta e Granducato di Toscana, anche per l'intercessione offerta da papa Clemente XI.\nLa perdita dei domini veneziani nell'Egeo.\nLa prima azione intrapresa dalla Repubblica Veneta fu quella di inviare l'Armata Grossa veneziana agli ordini del capitano straordinario delle navi Fabio Bonvicini, nei pressi del Capo Matapan (Peloponneso), allo scopo di fornire protezione ai convogli che vi transitavano da Venezia diretti a Napoli di Romania (capitale del Peloponneso), mentre il capitano generale da mar Dolfin rest\u00f2 a Climin\u00f2 (nell'isola ionica di Santa Maura), in attesa del sopraggiungere delle forze navali alleate e di quelle inviate dalla Dominante. Il naviglio ausiliario arriv\u00f2 a Corf\u00f9 nel giugno 1715, ma dopo un mese di conce solamente l'11 luglio successivo si congiunse ai legni marciani nelle acque di Patrasso. Tale ritardo spinse il Dolfin, che disponeva di 22 vascelli, 22 galere, 2 galeazze e 10 galeotte, oltre a 4 galere pontificie, 2 maltesi, 3 toscane e 2 genovesi, ad intraprendere la decisione di non recarsi con le proprie forze nell'Arcipelago a contrastare il naviglio nemico, veleggiando su Modone con l'intento di fornire ausilio alla siffatta piazza, prossima a subire l'assalto turco. \nL'attacco ai possedimenti della Repubblica Veneta nel Levante, fu pianificato dall'Impero ottomano per l'estate del 1715. Il provveditore veneziano in Morea, date le esigue forze disponibili rispetto alla vastit\u00e0 del territorio da difendere (costituito da ben 1600 chilometri di coste frastagliate), deliber\u00f2 di abbandonare le zone di Mistr\u00e0, Calamata, Calavvita, Gastuni, Arcadia, Patrasso, concentrando armati e abitanti nella difesa delle piazze di Napoli di Romania (Nauplia), Corinto, Malvasia, Modone, Castel di Morea, e nelle due fortezze di Chielaf\u00e0 e Zarnata, poste nel sud del Peloponneso nella penisola della Maina. Le piazzeforti della Morea erano appena state rimodernate dalla Serenissima negli ultimissimi anni di permanenza nel Regno, tuttavia l'avanzata ottomana fu tanto rapida quanto fortunosa. La flotta turca, complessivamente forte di 58 navi a vela tra ottomane, barbaresche ed egiziane, 5 brulotti, 30 galere, 60 galeotte e numerosi bastimenti da trasporto, il 5 giugno sbarc\u00f2 un numeroso gruppo di armati presso Tino, isola veneziana dell'Egeo, la quale, su decisione del governatore Bartolomeo Bobbi e del comandante Bernardo Balbi che constatarono il mancato appoggio dei greci, capitol\u00f2 senza combattere. Il presidio della piazzaforte fu trasportato a Nauplia, dove il Balbi fu giudicato per la propria condotta e condannato alla prigione perpetua, sorte riservata anche a Francesco Bembo, arresosi il 7 luglio presso la seconda e ultima isola dell'Arcipelago rimasta in mano a Venezia, Egina.\nContemporaneamente l'armata di terra ottomana, costituita da oltre 80.000 uomini al comando del Gran Visir, penetrava in Morea dall'istmo di Corinto il 20 giugno, cingendo d'assedio l'omonima piazza 9 giorni pi\u00f9 tardi. Nonostante i propositi di resistenza del Provveditore straordinario Giacomo Minotto, il 4 luglio dopo un intenso bombardamento che fece crollare il portone principale, i veneziani si arresero. Analoga fu la sorte a cui and\u00f2 incontro Napoli di Romania, difesa da 2.000 regolari e 1.000 volontari circa. Seppure la bont\u00e0 delle fortificazioni fece sperare una lunga resistenza, l'inesperienza degli artiglieri, la scarsit\u00e0 delle forze e la mancanza di minatori contribuirono fortemente alla caduta del sito il 17 luglio dopo 9 giorni di assedio. Particolarmente audace in tale occasione fu l'azione effettuata da parte di un commando turco, il quale, impadronitosi del molo arrivandovi a nuoto e scalando la muraglia, ove non erano presenti difensori, occupati a respingere l'attacco via terra, penetr\u00f2 indisturbato in citt\u00e0. Alla perdita di Nauplia tenne dietro quella di Castel di Morea l'8 agosto, stretta in blocco dai turchi da solo 4 giorni, di Modone per l'ammutinamento del presidio al provveditore Vincenzo Pasta, il quale era invece intenzionato a continuare la resistenza, e infine di Malvasia. Quest'ultima, la pi\u00f9 munita fortezza veneziana del Peloponneso eretta su uno scoglio in posizione quasi imprendibile a detta degli stessi ottomani, capitol\u00f2 per volont\u00e0 del Provveditore Federico Badoer senza che fosse stato sparato un colpo di fucile, comportamento che comport\u00f2 al patrizio veneto la condanna alla prigionia. Alla fine di agosto dunque l'intera Morea con l'isola di Cerigo giaceva nuovamente in potere degli ottomani, i quali in pochi mesi avevano dissolto l'impero marittimo creato da Francesco Morosini dopo lunghi anni di sanguinose lotte.\nIl capitano generale da mar Daniele Dolfin nel corso dell'offensiva ottomana in Morea sembr\u00f2 mostrare una scarsa decisione nella propria condotta guerresca, non apportando un sostegno convincente ai siti costieri veneziani attaccati dagli ottomani. La flotta della Porta rifuggiva inoltre da ogni scontro col naviglio della Serenissima. Solamente il 12 agosto l'Armata turca fu avvistata nel golfo di Calamata, tuttavia le imbarcazioni da guerra venete non giunsero al contatto con essa dato l'incorrere di una persistente bonaccia e una folta foschia, ritirandosi infine a Climin\u00f2 nell'isola di Santa Maura. Proprio questa piazza si rivelava essere il successivo obiettivo ambito dai turchi allo scopo di estromettere l'influenza della Serenissima oltre che dal controllo dell'Egeo pure dal mar Ionio. Appreso che la Porta presto vi avrebbe sbarcata una forza ingente di oltre 30.000 uomini per porre l'assalto alla fortezza, la consulta di guerra veneziana, appurata l'impossibilit\u00e0 ad effettuare ogni seria resistenza in oppugnazione all'avversario, stabil\u00ec l'evacuazione dell'isola da parte di difensori e abitanti, unitamente alla demolizione di ogni fortificazione.\nNel novembre inoltre, le uniche due fortezze della Repubblica Veneta rimaste a Creta, la Suda e Spinalonga, dovettero arrendersi dopo oltre 4 mesi di duro assedio da parte del pasci\u00e0 di Candia, impossibilitate a proseguire la difesa a fronte del mancato pervenimento di rifornimenti e soccorsi adeguati. La campagna bellica del 1715 fin\u00ec dunque in modo disastroso per la Repubblica, la quale aveva visto il Proprio Stato da Mar dimezzarsi territorialmente nello scacchiere dell'estremo oriente, e accrescere seriamente il pericolo di assalto turco anche alle isole dell'Arcipelago dello Ionio. Solamente in Dalmazia si riusc\u00ec a respingere l'attacco ottomano a Sinj, effettuato nondimeno da un quantitativo di truppe non particolarmente elevato dato l'impiego della maggior parte delle forze turche in Morea.\nLa lega tra Venezia e il Sacro Romano Impero.\nIl rovinoso andamento della guerra provoc\u00f2 accese discussioni in seno al Senato veneziano, concernenti principalmente proprio l'operato del capitano generale da mar Daniele Dolfin. Egli fu accusato di molteplici mancanze ed imperdonabili errori commessi dall'alto della propria carica, in primis quello di non essersi portato con la flotta nell'immediato inizio delle ostilit\u00e0 nell'alto arcipelago per impedire l'uscita dai Dardanelli del naviglio da guerra ottomano. Grave in aggiunta era ritenuto dal Consiglio dei pregadi il non aver sostenuto la difesa delle fortezze di Napoli di Romania, Castel di Morea e Malvasia, il mancato rifornimenti di armi e vettovagliamenti ai siti di la Suda e Spinalonga, pi\u00f9 volte richiesti dai provveditori di siffatte piazze, l'affrettata decisione nell'abbandonare al nemico l'isola di Santa Maura.\nA fronte delle anzidette riconosciute colpe, il Dolfin fu rimosso dalla proprio ruolo nominando al suo posto come capitano generale da mar (Marineria veneziana) il provveditore generale delle isole Ionie (carica istituita solamente in tempo di guerra) Andrea Pisani. Secondo provvedimento intrapreso dal governo veneziano fu poi quello di porre a capo dell'esercito di San Marco un uomo altamente competente in materia militare in vista della presunta controffensiva dell'anno seguente, individuato nel condottiero sassone Johann Matthias von der Schulenburg, uno dei pi\u00f9 valenti generali europei dell'epoca, nominato con mandato triennale feldmaresciallo alla fine del 1715 (per la prima volta Venezia subordinava la carica di capitano generale da mar a quella di comandante delle forze di terra, simboleggiando in tal modo l'importanza assunta dai soldati rispetto alla flotta). Lo Schulenburg rimarr\u00e0 poi al servizio della Repubblica quale comandante supremo delle forze terrestri marciane sino all'anno della sua morte, avvenuta nel 1747.\nConsiderevole risultato sul piano politico fu infine l'intesa raggiunta con l'imperatore asburgico Carlo VI, per la cui entrata in guerra al fianco della Serenissima erano state riaperte delle trattative gi\u00e0 da alcuni mesi. Il felice esito conseguito fu facilitato dal fatto che la posizione di non belligeranza mantenuta dagli Asburgo sul principio del conflitto turco-veneziano, stava incrinandosi progressivamente in favore dell'intervento armato. La tracotanza ottomana, acuitasi con le facili vittorie ottenute in Morea, fece intendere all'Austria la possibilit\u00e0 non remota di un prossimo attacco turco in Ungheria nel caso in cui il Sultano si fosse impossessato della Dalmazia Veneta, venendo a rafforzare oltretutto le proprie posizioni in Adriatico pure a discapito dell'impero. A fronte di ci\u00f2 la Lega con Venezia fu nondimeno stipulata il 16 aprile 1716. Essa prevedeva, oltre all'alleanza volta a combattere gli infedeli, una mutua difesa dei rispettivi domini in Italia. Da parte propria la Serenissima si impegnava nel caso di attacco spagnolo nelle terre della penisola in mano all'Austria, a fornire 8 navi e 6.000 fanti, mentre nel caso di attacco turco avrebbe contribuito con 800 uomini e 12 navi.\nL'assedio turco di Corf\u00f9.\nCon la perdita dei possedimenti nell'Egeo e l'evacuazione di Santa Maura, era diventato indubbiamente certo che il prossimo attacco della Porta sarebbe stato diretto contro il pi\u00f9 importante sito del Levante rimasto a San Marco: Corf\u00f9. La posizione di tale isola, considerata la porta dell'Adriatico, era estremamente importante visto che la sua caduta avrebbe permesso all'Impero Ottomano di minacciare direttamente Venezia all'interno del golfo effettuando una manovra a tenaglia sulla Dalmazia con un assalto congiunto dalla parte di terra e mare. In mancanza di basi di appoggio presenti nelle coste dalmate la Repubblica sarebbe stata soffocata nelle proprie lagune, con grave pericolo per la propria esistenza. Per questi motivi nella classe del patriziato vigeva uno stato di apprensione riguardo ai futuri fatti d'arme in cui sarebbe stata coinvolta la Serenissima.\nIl feldmaresciallo Von der Schulenburg raggiunse l'isola il 15 febbraio 1716, ponendosi immediatamente a riattare le fortificazioni e costruire nuovi trinceramenti tra il monte d'Abramo e il monte San Salvatore, alture dirimpetto a Corf\u00f9 dalle quali sarebbe stato possibile per gli ottomani bombardare la citt\u00e0 in una vantaggiosa posizione sopraelevata. La Repubblica altres\u00ec provvide in quei mesi a rafforzare la propria flotta acquistando presso Genova e Livorno 2 navi di linea, il vascello \"Nostra Signora del Rosario\" e il \"San Pietro Apostolo\". All'inizio della campagna navale del 1716 il naviglio da guerra veneziano constava di 26 vascelli, 18 galere, 2 galeazze, 12 galeotte e 2 brulotti. Nella primavera si stabil\u00ec che l'Armata Sottile sostasse a Corf\u00f9 mentre l'Armata Grossa, sottoposta alla guida del nuovo capitano straordinario delle navi Andrea Corner, fu dislocata a Zante con l'incombenza di contrastare nell'arcipelago l'armata navale ottomana diretta su Corf\u00f9, a ulteriore conferma dell'attestato e definitivo ruolo subordinato delle unit\u00e0 a remi rispetto alle imbarcazioni a vela. Tuttavia la flotta turca effettu\u00f2 una rotta insolita passando a sud dell'isola di Candia ed entrando indisturbata nel mar Ionio senza che fosse avvistata dai veneziani.\nIl capitano generale Pisani avvistato il naviglio nemico e constatata la disparit\u00e0 delle forze vigente (aveva a sua disposizione, ricordiamolo, esclusivamente imbarcazioni a remi) lasci\u00f2 Corf\u00f9 dirigendosi in direzione dell'arcipelago per congiungersi con l'Armata Grossa e attaccare il nemico con l'intera forza navale. L'8 luglio dunque gli ottomani indisturbati diedero l'avvio alle operazioni di sbarco di sbarco dell'esercito assiepato a Butrinto nella costa Albanese prospiciente Corf\u00f9, composto da circa 30.000 fanti e 3.000 cavalieri preposti alla conquista dell'isola di San Marco. Nondimeno nel medesimo giorno sopraggiunse la squadra veliera marciana la quale diede battaglia con le navi della Porta avviando dunque il primo scontro navale della seconda guerra di Morea. A seguito di oltre 3 ore di cannoneggiamento da ambo le parti, l'esito del confronto si dimostr\u00f2 irresoluto, costante comune che si riscontrer\u00e0 lungo tutto il corso dell'intero conflitto, dando a vedere, come del resto era gi\u00e0 stato posto in luce nei capitoli precedenti, la limitata potenzialit\u00e0 offensiva dei vascelli a fronte di una metodica guerresca contraddistinta dall'impiego della linea di fila.\nDifatti, quantunque gli ottomani patissero le maggiori perdite, quantificate in 2 vascelli, 1 galeone, 2 galeotte affondate e 1300 tra morti feriti contro 70 morti, 130 feriti e leggeri danni a talune imbarcazioni per i veneziani, la loro flotta rimase pressoch\u00e9 integra riuscendo a compiere felicemente il trasporto dei soldati a Corf\u00f9. Gli uomini del presidio posti a difesa della capitale dell'isola constavano a circa 2.000, costituiti da 1.429 mercenari tedeschi, 249 mercenari parmensi, 311 veneti (i soldati sudditi di San Marco provenienti dai domini veneziani di terraferma in tutto non saranno pi\u00f9 di 700 in totale nel corso dell'assedio), ai quali pervenne a luglio un rinforzo di 1.112 soldati oltremarini (armati arruolati in Dalmazia) e greci. Tuttavia i difensori, dei quali 1/3 era malato e le truppe tedesche male armate e indisciplinate, dovevano opporsi a una forza nemica di oltre 30.000 uomini.\nAlla fine di luglio pervenne il naviglio da battaglia ausiliario di Malta, Stato della Chiesa, Spagna, Toscana e Genova, andando a completare la forza navale cristiana che si dispose nella rada di Corf\u00f9 a eventuale sussidio della piazza posta sotto assedio come segue: in prossimit\u00e0 dell'isola di Vido il capitano generale da mar con 18 galere e 2 galeazze veneziane, 3 galere e 4 vascelli maltesi, 4 galere e 2 vascelli del Papa, 2 galere di Genova, 5 galere di Spagna e 3 galere di Toscana. Sulla linea da Vido alla costa epirota 3 Divisioni di vascelli veneziani (ciascuna composta da 9 unit\u00e0 per un totale di 27 navi di linea, dato che poco prima era giunto da Venezia un nuovo bastimento a vela, il \"Leon Trionfante\") e 4 vascelli di Malta all'estremo della formazione nella parte posta a oriente. Dietro tale schieramento trovavano posto 5 vascelli pontifici e altre navi sussidiarie.\nNel frattempo il 24 dello stesso mese fu intrapreso da parte degli assedianti il primo attacco, respinto dall'artiglieria, ma il giorno successivo i turchi riuscirono a penetrare nel borgo del Mandracchio nella parte nord-occidentale della citt\u00e0, da dove poterono effettuare il bombardamento terrestre della piazza. A seguito di manovre volte a saggiare la resistenza delle fortificazioni, il 1 agosto inizi\u00f2 l'assalto decisivo protrattosi per 3 giorni nei confronti delle alture poste nei pressi di Corf\u00f9 dalle quali poter tenere sotto tiro con pezzi d'artiglieria la citt\u00e0. I tedeschi sgombrarono il Monte S. Salvatore dopo una flebile resistenza, mentre gli Schiavoni (oltremarini) mantennero con eroismo fino al 3 agosto le posizioni sul Monte d'Abramo, tuttavia decimati dovettero infine cedere il passo agli ottomani. Le proposte di resa pervenute al Provveditore Generale delle Isole Ionie Loredan furono sdegnosamente respinte, e il morale degli assedianti fu risollevato l'8 agosto dalla notizia della vittoria austriaca nella battaglia campale di Petervaradino avvenuta pochi giorni prima, unita alla comunicazione dell'imminente arrivo di nuovi rinforzi, pervenuti il 15 agosto in numero di 1.500 uomini circa. Sino ad allora le perdite subite dagli assediati ammontavano a poco pi\u00f9 di 500 unit\u00e0, ed estromessi gli inabili ai combattimenti ora lo Schulenburg poteva contare su una forza complessiva di 4.000 soldati. La notte del 19 il condottiero sassone decise quindi di ordinare una sortita per riconquistare il Monte d'Abramo.\nDeputati all'impresa furono 600 oltremarini e 300 tedeschi, ma sebbene inizialmente gli schiavoni ottennero qualche successo contro il nemico, alcuni oltramontani (mercenari tedeschi) presi dal panico presero a sparare all'impazzata uccidendo 60 dalmati, sbandando e provocando poi una fuga generale. Il contrattacco turco non si fece attendere. Gi\u00e0 all'alba a seguito dell'occupazione di un rivellino (struttura difensiva), 3.000 giannizzeri scalarono lo Scarpone, ai piedi della Fortezza Nuova, che fu preso con il ritiro immediato dei 400 tedeschi incaricati della sua difesa, cui segu\u00ec l'assalto generale al forte stesso. Per 6 ore divamp\u00f2 lo scontro ai piedi delle mura, e Schulenburg, conscio del sopraggiunto momento decisivo per le sorti dell'intero assedio, si pose alla guida di 800 italiani e oltremarini in un eroico contrattacco che port\u00f2 alla riconquista dello Scarpone e alla rotta degli ottomani, i quali lasciarono sul campo 1.200 uomini a fronte dei 300 caduti fra i difensori. Come se non bastasse il 20 agosto si scaten\u00f2 un violento nubifragio che provoc\u00f2 ingenti danni all'accampamento turco, al materiale d'assedio e alle navi, demoralizzando ulteriormente gli attaccanti gi\u00e0 prostrati per gli insuccessi sinora sofferti, i quali il 21 agosto tolsero il blocco al sito reimbarcandosi.\nCon tale vittoria dei veneziani era stato salvato quanto rimasto dello Stato da Mar della Repubblica, e inferto un duro colpo all'Impero ottomano in un assedio costato alla Porta 15.000 uomini, quasi la met\u00e0 della forza preposta alla conquista di Corf\u00f9, contro le 3.000 perdite subite dai soldati di stanza nella capitale dell'isola. Il 25 agosto il naviglio ottomano abbandon\u00f2 lo Ionio veleggiando su Costantinopoli e nel contempo gli armati della Porta si ritirarono da Santa Maura la quale venne rioccupata dall'Armata Grossa veneziana, azione con cui si chiuse la campagna navale del 1716. Ultimo evento degno di nota dell'anno fu infine l'occupazione marciana della piazza di Butrinto nell'Epiro, verificatasi in tarda estate. A Schulenburg, artefice della vittoriosa resistenza marciana a Corf\u00f9, la Serenissima mostr\u00f2 la propria riconoscenza mediante la concessione di una pensione vitalizia di 5.000 ducati annui, il dono di una spada gioiellata e l'erezione di una statua, opera di Antonio Corradini, sul luogo dell'assedio, ad opera di Imbianci (onore sino ad allora spettato solamente a Francesco Morosini)\nGli ultimi anni di guerra.\nNell'inverno 1716 la flotta della Repubblica, stanziata interamente a Corf\u00f9, sub\u00ec un riallestimento in vista dell'imminente campagna navale. Nell'anno successivo essa arriv\u00f2 a constare di 28 vascelli (sempre divisi in 3 divisioni, Rossa, Gialla e Blu) guidati dal capitano straordinario delle navi Lodovico Flangini, in sostituzione del Corner, 18 galere, 2 galeazze, 10 galeotte, 4 brulotti, e 2 corvette. L'armata navale ausiliaria comprendeva invece 7 vascelli portoghesi, 5 pontifici, 4 maltesi, 5 galere spagnole, 4 pontificie, 3 maltesi, 3 toscane e 2 genovesi. Si rivela utile rilevare che ogni nave di linea della Serenissima, in tale rispondente congiuntura di guerra, imbarcava a bordo sino a circa 500 soldati. Analogamente a quanto avvenuto nella prima battaglia navale del luglio 1716, i 3 scontri per mare avuti luogo nel 1717 tra i navigli a vela degli schieramenti contrapposti, mediante l'utilizzo della linea di fila, non si rivelarono risolutori. Nel primo di essi, incorso il 12 maggio presso Imbro, una vittoria di stretta misura arrise a Venezia: quest'ultima ebbe 123 morti e 94 feriti tra le milizie e 160 feriti fra i marinai, a fronte di 2 vascelli e 2 galeotte colati a picco fra gli ottomani.\nNella battaglia navale del 16 maggio fra il promontorio di Monte Santo e l'isola di Strati il divario in termini di perdite fra i due contendenti si ridusse ulteriormente, bench\u00e9 ancora minore fra i veneti, avendo avuto essi 192 morti e 409 feriti tra le milizie e 139 morti e 204 feriti fra i marinai. La Porta lament\u00f2 invece l'uccisione di 8 comandanti di nave e la morte o ferimento di 2500 uomini. In siffatto combattimento per\u00ec il capitano straordinario Flangini, il cui posto fu assunto da M. A. Diedo. Dati gli ingenti danneggiamenti subiti dall'Armata Grossa in particolar modo negli alberi e vele dei bastimenti, il neo comandante dispose l'ancoraggio di esse nell'isola di Termia per le riparazioni, nondimeno pochi giorni dopo le corvette inviate in esplorazione riferirono l'avvistamento dell'armata turca, circostanza che provoc\u00f2 l'uscita in mare del naviglio veneziano e il contatto con il nemico nel golfo di Pagania il 19 luglio (battaglia di Matapan), anch'esso irresoluto come i precedenti, con 164 morti e 300 feriti tra la milizia e 60 morti e 57 feriti tra i marinai per la Serenissima; nelle file ottomane vi fu un numero imprecisato di perdite.\nNel corso della campagna navale, l'Armata Sottile assunse il ruolo, analogamente a quanto effettuato durante la guerra di Morea (1684-1699), di forza marittima adibita al trasporto e ausilio agli armati nella conquista delle piazzeforti costiere turche: in tal modo alla fine di ottobre furono espugnate Prevesa e Vonizza poste nella costa dell'Epiro, con le quali Venezia assumeva il controllo dell'insenatura di Arta. Complici inoltre le molteplici vittorie campali nei Balcani ottenute dal generale austriaco Eugenio di Savoia che impegnavano ingenti armati turchi distogliendoli dallo scacchiere dalmato-levantino, nello stesso anno, il 1717, in Dalmazia il provveditore generale Alvise Mocenigo respinse un nuovo attacco turco contro Sinj, e a seguito del rinforzo ottenuto con l'arrivo di mercenari tedeschi e svizzeri intraprese la conquista Imoschi.\nNell'estate dell'anno successivo, il 1718, ebbe luogo l'unico fatto d'arme per mare incorso tra il naviglio della Repubblica Veneta e quello dell'Impero Ottomano nel corso della campagna navale di quell'anno, l'ultima prima della pace tra gli Stati coinvolti nel conflitto.La flotta veneziana, rimessa in efficienza nell'inverno precedente con il pervenimento di nuovi vascelli realizzati in Arsenale (\u201cFortuna Guerriera\u201d, \u201cS.Spiridone\u201d, \u201cIdra\u201d, \u201cFalcone\u201d, \u201cS. Zaccaria\u201d, \u201cS. Pietro d'alcantara\u201d), atti a sostituire altrettante unit\u00e0 non pi\u00f9 abili a sostenere la navigazione a causa dell'anzianit\u00e0 di servizio e delle lesioni strutturali subite nei vari confronti con le imbarcazioni turche, allineava in totale 28 navi di linea (10.121 uomini di equipaggio), 15 galere, 13 galeotte, 2 galeazze, 4 corvette. Il 20 di luglio nelle acque di Pagania l'Armata Grossa venne a contatto con la forza marittima ottomana. Ne scatur\u00ec un combattimento dilazionatosi in 3 battaglie (una al giorno) sino al 22 dello stesso mese, conclusosi tuttavia anch'esso, come i precedenti, senza n\u00e9 vincitori n\u00e9 vinti e nel quale i veneziani complessivamente soffrirono di 171 morti e 276 feriti tra i marinai e 1380 tra morti e feriti nelle milizie, oltre a riscontrare vari bastimenti disalberati, similmente ai turchi.\nL'Armata Sottile venne impiegata invece per coadiuvare l'assedio di una piazzaforte d'Epiro di particolare rilevanza di cui la Repubblica bramava impadronirsi in quanto covo di pirati, Dulcigno, portando il capitano generale da mar Andrea Pisani a sbarcarvi il 23 luglio 1718 una forza costituita da 10.000 armati che iniziarono ad intraprendere le operazioni di blocco della citt\u00e0. Il 1 agosto gli attaccanti erano sul punto di trattare la resa coi difensori (questi ultimi avevano gi\u00e0 esposto bandiera bianca), quando improvvisamente giunse notizia dell'avvenuta firma da parte di tutti i contendenti di un trattato che decreteva la fine immediata delle ostilit\u00e0.\nLa pace di Passarowitz.\nEra stata l'Austria, preoccupata per una recrudescenza delle tensioni latenti nel sud Italia con la Spagna, a fungersi quale promotrice del trattato di pace, giunto infausto alla Serenissima, in quanto se i combattimenti fossero proseguiti ancora per qualche mese, probabilmente Dulcigno e altre piazze levantine sarebbero state annesse ai domini di San Marco. Il 21 luglio si giunse alla sottoscrizione dei patti nella citt\u00e0 di Passarowitz, e nonostante l'inviato veneziano Carlo Ruzzini (gi\u00e0 presente ai precedenti negoziati di Carlowitz nel 1699), nell'ultima requisitoria per ben 6 ore perorasse \nla causa veneziana chiedendo la restituzione di Tino, Egina, La Suda, Spinalonga, Cerigo, e della Morea, o al posto di quest'ultima l'allargamento dei possedimenti della Repubblica in Albania sino a Scutari, non ottenne quanto sperato.\nLa Serenissima infatti si dovette accontentare del riacquisto di Cerigo con l'annesso scoglio di Cerigotto, dell'annessione di Butrinto, Prevesa, Vonizza in Albania, e dei castelli conquistati in Dalmazia di Imoski, Tischowatz, Sternizza, Cinista, Rolok, Creano insieme a 4 miglia di circondario per ognuno di essi. Venezia di contro cedeva al turco in Dalmazia Zarine, Ottovo e Zubzi, assicurando la comunicazione tra l'Impero Ottomano e il proprio protettorato di Ragusa.. Veniva stabilito il nuovo confine nella Linea Mocenigo.\nConseguenze.\nIl trattato pose fine all'ultimo vero conflitto militare a cui partecip\u00f2 la Repubblica di Venezia, e la definitiva conclusione di oltre 300 anni di lotte interminabili con l'Impero Ottomano, iniziate nel 1416 con il vittorioso scontro navale dei veneti al largo di Gallipoli. Passarowitz sanzion\u00f2 inoltre la definitiva involuzione politica della Serenissima, la quale abbandon\u00f2 per sempre una posizione di rilevanza nel Mediterraneo orientale ove conserv\u00f2 solamente pochi lembi del suo antico Impero marittimo. Svanite le prospettive di rivincita nel Levante, nate dall'epopea del conquistatore Morosini, Venezia sino alla sua caduta, manterr\u00e0 in Oltremare, al pari della terraferma, una posizione ligia alla neutralit\u00e0 e alla conservazione di quanto rimastole. Inutili saranno i ripetuti inviti austriaci avutisi tra il 1736-\u201839 nel corso del conflitto austro-russo in opposizione al turco, a una discesa in guerra in cambio delle promesse di nuove annessioni nell'Oltremare, e un simile atteggiamento non fu disertato neanche nei due successivi confronti armati del 1768-'74 e 1787-'92.\nNel 1770, a coloro i quali sollecitavano un'alleanza con l'Austria, il procuratore Francesco Morosini (omonimo dell'eroe di Candia e della Morea) fece presente \u201cl'assioma politico che allorch\u00e9 una potenza piccola diventa l'alleato di una grande, la piccola potenza diventa suddita e dipendente dall'altra\u201d. Altres\u00ec l'Impero Ottomano iniziava anch'esso una lenta decadenza con il ritiro progressivo dalle proprie posizioni nei Balcani a scapito dell'Austria, vera trionfatrice a Passarowitz mediante l'annessione di parte della Valacchia e Serbia settentrionale. Era poi diventato chiaro ormai, che Venezia era passata da potenza presentante peculiari caratteri propri di una Repubblica marinara, a Stato continentale, seppure il patriziato seguit\u00f2 a permanere nella linea politica di preminenza e maggior considerazione riservata nei confronti dell'Oltremare rispetto ai domini della Terraferma, posizione che sconter\u00e0 drammaticamente quasi 80 anni dopo trovandosi impreparata agli eventi che portarono alla conseguenza della sua caduta nel 1797."}
{"id": "5469355", "revid": "580", "url": "https://it.wikipedia.org/wiki?curid=5469355", "title": "Cestum", "text": ""}
{"id": "5469358", "revid": "2043462", "url": "https://it.wikipedia.org/wiki?curid=5469358", "title": "Kazimierz Sosnkowski", "text": "Biografia.\nStudi\u00f2 al \"Politecnico di Varsavia\" e nel 1924 divent\u00f2 ministro della Difesa. Nel 1939, al momento dell'invasione tedesca della Polonia, era comandante dell'Armata polacca di Leopoli. Riusc\u00ec a sottrarsi alla cattura, raggiungendo la Gran Bretagna attraverso l'Ungheria e la Francia. Divenne presidente in esilio della Repubblica Polacca e nel 1943, dopo la morte di W\u0142adys\u0142aw Sikorski, fu nominato comandante generale delle truppe polacche. Alla fine della guerra non rientr\u00f2 in Patria e mor\u00ec in esilio nel 1969."}
{"id": "5469361", "revid": "287204", "url": "https://it.wikipedia.org/wiki?curid=5469361", "title": "Tour de Yorkshire", "text": "Il Tour de Yorkshire \u00e8 una corsa a tappe maschile di ciclismo su strada che si svolge nel nord dell'Inghilterra, nell'omonima regione, nel mese di maggio. \u00c8 inserita nel calendario dell'UCI Europe Tour, come evento di classe 2.1 ed \u00e8 organizzata dagli stessi organizzatori del Tour de France, l'Amaury Sport Organisation, in collaborazione con il Welcome to Yorkshire, ente teso allo sviluppo del turismo della regione."}
{"id": "5469365", "revid": "287204", "url": "https://it.wikipedia.org/wiki?curid=5469365", "title": "Caristiidae", "text": "I Caristiidae sono una famiglia di pesci ossei marini appartenenti all'ordine Perciformes.\nDistribuzione e habitat.\nLe specie della famiglia si trovano in tutti gli oceani. Sono assenti dal mar Mediterraneo. Sono pesci pelagici dell'oceano aperto.\nDescrizione.\nQuesti pesci hanno corpo alto e compresso lateralmente con pinne dorsale, anale e ventrali ampie. La dorsale parte all'altezza della testa ed \u00e8 lunga, anche l'anale \u00e8 alta e lunga. Le ventrali sono molto lunghe.\nLa taglia massima si aggira sui 30\u00a0cm.\nBiologia.\nSi incontrano sempre vicino alle colonie di sifonofori, di cui si nutrono."}
{"id": "5469366", "revid": "767487", "url": "https://it.wikipedia.org/wiki?curid=5469366", "title": "Supercoppa d'Irlanda 2015", "text": "La Supercoppa d'Irlanda 2015 \u00e8 stata la seconda edizione del trofeo. La partita si \u00e8 disputata il 28 febbraio 2015 all'Oriel Park di Dublino tra la squadra campione della Premier Division 2014, Dundalk, e la squadra campione della FAI Cup 2014, St Patrick's. La supercoppa \u00e8 stata vinta dal Dundalk, che ha in tre minuti ha ribaltato l'iniziale vantaggio del St Patrick's."}
{"id": "5469416", "revid": "598631", "url": "https://it.wikipedia.org/wiki?curid=5469416", "title": "Monastero di Santa Caterina d'Alessandria (Urbino)", "text": "Il monastero di Santa Caterina d'Alessandria \u00e8 il monastero delle monache agostiniane di Urbino. Si tratta dell'unico monastero di clausura attualmente presente nel centro storico urbinate.\nSi trova sulla cima del colle del \"Poggio\" (uno dei due colli su cui sorge il centro storico di Urbino), in una delle parti pi\u00f9 antiche della citt\u00e0, nella contrada di San Polo. Ha la propria facciata principale, verso est a monte, su via Aurelio Saffi; sui lati settentrionale e meridionale confina con altri fabbricati, mentre a ovest (lato a valle) si affaccia su via Ferdinando Salvalai (sull'area detta del \"Pincio\") e su via Piave con l'orto.\nStoria.\nIl monastero fu eretto nella prima met\u00e0 del XIV secolo, seppure gi\u00e0 dalla fine del XII secolo fosse presente una comunit\u00e0 religiosa. Verso la seconda met\u00e0 del XVI secolo il monastero assunse l'estensione odierna tramite l'acquisizione dell'adiacente Palazzo Thiene (sul lato occidentale), la chiusura della piazzetta dello Spirito Santo (attuale orto del convento) e della via tra questo monastero e quello di San Benedetto (attuale Facolt\u00e0 di Economia). Il portale d'ingresso principale al monastero risale al XVII secolo.\nIl monastero fu inizialmente soppresso, in seguito all'occupazione francese (primi anni del XIX secolo), poi ripristinato con la restaurazione del governo pontificio e nuovamente soppresso con l'Unit\u00e0 d'Italia (1861), in seguito alla requisizione di tutti i beni ecclesiastici cittadini. Seppure fu concesso alle monache di continuare a risiedervi.\nIl monastero venne riacquistato dalla Chiesa agli inizi del XX secolo. In due locali a pianterreno del monastero (verso via F. Salvalai) vi fu allocata, tra il 1918 e il 1931, una tipografia.\nLa chiesa.\nSi presenta con un portale d'ingresso in pietra, risalente, probabilmente, agli ultimi anni del XVI secolo; l'interno \u00e8 ad aula unica rettangolare, coperto da una volta a botte e con quattro finestre; vi sono tre altari, l'altare maggiore pi\u00f9 due laterali. L'attuale chiesa \u00e8 frutto della ristrutturazione interna risalente al XVIII secolo.\nL'opera d'arte pi\u00f9 insigne che vi si conserva \u00e8 un bassorilievo in stucco dorato dello scultore urbinate Federico Brandani, realizzato nella seconda met\u00e0 del XVI secolo, raffigurante il \"Martirio di Santa Caterina\", collocato sopra l'altare maggiore."}
{"id": "5469425", "revid": "1543377", "url": "https://it.wikipedia.org/wiki?curid=5469425", "title": "Tour de Yorkshire 2015", "text": "Il Tour de Yorkshire 2015 fu la prima edizione della breve corsa a tappe britannica; fu vinta dal norvegese Lars Petter Nordhaug, davanti a Samuel S\u00e1nchez e Thomas Voeckler. Il Tour de Yorkshire \u00e8 organizzato dall'ASO, ente organizzatore del Tour de France, e dal Welcome to Yorkshire, ente di promozione del turismo della regione."}
{"id": "5469433", "revid": "111433", "url": "https://it.wikipedia.org/wiki?curid=5469433", "title": "R\u00f6gnvaldr", "text": "Figlio del re Olaf Geirstad-Alf, R\u00f6gnvaldr eredit\u00f2 la parte orientale del Vestfold. \nIl suo nome rimane noto soprattutto per aver commissionato al poeta scaldo \u00dej\u00f3\u00f0\u00f3lfr da Hvinir il famoso poema \"Ynglingatal\" riguardo alla genealogia degli Ynglingar, il suo casato.\nL'Heimskringla lo indica come cugino di Harald Bellachioma. In contrasto a quest'ultima fonte, la Orkneyinga saga e successive indicano R\u00f6gnvaldr come padre di \u00c5sa Ragnvaldsdatter, moglie di Eystein Ivarsson (Glumra), il cui figlio Ragnvald Eysteinsson (il Saggio) fu il padre di Rollone di Normandia e antenato di Guglielmo il Conquistatore."}
{"id": "5469435", "revid": "1543377", "url": "https://it.wikipedia.org/wiki?curid=5469435", "title": "Stati Uniti d'America ai Giochi della XXI Olimpiade", "text": "Gli Stati Uniti d'America parteciparono alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 396 atleti impegnati in 19 discipline per un totale di 189 competizioni. Portabandiera alla cerimonia di apertura fu il nuotatore Gary Hall Sr., alla sua terza Olimpiade.\nIl bottino della squadra fu di 94 medaglie: 34 d'oro, 35 d'argento e 25 di bronzo, che la posero al terzo posto nel medagliere complessivo, dietro all'Unione Sovietica e alla Germania Est. Gli Stati Uniti risultarono al primo posto nelle graduatorie del nuoto, con 13 medaglie d'oro di cui 12 nelle gare maschili, del pugilato, con cinque medaglie d'oro, del tiro con l'arco, dove si aggiudicarono entrambi i titoli in palio, e della pallacanestro, dove vinsero l'oro nel torneo maschile e l'argento in quello femminile. Furono invece solamente secondi nell'atletica leggera, preceduti dalla Germania Est, dove per la prima volta non conquistarono nessun titolo nelle gare di velocit\u00e0 individuale. L'atleta plurititolato fu il nuotatore John Naber che raccolse, seppur parzialmente, l'eredit\u00e0 di Mark Spitz vincendo di quattro medaglie d'oro e una d'argento."}
{"id": "5469440", "revid": "880789", "url": "https://it.wikipedia.org/wiki?curid=5469440", "title": "Stupore degli Dei", "text": "Stupore degli Dei \u00e8 un dipinto di Hans von Aachen, conservato presso la National Gallery di Londra. Fu eseguito probabilmente nell'ultimo decennio del XVI secolo, durante il soggiorno del pittore a Praga.\nDescrizione.\nIl soggetto \u00e8 di difficile identificazione. Si potrebbe trattare dell'amore fra Giove e Venere: l'interpretazione \u00e8 suggerita da una annotazione (\u00abCi\u00f2 mostra come Giove abbandon\u00f2 Giunone e am\u00f2 Venere, tra lo stupore di tutti gli altri Dei pagani\u00bb) presente su un disegno di von Aachen, contemporaneo e dalle medesime caratteristiche di questo."}
{"id": "5469454", "revid": "1005847", "url": "https://it.wikipedia.org/wiki?curid=5469454", "title": "Distretto di Dresda", "text": ""}
{"id": "5469455", "revid": "104458", "url": "https://it.wikipedia.org/wiki?curid=5469455", "title": "Distretto di Colonia", "text": ""}
{"id": "5469459", "revid": "125587701", "url": "https://it.wikipedia.org/wiki?curid=5469459", "title": "Destini (telenovela)", "text": "Destini (\"Baila comigo\") \u00e8 una telenovela brasiliana in 162 puntate scritta da Manoel Carlos e andata in onda su TV Globo dal 16 marzo al 26 settembre 1981. \nProtagonisti della vicenda, due giovani gemelli separati alla nascita, interpretati da Tony Ramos.\nTrama.\nQuinzinho e Jo\u00e3o Victor (ambedue interpretati da Tony Ramos) sono fratelli gemelli cresciuti ignorando l'esistenza l'uno dell'altro. Ventisette anni prima, infatti, Helena Seixas (L\u00edlian Lemmertz) e Joaquim \"Quim\" Gama (Raul Cortez), giovane uomo da poco sposatosi con una ricca ereditiera, si erano amati profondamente. Il loro rapporto venne coronato dalla nascita dei due gemelli. Quim, per evitare di dover confessare il suo tradimento alla moglie, non poteva assumersi apertamente la paternit\u00e0 dei bambini. In accordo con Helena pens\u00f2 allora ad uno stratagemma, con l'aiuto del dottor Pl\u00ednio Miranda (Fernando Torres), perdutamente innamorato della donna: Quim tenne Jo\u00e3o Victor facendo credere a sua moglie Martha (Tereza Rachel) che il bambino fosse stato abbandonato. Non potendo avere figli, Martha decise di adottare Jo\u00e3o Victor con suo marito. Prima di lasciarsi per sempre, per\u00f2, Quim e Helena giurarono che i due bambini sarebbero stati cresciuti senza sapere nulla l'uno dell'altro.\nVentisette anni dopo, Helena e Plinio vivono a Rio de Janeiro, sono sposati, hanno avuto una figlia, Lia (Christiane Torloni), e hanno cresciuto insieme Quinzinho. Quim e Martha, contro ogni previsione, hanno avuto anche loro una figlia, D\u00e9bora (Beth Goulart), e vivono in Portogallo. Tutto sembra andare per il meglio, fino al giorno del compleanno dei due ragazzi. Jo\u00e3o Victor apprende infatti da Martha di essere stato adottato. Scioccato dalla notizia, egli decide di tornare in Brasile - con Quim, Martha e D\u00e9bora al seguito - per cercare le sue radici. Tra piccole verit\u00e0 rivelate, scambi di persona, commoventi riappacificazioni e dolorose confessioni, le vite dei vari personaggi verranno sconvolte, prima del lieto fine.\nL'intrigo principale e le varie storie parallele - tra cui la relazione interrazziale tra Otto Rodrigues (Milton Gon\u00e7alves) e Let\u00edcia (Beatriz Lyra) - hanno spesso come ambientazione l'interno della palestra di Caio Fernandes (Carlos Zara), dove lavora anche l'insegnante di danza Joana Lobato (Betty Faria). Caio \u00e8 socio di Quim in una piccola azienda di aerotaxi ed \u00e8 divorziato da S\u00edlvia (Fernanda Montenegro), un'ex attrice teatrale che vive col poco che il marito le d\u00e0 mensilmente. Caio e S\u00edlvia sono i genitori di L\u00facia (Nat\u00e1lia do Vale), una stimata pediatra, che nel corso della telenovela si innamorer\u00e0 di Quinzinho.\nProduzione.\n\u00c8 stata la prima telenovela di prima serata scritta da Manoel Carlos, che aveva gi\u00e0 firmato in precedenza \"Marina\" e \"Maria, Maria\" e aveva collaborato con Gilberto Braga alla sceneggiatura di \"Agua Viva\".\nSigla e colonne sonore.\nIl titolo originale - oltre a fare riferimento alla palestra di Caio - \u00e8 collegato all'omonimo successo di Rita Lee dell'anno precedente. In un primo momento, gli autori avevano pensato di usare il pezzo di Rita Lee come sigla di apertura, ma alla fine optarono per una versione strumentale e maggiormente \"dance\" della canzone, rielaborata da Robson Jorge e Lincoln Olivetti, collaboratori e musicisti della cantante.\nAnche per \"Destini\", furono pubblicate due colonne sonore differenti - una \"nacional\" e una \"internacional\" - su etichetta Som Livre. La prima comprendeva pezzi di Maria Beth\u00e2nia (\"O lado quente do ser\"), Guilherme Arantes (\"Deixa Chover\", tema di Joana, diventato subito un successo), Caetano Veloso (\"Lua e estrela\"), Ney Matogrosso (\"Viajante\"), Marcos Valle (\"Bicho no cio\"), oltre alla sigla di apertura firmata da Robson Jorge e Lincoln Olivetti. La versione \"internacional\" era composta da canzoni di Dolly Parton (\"9 to 5\"), Gino Vannelli (\"Living Inside Myself\"), Richard Sanderson (\"Reality\"), Alan Parsons Project (\"Time\") e Patrick Hernandez (\"Losing Sleep Over You\"). Mentre sulla copertina della colonna sonora \"nacional\" venne scelta un'immagine di Betty Faria alla barra isometrica, nella seconda fu usata una foto di Reginaldo Faria e Nat\u00e1lia do Vale in una posa romantica, sebbene i loro personaggi non avessero molti rapporti nella telenovela, tantomeno un coinvolgimento sentimentale.\nDistribuzione.\n\"Destini\" fu esportata in pi\u00f9 di 30 paesi stranieri, tra cui Bolivia, Spagna, Marocco, Polonia e Portogallo (dove venne trasmessa per tre volte). In Italia and\u00f2 in onda dal 16 settembre 1985 al 5 aprile 1986 su Rete 4; a partire dal 2000 \u00e8 stata pi\u00f9 volte replicata dalle tv locali legate al circuito Supersix. Fu la prima telenovela ad essere trasmessa in Francia, dove and\u00f2 in onda - sia pur in una versione ridotta di 55 episodi - nel 1984 con il titolo di \"Danse avec moi\"."}
{"id": "5469465", "revid": "104458", "url": "https://it.wikipedia.org/wiki?curid=5469465", "title": "Sci alpino ai XXI Giochi olimpici invernali - Combinata femminile", "text": ""}
{"id": "5469468", "revid": "104458", "url": "https://it.wikipedia.org/wiki?curid=5469468", "title": "Distretto di D\u00fcsseldorf", "text": ""}
{"id": "5469469", "revid": "48344", "url": "https://it.wikipedia.org/wiki?curid=5469469", "title": "TJ Wilson", "text": ""}
{"id": "5469470", "revid": "104458", "url": "https://it.wikipedia.org/wiki?curid=5469470", "title": "Distretto di Chemnitz", "text": ""}
{"id": "5469472", "revid": "89893781", "url": "https://it.wikipedia.org/wiki?curid=5469472", "title": "Distretto di M\u00fcnster", "text": ""}
{"id": "5469473", "revid": "104458", "url": "https://it.wikipedia.org/wiki?curid=5469473", "title": "Distretto di Arnsberg", "text": ""}
{"id": "5469475", "revid": "104458", "url": "https://it.wikipedia.org/wiki?curid=5469475", "title": "Distretto di Kassel", "text": ""}
{"id": "5469480", "revid": "287204", "url": "https://it.wikipedia.org/wiki?curid=5469480", "title": "Singoli al numero uno nella Billboard Hot 100 nel 2003", "text": "La Billboard Hot 100 \u00e8 la classifica dei singoli pi\u00f9 venduti negli Stati Uniti d'America redatta dal magazine \"Billboard\"."}
{"id": "5469481", "revid": "339392", "url": "https://it.wikipedia.org/wiki?curid=5469481", "title": "Circondario di Saale-Holzland-Kreis", "text": ""}
{"id": "5469488", "revid": "963244", "url": "https://it.wikipedia.org/wiki?curid=5469488", "title": "Abbazia territoriale di New Norcia", "text": "L'abbazia territoriale di New Norcia (in latino: \"Abbatia Territorialis Novae Nursiae\") \u00e8 una sede soppressa della Chiesa cattolica in Australia.\nTerritorio.\nL'abbazia territoriale comprendeva una porzione di territorio del Wheatbelt nello stato dell'Australia Occidentale, compreso fra l'arcidiocesi di Perth a sud e ad est, e la diocesi di Geraldton a nord.\nSede abbaziale era la citt\u00e0 di New Norcia, dove fungeva da procattedrale la chiesa monastica.\nStoria.\nIl 1\u00ba marzo 1846 i benedettini spagnoli Rosendo Salvado e Jos\u00e9 Serra fondarono l'abbazia di \"Nuova Norcia\" allo scopo di evangelizzare gli aborigeni dell'Australia Occidentale.\nL'abbazia territoriale fu eretta da papa Pio IX il 12 marzo 1867 con il breve \"Relatum est\" di papa Pio IX, ricavandone il territorio dalla diocesi di Perth (oggi arcidiocesi).\nDal 1910 gli abati di New Norcia furono anche superiori della missione sui iuris di Drysdale River, fino alla sua soppressione ed incorporazione nella diocesi di Broome nel 1980.\nIl 21 ottobre 1959 papa Giovanni XXIII dichiar\u00f2 la Madonna del Buon Consiglio e san Benedetto da Norcia patroni dell'abbazia territoriale.\nIl 19 febbraio 1960 cedette la parrocchia di Southern Cross all'arcidiocesi di Perth.\nIl 21 settembre 1971, in forza del decreto \"Quo in Monasterio\" di Propaganda Fide, tutte le parrocchie dell'abbazia territoriale, ad eccezione di quella di New Norcia, furono cedute all'arcidiocesi di Perth.\nIl 12 marzo 1982 l'abbazia perse il privilegio della territorialit\u00e0 ed anche la parrocchia di New Norcia fu aggregata al territorio dell'arcidiocesi di Perth.\nStatistiche.\nL'abbazia territoriale nel 1980 su una popolazione di 2.020 persone contava 400 battezzati, corrispondenti al 19,8% del totale."}
{"id": "5469490", "revid": "478814", "url": "https://it.wikipedia.org/wiki?curid=5469490", "title": "Chi (fiume)", "text": "Il fiume Chi (in lingua thai: \u0e41\u0e21\u0e48\u0e19\u0e49\u0e33\u0e0a\u0e35, RTGS: \"Mae Nam Chi\", IPA: ; in lingua isan: Mae Si, IPA: ) \u00e8 il fiume pi\u00f9 lungo fra quelli che scorrono per intero in Thailandia. \u00c8 lungo 765\u00a0km e si getta nelle acque del Mun, che \u00e8 pi\u00f9 corto ed ha una portata maggiore. Nella stagione delle piogge, la valle del Chi \u00e8 soggetta a frequenti inondazioni.\nCorso.\nIl fiume nasce dai monti Phetchabun nella provincia di Chaiyaphum e attraversa con un percorso tortuoso la parte centrale dell'Altopiano di Korat. Scorre verso est bagnando le province di Khon Kaen e Maha Sarakham, piega poi a sud ed entra nelle province di Roi Et, Yasothon e Sisaket. \u00c8 il fiume principale delle citt\u00e0 di Khon Kaen, Maha Sarakham, Roi Et e Yasothon. Sfocia nel Mun nella provincia di Ubon Ratchathani, pochi chilometri ad ovest della citt\u00e0 di Ubon Ratchathani.\nPortata.\nLa portata d'acqua annua \u00e8 di 9,3\u00a0km\u00b3. \nImportanza.\nIl fiume \u00e8 navigabile e viene impiegato i per trasporti, serve inoltre per usi domestici, agricoli e industriali. Il Chi assume particolare importanza per la pesca, \u00e8 uno dei corsi d'acqua della regione che fornisce agli abitanti la maggior quantit\u00e0 di pesce, utilizzato per il consumo e la vendita.\nFondamentale per l'irrigazione dei campi, il Chi fu inserito negli anni novanta nel progetto governativo Khong-Chi-Mun, che prevedeva la realizzazione di una rete di canali che unissero le acque di Mekong, Mun e Chi. Lo scopo di tale progetto era di rendere pi\u00f9 fertile una larga parte dell'Isan, la cui terra \u00e8 per tradizione particolarmente secca. Il progetto incontr\u00f2 vibranti proteste di gruppi ambientalisti, che ne criticavano l'impatto ambientale ed i costi. Nel quadro del progetto, la diga Rasi Salai realizzata sul Mun, i cui costi sono lievitati in corso d'opera da 140 a 871 milioni di baht, ha innescato un disastro ambientale e solo alcuni degli agricoltori che ne hanno subito gli effetti sono stati indennizzati. La diga \u00e8 stata chiusa definitivamente e molti dei canali previsti non sono mai stati realizzati.\nStoria.\nNel XVIII secolo, il sovrano del Regno di Champasak fece trasferire con imbarcazioni sul Chi alcuni dei propri sudditi a colonizzare l'Altopiano di Korat, a quel tempo quasi interamente depopolato. La prima ondata migratoria ebbe luogo nel 1718, quando 3000 laotiani risalirono il fiume e fondarono Suwannaphum, che sarebbe in seguito diventato un distretto della provincia di Roi Et. Fu questo il primo insediamento lungo il fiume e nella zona centrale dell'altopiano. Dopo il fallimento nel 1827 della ribellione del Re di Vientiane Anuvong contro i siamesi, questi ultimi deportarono molti altri laotiani nella valle del Chi. Con la nascita di nuovi centri abitati, i siamesi si garantirono una certa sicurezza militare di cui non avrebbero goduto se la zona fosse rimasta inaccessibile e potenziale rifugio per eventuali ribelli."}
{"id": "5469493", "revid": "707291", "url": "https://it.wikipedia.org/wiki?curid=5469493", "title": "Umberto Locatelli", "text": "Biografia.\nNasce a Ballabio (allora in provincia di Como) il 16 dicembre 1878 da Giovanni Domenica Locatelli e Caterina Alma Zapelli.\nIl 30 settembre 1905 sposa Giovanna Giuseppa Margherita Gattineni.\nNel 1932 si iscrive al Partito Fascista.\nProposto dal Prefetto di Como il 29 gennaio 1939 come senatore, presta giuramento il 20 dicembre dello stesso anno.\nDurante il mandato \u00e8 stato fortemente avverso all'entrata in guerra dell'Italia, perci\u00f2 dopo l'armistizio ha apertamente sostenuto i partigiani e per questo motivo, il 17 ottobre 1943, viene arrestato dalla Feldgendarmerie per esser poi rilasciato circa un mese dopo. \nCon ordinanza 31 luglio 1945 l'Alta Corte di Giustizia per le Sanzioni contro il Fascismo ne dichiara il decadimento poich\u00e9 ritenuto, insieme ad altri senatori, colpevole di aver mantenuto il fascismo rendendo possibile la guerra. \nIl 12 marzo 1946, su istanza dello stesso Locatelli, il provvedimento viene revocato.\nGest\u00ec l'azienda di famiglia, la Locatelli, fondata da Mattia Locatelli nel 1860, attiva nel settore caseario.\nMuore il 4 ottobre 1958 a Lecco."}
{"id": "5469496", "revid": "347132", "url": "https://it.wikipedia.org/wiki?curid=5469496", "title": "Giulio Padulli", "text": "Ufficiale effettivo di cavalleria, volontario della campagna d'Africa. Deputato dal 1907 al 1929, ha militato nelle file del Partito Popolare Italiano per poi passare, nel 1924, a quelle del Centro Nazionale Italiano nell'orbita del Partito Nazionale Fascista.\nSpos\u00f2 la contessina Francesca Amman, detta Fanny (1880-1919), figlia dell'imprenditore cotoniero Alberto Amman e sorella maggiore della regina del jet set dell'epoca Luisa Casati Amman."}
{"id": "5469498", "revid": "767487", "url": "https://it.wikipedia.org/wiki?curid=5469498", "title": "Una questione di memoria", "text": "Una questione di memoria (\"Lest We Remember\") \u00e8 un racconto di fantascienza di Isaac Asimov pubblicato per la prima volta nel 1982, nel numero di febbraio della rivista \"Asimov's Science Fiction\". Successivamente \u00e8 stato incluso in diverse antologie, tra cui \"Il vento \u00e8 cambiato\" (\"The Winds of Change and Other Stories\") del 1983 e \"Sogni di robot\" (\"Robot Dreams\") del 1986.\n\u00c8 stato pubblicato varie volte in italiano a partire dal 1952, inizialmente col titolo Memoria istantanea.\nTrama.\nJohn Heath \u00e8 un \"uomo medio\", che lavora per la Quantum Pharmaceuticals. Scontento del suo ruolo \u201cmedio\u201d sul lavoro e nella vita, cerca un modo di migliorarsi e di impressionare la sua fidanzata Susan Collins. Si offre quindi volontario per testare un nuovo farmaco che dovrebbe migliorare la memoria e infatti, dopo il test, John riesce a ricordare fino al minimo dettaglio ogni cosa che ha mai letto o sentito.\nPreso dalla furia di far carriera comincia a ricattare i suoi superiori per farsi concedere tutto ci\u00f2 che chiede, finch\u00e9 i suoi capi e i ricercatori della sua societ\u00e0 riescono a chiuderlo con l'inganno in uno degli uffici per iniettargli l'antidoto contro il farmaco della memoria.\nSusan accorre per salvarlo e alla fine John conserva la sua memoria eccezionale, promettendo a Susan di non utilizzarla pi\u00f9 per scopi sbagliati, nella speranza che un giorno tutti possano avere una simile capacit\u00e0."}
{"id": "5469503", "revid": "767487", "url": "https://it.wikipedia.org/wiki?curid=5469503", "title": "NetLogo", "text": "NetLogo \u00e8 un linguaggio di programmazione agent-based oltre che un IDE (Integrated Development Environment), il quale fornisce un ambiente completo per lo sviluppo NetLogo, dall'implementazione del modello simulativo alla creazione dell'interfaccia grafica di supporto alla simulazione."}
{"id": "5469504", "revid": "11959", "url": "https://it.wikipedia.org/wiki?curid=5469504", "title": "\u1e6c\u016bs", "text": ""}
{"id": "5469511", "revid": "61051", "url": "https://it.wikipedia.org/wiki?curid=5469511", "title": "Associazione Calcio Femminile Dilettantistica Graphistudio Campagna", "text": ""}
{"id": "5469512", "revid": "767487", "url": "https://it.wikipedia.org/wiki?curid=5469512", "title": "Origine (film 2006)", "text": " \u00e8 un film d'animazione del 2006 diretto da Keiichi Sugiyama.\nL'edizione italiana ha debuttato il 17 gennaio 2007 al Future Film Festival ed \u00e8 stata in seguito commercializzata in DVD per conto di Kaz\u00e9.\nTrama.\nPer cercare di ripopolare la vegetazione terrestre un gruppo di scienziati tenta un esperimento senza precedenti, sfruttando l'ingegneria genetica alcune piante vengono rese pi\u00f9 resistenti e piantate sulla Luna. Sfortunatamente l'esperimento sfugge al controllo e le piante riescono, moltiplicandosi a ritmo vertiginoso, ad attraversare lo spazio e ad arrivare sul pianeta terra, dove nel giro di pochi anni prendono il controllo del pianeta soffocando la civilt\u00e0 umana.\n300 anni dopo gli esseri umani hanno risorse idriche limitate e dipendono dalle piante che hanno il monopolio dell'acqua. Essi sono divisi in due fazioni, alcuni vivono in ci\u00f2 che resta dei palazzi costruiti secoli prima, rovine di una civilt\u00e0 ormai perduta e dimenticata, in pace con le piante che in cambio li riforniscono di limitate quantit\u00e0 di acqua. Altri vivono in un regno militarizzato che ha come obiettivo la distruzione della foresta. Al contempo le piante si sono evolute al punto di poter generare i druidi, ovvero creature di forma umana in grado di contrastare gli esseri umani.\nUn giorno Agito, nel tentativo di sottrarre acqua alle piante, si introduce in una vecchissima installazione ipertecnologica dove si imbatte in Toola e la risveglia dall'ibernazione. Toola \u00e8 la figlia di uno scienziato che secoli prima progett\u00f2 un sistema per annientare le piante e riprendere il controllo del pianeta e il colonnello Shunack (anch'egli risvegliato alcuni anni prima dal passato) vuole utilizzarla per attivare il pericoloso meccanismo."}
{"id": "5469517", "revid": "88812", "url": "https://it.wikipedia.org/wiki?curid=5469517", "title": "Nicarete", "text": ""}
