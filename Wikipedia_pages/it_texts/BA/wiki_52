{"id": "5345775", "revid": "729019", "url": "https://it.wikipedia.org/wiki?curid=5345775", "title": "Killing Moon Records", "text": "La Killing Moon Records \u00e8 un'etichetta discografica indipendente fondata nel 2008 a Londra, in Inghilterra.\nStoria.\nL'etichetta \u00e8 stata fondata da Achal Dhillon, che aveva in precedenza lavorato per diverse aziende, tra cui la Mercury Records, Columbia Records e Quest Management. La Killing Moon ha svolto un ruolo essenziale per la promozione di artisti come Alt-J, Foxes, Royal Blood e Clean Bandit. L'etichetta, inoltre, svolge la funzione di A&amp;R responsabile della scoperta di nuovi artisti per la Universal Music Group, in seguito ad un accordo concluso nel 2012 tra Dhillon e Sarah Stennett, fondatrice della Turn First Artists, un'azienda appartenente alla Universal.\nI dischi della Killing Moon vengono distribuiti su territorio nazionale e internazionale dalla The Orchard. L'etichetta ha curato la pubblicazione della serie di compilation dal titolo \"New Moons\" assieme a Ally McCrae della BBC Radio 1. Inoltre, promuove una serie di concerti organizzati attraverso collaborazioni con Live Nation, \"NME\" e diversi promotori indipendenti."}
{"id": "5345777", "revid": "1543377", "url": "https://it.wikipedia.org/wiki?curid=5345777", "title": "Qualificazioni al campionato mondiale di calcio 2018 - CONCACAF - prima fase", "text": "Il primo turno delle qualificazioni al campionato mondiale di calcio 2018 si \u00e8 svolto dal 22 al 31 marzo 2015. Vi hanno partecipato le quattordici nazionali affiliate alla CONCACAF con il coefficiente pi\u00f9 basso del Ranking FIFA.\nFormula.\nLe quattordici squadre partecipanti si sono incontrate in una doppia gara con la formula di andata e ritorno. Le 7 vincitrici hanno avuto accesso al secondo turno di qualificazione.\nSorteggio.\nI sorteggi del primo turno sono stati effettuati il 15 gennaio 2015 a Miami. Le quattordici partecipanti sono state divise in due urne sulla base della loro posizione nel Ranking FIFA al mese di agosto 2014."}
{"id": "5345788", "revid": "300067", "url": "https://it.wikipedia.org/wiki?curid=5345788", "title": "Lancaster Rockets", "text": ""}
{"id": "5345789", "revid": "287204", "url": "https://it.wikipedia.org/wiki?curid=5345789", "title": "Mozo danza", "text": "La mozo danza o corpus danza \u00e8 una danza rituale guerriera preincaica originaria del distretto di Chacas ed estesa alle province di Asunci\u00f3n, Huari e Antonio Raymondi, nel dipartimento peruviano di Ancash. La sua pratica era originariamente legata al calendario agricolo e dedicata al culto del sole.\nNel corso della storia la danza ha subito delle variazioni a seconda del contesto geografico e culturale in cui si \u00e8 sviluppata, originando due diverse forme praticate rispettivamente nella provincia di Asunci\u00f3n e in quella di Huari. La prima \u00e8 eseguita da una coppia di ballerini, accompagnati da un solo musicista che suona il tamburo e il flauto verticale; nella seconda, invece, quattro coppie di ballerini sono accompagnate da due musicisti. La danza viene eseguita durante la festivit\u00e0 del Corpus Domini.\nNel 2009 la \"mozo danza\", nella variante di Asunci\u00f3n, \u00e8 stato dichiarato \u201cpatrimonio culturale immateriale del Per\u00f9\u201d.\nStoria.\nSecondo la storica Maria Amez M\u00e1rquez, la danza ebbe origine dalla narrazione tradizionale di lotte sostenute da gruppi di agricoltori (\"ayllu\") che possedevano luoghi, oggetti o animali sacri (\"huaca\"), adorati per mezzo di rituali che avevano per protagonisti particolari sacerdoti (\"huacones\"). Amez ipotizza che la coppia di danzatori mascherati derivi dalla rappresentazione degli dei della cultura huari: \"Llacsa Guari\" e il gemello \"Tuqtu\" o \"Ascay Guari\". La danza sarebbe la narrazione musicale del mito della nascita del dio solare huari. I fratelli gemelli, opposti e complementari, rappresentavano la dualit\u00e0 del mondo andino, ricorrente nelle culture precolombiane: il giorno e la notte, la vita e la morte, il freddo e il caldo. I danzatori sarebbero stati in principio gli stessi sacerdoti, impegnati nelle cerimonie di adorazione ai propri dei.\nNella provincia di Asunci\u00f3n, ogni figurante della \"mozo danza\" rappresenta un gruppo di abitanti.\nLa rappresentazione avviene durante i giorni del Corpus Domini. I danzatori arrivano all'alba della vigilia della festa, accompagnando le immagini del santo patrono; nella fase successiva danno luogo ad una battaglia simulata, nella quale ognuno d\u00e0 prova della sua abilit\u00e0 nelle movenze. Con il ritorno delle effigi dei santi nelle rispettive chiese la rappresentazione termina il giorno della celebrazione della festivit\u00e0 cristiana."}
{"id": "5345793", "revid": "767487", "url": "https://it.wikipedia.org/wiki?curid=5345793", "title": "Alla ricerca di Vivian Maier", "text": "Alla ricerca di Vivian Maier (\"Finding Vivian Maier\") \u00e8 un film del 2013 diretto da John Maloof e Charlie Siskel. \u00c8 un documentario sulla fotografa Vivian Maier. Le opere della Maier erano quasi completamente sconosciute durante la sua vita, e il film documenta come Maloof scopr\u00ec i suoi lavori e la sua vita come bambinaia a Chicago attraverso interviste a persone che la conobbero.\nDistribuzione.\nIl film \u00e8 stato presentato in anteprima il 9 settembre 2013 al Toronto International Film Festival. In seguito \u00e8 stato proiettato a numerosi festival, ed \u00e8 stato distribuito negli Stati Uniti il 28 marzo 2014 dalla Sundance Selects. In Italia \u00e8 stato distribuito il 17 aprile dalla Giangiacomo Feltrinelli Editore. Il film ha vinto diversi premi, e ha ricevuto una nomination per l'Oscar al miglior documentario ai premi Oscar 2015."}
{"id": "5345794", "revid": "785863", "url": "https://it.wikipedia.org/wiki?curid=5345794", "title": "Finding Vivian Maier", "text": ""}
{"id": "5345795", "revid": "102316362", "url": "https://it.wikipedia.org/wiki?curid=5345795", "title": "Catherine Howard, duchessa di Nottingham", "text": "Biografia.\nFiglia maggiore di Henry Carey e Anna Morgan. Era inoltre cugina di Elisabetta I d'Inghilterra, dato che il padre era figlio di Maria Bolena, sorella di Anna, madre di Elisabetta. Inoltre molte voci affermavano che il vero padre di Henry Carey non fosse sir William Carey ma addirittura di Enrico VIII d'Inghilterra, che di Maria Bolena era stato amante e che era padre d'Elisabetta I, cosa che avrebbe fatto di Catherine nipote della regina. \nNel luglio 1563 spos\u00f2 Charles Howard, I conte di Nottingham, mentre nel 1572 venne nominata First Lady della camera da letto. \nDa Howard ebbe cinque figli:\nDal 1601 la sua salute inizi\u00f2 a peggiorare e, il 25 febbraio 1603 mor\u00ec presso l'Arundel House, poche settimane prima della cugina Elisabetta. Venne seppellita il 25 aprile seguente presso la Chelsea Old Church."}
{"id": "5345813", "revid": "380453", "url": "https://it.wikipedia.org/wiki?curid=5345813", "title": "Patriotas de Lares", "text": "I Patriotas de Lares sono una franchigia pallavolistica maschile portoricana con sede a Lares: militano nel campionato portoricano di Liga de Voleibol Superior Masculino.\nStoria.\nI Patriotas de Lares vengono fondati nel 1975 col nome di Lares Septiembre 23 ed iscritti immediatamente alla LVSM. Due anni dopo, nel 1977, la squadra viene rinominata come Patriotas de Lares, prima di attraversare il miglior momento della propria storia ad inizio anni ottanta, centrando quattro finali scudetto consecutive contro i e vincendone due. \nNel 1984 i Patriotas de Lares si fondono coi , altra franchigia cittadina fondata nel 1981, da cui prendono il nome col quale giocano nei tre campionati successivi; peraltro la presenza di due formazioni nella LVSM unitamente alla presenza delle Patriotas del Lares, poi rinominate Le\u00f1eras de Lares, fa della citt\u00e0 di Lares l'unica ad aver avuto contemporaneamente tre formazioni professionistiche nello stesso sport.\nDopo la divisione del campionato portoricano in due categorie, i Patriotas de Lares vengono relegati alla serie cadetta, vincendola nel 1988; tuttavia dopo un solo campionato retrocedono nuovamente, per poi rientrare nuovamente e stabilmente in massima serie. Nel corso degli anni novanta i \"Patriotas\" centrano quasi sempre l'ingresso ai play-off scudetto, riuscendo a giungere in finale solo nel campionato 1997, cedendo ai ; le due squadre si ritrovano in finale anche nel campionato 2002, nel quale i \"Patriotas\" centrano il terzo titolo della propria storia.\nNegli anni seguenti i risultati della franchigia tornano ad essere altalenanti, facendo tuttavia segnalare altre due finali scudetto nei campionati 2008 e 2011-12, perse rispettivamente contro i e i .\nDopo un deludente settimo posto al termine della stagione 2012-13, nel corso dell'estate del 2013 la franchigia subisce numerosi cambiamenti: viene inizialmente sospesa qualsiasi attivit\u00e0 con la cessione del titolo sportivo ai , i quali ereditano assetto societario e tesserati, per poi rifondare la franchigia attraverso l'acquisto del titolo dei .\nNel 2016 spariscono dal panorama pallavolistico portoricano, cedendo i propri diritti di partecipazione alla citt\u00e0 di San Juan, dove prendono vita i . Nel 2021 la franchigia lare\u00f1a viene rifondata attraverso l'acquisto del titolo dei , che a loro volta avevano acquistato solo pochi mesi prima i diritti di partecipazione dai , titolari della matricola originale dei precedenti Patriotas de Lares."}
{"id": "5345823", "revid": "83531", "url": "https://it.wikipedia.org/wiki?curid=5345823", "title": "Varese Sportiva 1939-1940", "text": "Questa voce raccoglie le informazioni riguardanti la Varese Sportiva nelle competizioni ufficiali della stagione 1939-1940.\nOrganigramma societario.\nArea direttiva\nArea organizzativa\nArea tecnica\nArrivi e partenze.\n \nBibliografia.\nLibri\nGiornali"}
{"id": "5345827", "revid": "110157", "url": "https://it.wikipedia.org/wiki?curid=5345827", "title": "Jalostotitl\u00e1n", "text": "Jalostotitlan (o Xalostotitlan) \u00e8 un comune del Messico di 161.948, situato nello stato di Jalisco.\n\u00c8 una delle citt\u00e0 pi\u00f9 popolose di Jalisco, e fa parte della regione geografica Baj\u00edo."}
{"id": "5345848", "revid": "1904508", "url": "https://it.wikipedia.org/wiki?curid=5345848", "title": "Caterino Corner", "text": "Biografia.\nGiovinezza.\nAppartenente al ramo dei Corner \"della Regina\", residente a San Cassiano, la famiglia di Caterino \u00e8 parte di quella ristretta oligarchia veneziana a cui sono tradizionalmente riservate le pi\u00f9 alte cariche nel governo della Repubblica. Il nonno Girolamo fu cavaliere e procuratore di S. Marco (1562-1634), mentre il padre Andrea fu cavaliere, rettore a Verona e a Brescia, capo del Consiglio dei dieci, provveditore generale in Terraferma e provveditore generale in Candia; fu anche comandante valoroso ma poco amato per la sua alterigia e mor\u00ec difendendo Retimo dai Turchi nel 1646.\nCarriera militare.\nProprio durante la guerra contro i Turchi nel 1645 segu\u00ec il padre ed ebbe il suo battesimo del fuoco, mettendo subito in luce il suo valore militare.\nDurante l'assedio della Canea, nell'estate del 1645, il padre organizz\u00f2 una rischiosa operazione di soccorso con tre galere e 200 fanti e al comando di una di esse pose il figlio Caterino. Entrato in citt\u00e0, partecip\u00f2 attivamente alla difesa e venne ferito al volto da un colpo di moschetto. Nonostante questo, si oppose, senza successo, alla resa a cui fu costretto il rettore Navagero dopo la rivolta della popolazione cittadina. Si distinse come sopracomito nella battaglia di Milo e ritorn\u00f2 a Venezia dopo la morte del padre.\nDopo alcuni incarichi minori, nel 1658 divenne podest\u00e0 di Verona.\nVerso la fine dell'aprile 1668 fu nominato provveditore generale da Mar e Francesco Morosini, capitano generale, lo destin\u00f2 alla difesa di Candia. Corner vi giunse il 20 giugno, il giorno dopo la morte di Nani, provveditore generale dell'isola, e dovette assumere il comando di tutte le difese cittadine. La situazione nella citt\u00e0 assediata era disperata: i rifornimenti venivano bloccati totalmente dai turchi e le poche scorte si esaurivano rapidamente, i soldati erano stanchi e lo scoraggiati e vi era un gran numero di morti, di feriti, di disertori. Per due mesi il Corner invi\u00f2 al Senato veneziano rapporti con cui chiedeva insistentemente l'invio urgente di rinforzi, fino a che, verso met\u00e0 di agosto, a Candia arriv\u00f2 lo stesso Capitano generale da Mar con la flotta.\nMonumento funebre.\nIl \"monumento funebre\" si trova nella Basilica di Sant'Antonio a Padova. Si tratta di un'opera dello scultore belga Giusto Le Court, in pieno e sontuoso stile barocco: due giganteschi schiavi reggono sul dorso la base, su cui si vede il generale col bastone del comando in mano, che si trova tra le statue di due prigionieri incatenati ed ha alle sue spalle un nugolo di vessilli, mazze, corazze, armi da taglio e da fuoco. La targa con l'epigrafe \u00e8 contornata da una ghirlanda e da quattro putti in bronzo."}
{"id": "5345852", "revid": "122585202", "url": "https://it.wikipedia.org/wiki?curid=5345852", "title": "Lista di asteroidi (306001-307000)", "text": "Di seguito una lista di asteroidi dal numero 306001 al 307000 con data di scoperta e scopritore."}
{"id": "5345869", "revid": "838137", "url": "https://it.wikipedia.org/wiki?curid=5345869", "title": "Ecuavisa", "text": "Ecuavisa \u00e8 un canale televisivo ecuadoriano di propriet\u00e0 da Grupo Alvarado Roca."}
{"id": "5345871", "revid": "124441830", "url": "https://it.wikipedia.org/wiki?curid=5345871", "title": "Gran Premio d'Australia 2015", "text": "Il Gran Premio d'Australia 2015 \u00e8 stata la prima prova della stagione 2015 del campionato mondiale di Formula 1. Si \u00e8 svolta domenica 15 marzo 2015 sul circuito di Albert Park a Melbourne. La gara \u00e8 stata vinta da Lewis Hamilton su Mercedes, al suo trentaquattresimo successo nel mondiale. Hamilton ha preceduto sul traguardo il compagno di scuderia, Nico Rosberg e Sebastian Vettel su Ferrari.\nVigilia.\nSviluppi futuri.\nIl Gran Premio del Belgio prolunga il suo contratto con la FOM fino al 2018.\nBernie Ecclestone mette in forte dubbio la tenuta del Gran Premio di Germania, annunciando anche che, in caso di sua mancata tenuta, la gara non verr\u00e0 sostituita.\nAspetti tecnici.\nLa Pirelli, fornitrice unica degli pneumatici per la stagione, ha annunciato che, per il Gran Premio, fornir\u00e0 le mescole \"media\" e \"morbida\".\nLa FIA mantiene le stesse zone in cui si pu\u00f2 attivare il Drag Reduction System: il rettilineo d'arrivo e il tratto di pista tra le curve \"Jones\" e \"Whiteford\" (curve 2 e 3). Il punto per la determinazione del distacco tra piloti \u00e8 fissato prima della curva 14.\nIl Lotus F1 Team utilizza, da questa stagione, la \"power unit\" fornita dalla Mercedes. La scuderia britannica abbandona anche la Total quale fornitore dei lubrificanti, per adottare quelli della Petronas.\nLa Honda rientra nel campionato mondiale fornendo i motori alla McLaren, che abbandona cos\u00ec la collaborazione con la Mercedes. La casa nipponica mancava dalla F1 dal termine della stagione , quando aveva ceduto la propria scuderia a Ross Brawn. La Honda ha gi\u00e0 supportato la McLaren, nel periodo tra il 1988 e il 1992, ottenendo 44 vittorie, 53 \"pole position\", 30 giri veloci, 4 campionati del mondo costruttori e 4 campionati piloti.\nTutte le scuderie utilizzano il nuovo modello di monoposto, previsto per il 2015, ad eccezione della Manor Marussia che impiega la vettura della scorsa stagione, la MR03, aggiornata nei dettagli necessari per rimanere al passo con il nuovo regolamento tecnico.\nAspetti sportivi.\nA novembre 2014 la Federazione Internazionale dell'Automobile aveva pubblicato la lista delle scuderie ammesse a partecipare alla stagione 2015: sono confermati tutti i team che hanno corso nel 2014, comprese la Caterham e la Marussia, indicata col nome di Manor F1 Team. Quest'ultima aveva comunicato, successivamente, la definitiva cessazione dell'attivit\u00e0 per il 2014, in cui aveva saltato gli ultimi tre Gran Premi. La scuderia per\u00f2 non aveva escluso la possibilit\u00e0 di partecipare alla stagione 2015. Il 19 febbraio la societ\u00e0 di revisione che detiene i beni della scuderia ha affermato che \u00e8 stato raggiunto un accordo coi creditori dell'azienda, che consente che il controllo della stessa torni nelle mani degli amministratori originari. Il 27 febbraio la Marussia, con il nuovo appellativo di Manor Marussia, viene inserita nella lista ufficiale delle scuderie ammesse al campionato 2015.\nA poco pi\u00f9 di un mese dall'inizio del campionato, invece, viene fissata la vendita all'asta di tutti i beni della Caterham che, di fatto, sparisce dal circus. Le scuderie cos\u00ec si riducono a 10.\nSebastian Vettel aveva annunciato, nel corso del fine settimana del Gran Premio del Giappone 2014, la sua intenzione di lasciare la Red Bull, al termine della stagione. La scuderia lo sostituisce con il pilota russo, impegnato precedentemente alla Toro Rosso, Daniil Kvjat.\nAnche Fernando Alonso lascia la Ferrari, dopo 5 stagioni. Al suo posto viene ingaggiato proprio Sebastian Vettel. Il pilota spagnolo \u00e8 stato, a sua volta, ingaggiato dalla McLaren, scuderia con cui disput\u00f2 la stagione : Alonso fa coppia col confermato Jenson Button, mentre Kevin Magnussen diventa pilota collaudatore del team. A seguito delle conseguenze di un incidente patito da Alonso nel corso dei test effettuati a Barcellona, per la prima gara, in Australia, lo spagnolo \u00e8 sostituito da Magnussen.\nLa Toro Rosso ha reso noto che il pilota olandese Max Verstappen, diciassettenne e figlio dell'ex pilota di F1 Jos Verstappen, \u00e8 il pilota titolare per la stagione 2015, al posto del francese Jean-\u00c9ric Vergne. Verstappen, che correva in F3, diventa il pi\u00f9 giovane pilota ad aver corso nella massima formula. Ad affiancarlo la scuderia di Faenza ingaggia lo spagnolo, anch'esso all'esordio nella massima formula, Carlos Sainz Jr., anche lui figlio d'arte in quanto suo padre, Carlos Sainz, fu un pilota di rally. Il pilota olandese ha scelto il numero 33, impiegato l'ultima volta da Paul Belmondo nelle qualifiche del Gran Premio d'Australia 1994, mentre lo spagnolo ha optato per il 55, numero che fu portato nel campionato, per l'ultima volta, da Jean-Pierre Jarier nel Gran Premio del Canada 1978.\nLa Sauber rivoluziona la coppia di piloti: al posto di Esteban Guti\u00e9rrez e Adrian Sutil iscrive Marcus Ericsson, impegnato nella stagione 2014 con la Caterham, e il pilota brasiliano Felipe Nasr. Egli ha svolto nel 2014 il ruolo di terzo pilota alla Williams. Nasr ha scelto quale numero il 12. Giedo van der Garde, pilota di riserva nel 2014, ha promosso una causa presso la Corte Suprema dello Stato di Victoria per ottenere il reintegro al volante della vettura svizzera, dopo che un giudice del lavoro elvetico ne ha gi\u00e0 riconosciuto i diritti. Il giudice ha riconosciuto il diritto del pilota olandese a correre il Gran Premio, ma, nella lista ufficiale della FIA, la Sauber ha indicato ancora i due piloti scelti a inizio stagione, in quanto van der Garde non dispone della Superlicenza, necessaria per competere in Formula 1.\nLa Manor ha iscritto Will Stevens: il britannico, gi\u00e0 tester del team, ha esordito in F1 nel Gran Premio di Abu Dhabi 2014 con la Caterham. Accanto a lui correr\u00e0 lo spagnolo Roberto Merhi, all'esordio in F1, ma gi\u00e0 terzo pilota in Caterham. Stevens ha scelto il numero 28 (che mancava dal Gran Premio d'Australia 1995, utilizzato da Gerhard Berger), mentre Merhi opta per il 98, utilizzato, l'ultima volta, per la 500 Miglia di Indianapolis 1960, allora valida per il mondiale di F1, da Lloyd Ruby.\nLewis Hamilton, campione del mondo in carica, ha deciso di mantenere, quale numero di gara, il 44. Per la prima volta dal nessun pilota utilizzer\u00e0 perci\u00f2 il numero 1.\nTom Kristensen, vincitore di diverse edizioni della 24 Ore di Le Mans \u00e8 indicato quale commissario aggiunto per la gara.\nProve.\nResoconto.\nSolo 16 monoposto affrontano le prime prove libere. All'appello mancano le Manor Marussia e le Sauber. Il team britannico si \u00e8 trovato impossibilitato da problemi tecnici (legati ai software utilizzati dalla scuderia), mentre quelle elvetico si trova alle prese con la diatriba legale che lo oppone a Giedo van der Garde, pilota che reclama il diritto a correre per la scuderia. Il pilota olandese \u00e8 presente nei box della scuderia, senza per\u00f2 venire impiegato.\nLe due Mercedes, rispettivamente con Rosberg e Hamilton, si classificano nelle prime due posizioni, staccati di meno di un centesimo di secondo. Al terzo posto chiude Valtteri Bottas su Williams. Il finlandese \u00e8 staccato di oltre un secondo da Rosberg. Quest'ultimo ha fatto segnare un tempo di circa due secondi inferiore a quello della prima sessione del venerd\u00ec del 2014.\nVari piloti hanno riscontrato dei problemi alla loro monoposto: Romain Grosjean ha potuto effettuare solo 6 giri, ma senza segnare tempi validi, cos\u00ec come limitato \u00e8 stato l'impegno delle McLaren.\nNella seconda sessione di libere del venerd\u00ec entrano in pista le Sauber, con alla guida Felipe Nasr e Marcus Ericsson. In compenso, per problemi tecnici legati alla \"power unit\", non partecipano alle prove la Red Bull di Daniel Ricciardo (che \u00e8 costretto a utilizzare gi\u00e0 la seconda unit\u00e0 in stagione) e la Williams di Felipe Massa. Continuano a non provare nemmeno le Manor Marussia.\nLe due Mercedes monopolizzano i primi due posti anche in questa sessione, ove hanno testato le gomme morbide. Nico Rosberg ha preceduto nuovamente Lewis Hamilton, questa volta per circa un decimo. I due sono gli unici piloti ad essere scesi sotto il muro dell'1 e 28. Al terzo posto di \u00e8 classificato Sebastian Vettel (su Ferrari), staccato di sette decimi dal suo connazionale Rosberg. Vettel si piazza in graduatoria subito prima del compagno di scuderia Kimi R\u00e4ikk\u00f6nen. La sessione \u00e8 stata interrotta con bandiera rosso dopo pochi minuti per un incidente, dovuto alla rottura di una sospensione, di Kevin Magnussen, senza conseguenze per il pilota danese.\nNella sessione del sabato, fra le due Mercedes, si inserisce Sebastian Vettel, col secondo tempo: il ferrarista precede Nico Rosberg, ma \u00e8 battuto da Lewis Hamilton, per circa sette decimi. Vettel ottiene anche la velocit\u00e0 di punta pi\u00f9 elevata, col 306\u00a0km/h. La pista ha goduto di una temperatura dell'asfalto pi\u00f9 alta, rispetto alle sessioni del venerd\u00ec. Daniil Kvjat, su Red Bull Racing, pu\u00f2 effettuare solo una manciata di giri, per problemi al propulsore, mentre Max Verstappen, della Toro Rosso, subisce un principio d'incendio sulla sua monoposto. Anche in questa sessione non scendono in pista le due Marussia.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato si \u00e8 avuta questa situazione:\nQualifiche.\nResoconto.\nPrima dell'inizio delle prove ufficiali viene trovato un accordo tra la Sauber e Giedo van der Garde, che d\u00e0 via libera alla presenza del team elvetico, pur in presenza di una richiesta di utilizzazione da parte del pilota olandese, in luogo dei piloti titolari. La Marussia, dopo aver saltato per problemi tecnici tutte e tre le sessioni delle prove libere, non prende parte nemmeno alle qualifiche. La FIA ha comunque deciso di non sanzionare la scuderia, riconoscendo alla stessa la presenza sul tracciato e l'approntamento di quanto necessario per competere.\nNella prima sessione Kimi R\u00e4ikk\u00f6nen \u00e8 il primo pilota a utilizzare da subito gli pneumatici pi\u00f9 morbidi; presto copiato da Vettel e dai due della Force India. Il finlandese \u00e8 battuto prima da Vettel, poi da Nico Rosberg, su gomme medie. Solo Valtteri Bottas \u00e8 capace, con gomme dure, di avvicinarsi a Rosberg. Lewis Hamilton, con gomme morbide, batte il suo compagno di team, e si issa al primo posto. Sono eliminati, oltre ai due piloti della Marussia, senza tempo, anche le due McLaren e Marcus Ericsson.\nIn Q2 Hamilton si conferma ancora il pi\u00f9 veloce, davanti a Rosberg. In questa fase tutti i piloti optano per le coperture morbide. La battaglia per entrare nella fase finale delle qualifiche \u00e8 serrata fino agli ultimi istanti della sessione. Vengono eliminati Felipe Nasr, Max Verstappen, Daniil Kvjat e i due piloti della Force India.\nNella fase decisiva Hamilton prende subito il comando della classifica, mentre Nico Rosberg commette un errore e deve desistere nel segnare un tempo. Al secondo posto si piazza perci\u00f2 Felipe Massa. Nel secondo, e ultimo tentativo, Rosberg \u00e8 capace di superare Massa, che finisce cos\u00ec in seconda fila, accanto a Sebastian Vettel. Per Hamilton \u00e8 la trentanovesima \"pole position\" nel mondiale di F1.\nAl termine delle qualifiche il pilota della Williams, Valtteri Bottas accusa dei disturbi alla schiena. Il finlandese \u00e8 visitato dai medici del circuito, prima di essere visitato presso un ospedale cittadino. Il medico della FIA ha ritenuto il pilota non idoneo a prendere parte alla gara.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nAl termine del giro di formazione altri due piloti sono costretti ad abbandonare la gara: Daniil Kvjat \u00e8 fermato da un problema al cambio, mentre Kevin Magnussen riscontra un guasto al motore. In questo caso per\u00f2 la griglia di partenza non viene modificata, ma presenta due vuoti.\nAlla partenza le due Mercedes mantengono il comando della gara, mentre al terzo posto rimane Felipe Massa, seguito da Sebastian Vettel, che sfiora la collisione col compagno di team Kimi R\u00e4ikk\u00f6nen. Il finlandese viene urtato da Carlos Sainz Jr., poi il ferrarista esce dal tracciato, rientra, sfiora Felipe Nasr, che, a sua volta, colpisce Pastor Maldonado, che sbatte contro le protezioni, ed \u00e8 costretto al ritiro. La direzione di gara invia in pista la vettura di sicurezza per tre giri.\nAlla ripartenza Felipe Nasr e Daniel Ricciardo passano Sainz, ponendosi al quinto e sesto posto. Al settimo passaggio lo spagnolo \u00e8 passato anche da R\u00e4ikk\u00f6nen. Quest'ultimo va al \"pit stop\" al giro 16, ma un problema nel fissaggio della gomma posteriore sinistra gli fa perdere alcuni secondi.\nLa classifica rimane per il resto congelata per diversi passaggi. Tra il giro 22 e il giro 26 vengono effettuati i cambi gomme per tutti i piloti nelle prime posizioni. Hamilton resta al comando della gara, mentre Vettel guadagna la terza posizione su Massa. Risale in classifica Verstappen, che cambia solo al giro 33, prima di ritirarsi, un giro dopo, per un problema alla \"power unit\". Anche R\u00e4ikk\u00f6nen risale le posizioni (\u00e8 quarto), fino alla sua seconda sosta, al giro 41: anche in questo caso vi sono dei problemi con la gomma posteriore sinistra, tanto che riparte senza che sia ben fissata. Il ferrarista decide di ritirarsi dopo pochi metri.\nLewis Hamilton vince per la trentaquattresima volta nel mondiale, precedendo Nico Rosberg e Sebastian Vettel. Vanno a punti, per la prima volta nella loro carriera, ben tre piloti: Felipe Nasr, Marcus Ericsson e Carlos Sainz Jr.. La Sauber torna a punti per la prima volta dal Gran Premio del Brasile 2013, mentre Ericsson \u00e8 il primo svedese a punti dal Gran Premio del Portogallo 1989 (all'epoca Stefan Johansson).\nRisultati.\nI risultati del Gran Premio sono i seguenti:"}
{"id": "5345894", "revid": "123119148", "url": "https://it.wikipedia.org/wiki?curid=5345894", "title": "Al-Manar", "text": "al-Man\u0101r (; \"Il faro\", o \"Il minareto\"), \u00e8 stata una rivista - dapprima settimanale e poi a cadenza mensile (pur con qualche irregolarit\u00e0), con una tiratura oscillante tra le e le copie - redatta in lingua araba e pubblicata al Cairo dal siriano Rash\u012bd Ri\u1e0d\u0101 a partire dal marzo 1898, fino alla chiusura delle sue pubblicazioni nel 1935: anno della morte di Rash\u012bd Ri\u1e0d\u0101.\nEssa espresse, pi\u00f9 di qualsiasi altra pubblicazione, le idee del Riformismo islamico (\"I\u1e63l\u0101\u1e25\"), noto come \"Salafiyya\", propugnato inizialmente da Jam\u0101l al-D\u012bn al-Afgh\u0101n\u012b e dal suo principale discepolo, l'egiziano Mu\u1e25ammad \u02bfAbduh.\nAlla rivista collaborarono anche il siriano \u02bfAbd al-Ra\u1e25m\u0101n al-Kaw\u0101kib\u012b e Jam\u0101l al-D\u012bn al-Q\u0101sim\u012b.\nLa sua influenza sulla mentalit\u00e0 arabo-islamica del XX secolo fu enorme, malgrado la presenza di marcate incongruenze metodologiche e storiografiche che denotavano un'inadeguata conoscenza della cultura occidentale."}
{"id": "5345912", "revid": "287204", "url": "https://it.wikipedia.org/wiki?curid=5345912", "title": "Camille Martin", "text": "Biografia.\nStudi\u00f2 alla \u00c9cole des beaux-arts de Nancy e vinse il \"premio Jacquot\" nel 1881 che gli apr\u00ec le porte per frequentare l\"'\u00c9cole nationale sup\u00e9rieure des arts d\u00e9coratifs\" di Parigi. L'incontro con Hokkai Takashima, nel 1885, lo sensibilizz\u00f2 verso l'arte giapponese. La sua arte si riferisce essenzialmente ai paesaggi dei Vosgi con l'utilizzo di diverse tecniche: smalti, ceramica e legno.\nCollabor\u00f2 con \u00c9mile Friant per alcuni decori su mobili destinati a Louis Majorelle.\nNel 1893 partecip\u00f2 al \"Salon du Champ-de-Mars\" con Victor Prouv\u00e9 e Ren\u00e9 Wiener, e present\u00f2 dei lavori che gli valsero riconoscimenti nazionali e internazionali.\nLa morte precoce non ha lasciato grandi tracce della sua opera. \nTra il 1893 e il 1895, Andr\u00e9 Marty pubblic\u00f2, in \"L'estampe originale\", tavole di Camille Martin assieme a quelle di Pierre Bonnard, Henri de Toulouse-Lautrec, Paul Ranson e altri."}
{"id": "5345916", "revid": "767487", "url": "https://it.wikipedia.org/wiki?curid=5345916", "title": "Ond\u0159ej Sukup", "text": "Caratteristiche tecniche.\nTerzino destro, pu\u00f2 giocare anche come terzino sulla fascia opposta.\nCarriera.\nClub.\nInizialmente in prestito al Banik Ostrava dallo Znojmo, nella stagione 2014-2015 il Banik riscatta il cartellino del difensore, acquistandolo definitivamente."}
{"id": "5345921", "revid": "30794", "url": "https://it.wikipedia.org/wiki?curid=5345921", "title": "Reimann", "text": ""}
{"id": "5345926", "revid": "767487", "url": "https://it.wikipedia.org/wiki?curid=5345926", "title": "Parastacoidea", "text": ""}
{"id": "5345928", "revid": "838137", "url": "https://it.wikipedia.org/wiki?curid=5345928", "title": "Club Voleibol Logro\u00f1o", "text": "Il Club Voleibol Logro\u00f1o \u00e8 stata una societ\u00e0 pallavolistica femminile spagnola con sede a Logro\u00f1o.\nStoria.\nIl Club Voleibol Murillo viene fondato nel 2004 con sede a Murillo de R\u00edo Leza: inizia la propria attivit\u00e0 agonistica nel 2005 partecipando alla Segunda Divisi\u00f3n, categoria dove rimane per tre annate prima di essere promosso in Primera Divisi\u00f3n: tuttavia a causa della rinuncia di alcune squadre viene ripescato in Liga FEV, che chiude al secondo posto, ottenendo la promozione in Superliga 2 Femenina de Voleibol.\nNella stagione 2009-10 esordisce quindi nella divisione cadetta del campionato spagnolo e nell'annata successiva, con venti vittorie su venti gare disputate, vince la Superliga 2 ed \u00e8 promossa in Superliga Femenina de Voleibol: l'esordio avviene nella stagione 2011-12, ottenendo buoni risultati sia in campionato che nella Coppa della Regina, dove arriva in finale. Nell'annata successiva, oltre a centrare nuovamente la finale nella coppa nazionale, \u00e8 in finale anche nei play-off scudetto.\nNella stagione 2013-14 arriva la vittoria dei primi trofei: la Supercoppa spagnola, la Coppa della Regina e lo scudetto, risultati ripetuti anche nelle annata 2014-15 e 2015-16; tali risultati consentono anche la qualificazione alle competizioni europee, con l'esordio in Coppa CEV 2014-15, eliminata ai quarti di finale, e in Challenge Cup 2015-16, eliminata al secondo turno. In questo periodo, precisamente nel 2014, sposta la propria sede di gioco nella citt\u00e0 di Logro\u00f1o, potendo usufruire di maggiore supporto economico dalle autorit\u00e0 locali; il trasferimento diventa definitivo un anno dopo, suggellato dal cambio di denominazione in Club Voleibol Logro\u00f1o.\nVince nuovamente lo scudetto nella stagione 2016-17, mentre nelle due stagioni successive conquista la Supercoppa, la Coppa della Regina e il campionato. Nel campionato 2019-20 si aggiudica la Supercoppa spagnola e la Coppa della Regina, classificata inoltre al primo posto al momento dell'interruzione del campionato a causa della pandemia di COVID-19 in Spagna. Nell'estate 2020, tuttavia, il presidente della societ\u00e0 annuncia lo scioglimento del club che cede i propri diritti sportivi al ."}
{"id": "5345930", "revid": "22356", "url": "https://it.wikipedia.org/wiki?curid=5345930", "title": "Leontocephalus", "text": ""}
{"id": "5345935", "revid": "287204", "url": "https://it.wikipedia.org/wiki?curid=5345935", "title": "Hokkai Takashima", "text": "Biografia.\nFiglio di un medico appartenente alla casta dei samurai, ebbe una educazione estremamente tradizionale.\nPercorse il Giappone per sette anni per studiare la flora e l'agricoltura, accompagnato da un pittore, e venne poi inviato in Scozia e quindi a Nancy dal ministero dell'agricoltura del Giappone per seguire i corsi in quei paesi nei quali soggiorn\u00f2 dal 1885 al 1888.\nA Nancy divenne amico di Ernest Bussi\u00e8re, \u00c9mile Gall\u00e9, Victor Prouv\u00e9 e Ren\u00e9 Wiener.\nQuest'ultimo organizzer\u00e0 una mostra dei disegni di Hokkai nella vetrina del suo negozio consentendo cos\u00ec all'artista giapponese di partecipare alla esposizione de \"Beaux-Arts de Nancy\" l'anno seguente.\nTakashima influenzer\u00e0 nettamente l'arte di Louis Hestaux e Camille Martin, molto sensibili all'arte giapponese.\nRientrato in Giappone, divenne direttore del dipartimento delle foreste. Ritorn\u00f2 a Nancy nel 1889, per un breve soggiorno, prima di lasciare la sua carica ministeriale e dedicarsi definitivamente alla pittura.\nNel 1901 figurava nel comitato direttivo della scuola di Nancy.\n98 delle opere di Takashima vennero donate a Ren\u00e9 Wiener e numerose sue tavola a l\"'\u00c9cole foresti\u00e8re\"."}
{"id": "5345940", "revid": "287204", "url": "https://it.wikipedia.org/wiki?curid=5345940", "title": "Monterrey Open 2015", "text": "Il Monterrey Open 2015, anche conosciuto come Abierto Monterrey Afirme per motivi di sponsorizzazione, \u00e8 stato un torneo femminile di tennis giocato sul cemento. \u00c8 stata la 7\u00aa edizione del torneo, che fa parte della categoria International nell'ambito del WTA Tour 2015. Si \u00e8 giocato al Club Sonoma di Monterrey in Messico, dal 28 febbraio all'8 marzo 2015.\nPartecipanti.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrati nel tabellone principale passando dalle qualificazioni:\nCampionesse.\nSingolare.\n Timea Bacsinszky ha sconfitto in finale Caroline Garcia per 4\u20136, 6\u20132, 6\u20134.\nDoppio.\n Gabriela Dabrowski / Alicja Rosolska hanno sconfitto in finale Anastasija Rodionova / Arina Rodionova per 6-3, 2-6, [10-3]."}
{"id": "5345943", "revid": "1573940", "url": "https://it.wikipedia.org/wiki?curid=5345943", "title": "Parastacidae", "text": "Parastacidae \u00e8 una famiglia di crostacei decapodi che ha il suo areale nel solo emisfero meridionale.\nSi tratta di una famiglia dalla tipica unit\u00e0 tassonomica relativa ai continenti derivati dalla rottura del Gondwana mesozoico i cui membri viventi sono sparsi tra America del Sud, Africa, nel Madagascar, e Oceania, in Australia, Nuova Guinea e Nuova Zelanda, mentre quelle estinte sono state rinvenute in Antartide.\nTassonomia.\nLa famiglia della Parastacoidea \u00e8 composta da sedici generi, dei quali due considerati estinti:"}
{"id": "5345944", "revid": "1318658", "url": "https://it.wikipedia.org/wiki?curid=5345944", "title": "Omelette", "text": "L'omelette (termine francese, raramente adattato in omeletta) \u00e8 un piatto a base di uova rapidamente cotte con burro o olio in una padella. Talvolta, per ottenere una consistenza soffice dell'omelette, vengono impiegati solo gli albumi delle uova, sbattuti con una piccola quantit\u00e0 di latte (oppure anche con dell'acqua). In questo modo vengono rimossi il grasso e il colesterolo del tuorlo.\n\u00c8 di uso comune piegare l'omelette affiancata da un contorno che pu\u00f2 essere composto da formaggio, erba cipollina, verdura, carne (soprattutto prosciutto), funghi.\nSpesso all'estero e nel mondo l'omelette viene confusa con la frittata. La differenza \u00e8 che l'omelette viene cotta solo da una parte e poi viene ripiegata.\nStoria.\nSecondo l'enciclopedia gastronomica \"The Oxford Companion to Food\" si ritiene che l'omelette abbia avuto la sua origine nell'antica Persia. Allora, infatti, l'omelette era \"quasi indistinguibile\" dal piatto iraniano \"kuku\".\nSecondo Alan Davidson, la parola francese \"omelette\" \u00e8 entrata in uso durante la met\u00e0 del '500, ma le sue varianti \"alumelle\" e \"alumete\" si ritrovano gi\u00e0 nel 1393, nel \"M\u00e9nagier de Paris\" (tomo 2, articolo 5). Fran\u00e7ois Rabelais lo citava come \"homelaicte d'oeufs\" (\"Pantagruel\", IV, 9) , Olivier de Serres come \"amelette\", Fran\u00e7ois Pierre de La Varenne come \"aumelette\" (nel \"Le cuisinier Fran\u00e7ois\"), mentre la versione moderna di \"omelette\" apparse nel 1784 nella cucina borghese."}
{"id": "5345946", "revid": "709565", "url": "https://it.wikipedia.org/wiki?curid=5345946", "title": "Pumiliopimoa parma", "text": "Pumiliopimoa parma , 2004 \u00e8 una specie di ragni fossili del sottordine Araneomorphae.\n\u00c8 l'unica specie del genere Pumiliopimoa, che \u00e8 l'unico genere della famiglia Pumiliopimoidae\nDescrizione.\nLa famiglia \u00e8 di incerta attribuzione nell'ambito degli Araneomorphae; per alcune caratteristiche ricorda i ragni appartenenti alla famiglia \"Pimoidae\" e \"Sinopimoidae\".\nDistribuzione.\nSi tratta di una famiglia estinta di ragni le cui specie ad oggi note sono state scoperte in alcune ambre baltiche. Esse risalgono al Paleogene.\nTassonomia.\nA marzo 2015, di questa famiglia fossile \u00e8 noto un solo genere, composto da una sola specie:"}
{"id": "5345954", "revid": "1543377", "url": "https://it.wikipedia.org/wiki?curid=5345954", "title": "BMW Malaysian Open 2015", "text": "Il BMW Malaysian Open 2015 \u00e8 stato un torneo femminile di tennis giocato sul cemento. \u00c8 stata la 6\u00aa edizione del torneo, che fa parte della categoria International nell'ambito del WTA Tour 2015. Si \u00e8 giocato al Royal Selangor Golf Club di Kuala Lumpur in Malaysia, dal 28 febbraio all'8 marzo 2015.\nPartecipanti.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrati nel tabellone principale passando dalle qualificazioni:\nCampionesse.\nSingolare.\n Caroline Wozniacki ha sconfitto in finale Alexandra Dulgheru per 4\u20136, 6\u20132, 6\u20131.\nDoppio.\n Liang Chen / Wang Yafan hanno sconfitto in finale Julija Bejhel'zymer / Ol'ga Sav\u010duk per 4\u20136, 6\u20133, [10\u20134]."}
{"id": "5345955", "revid": "128695", "url": "https://it.wikipedia.org/wiki?curid=5345955", "title": "Malaysia Classic", "text": ""}
{"id": "5345956", "revid": "31886", "url": "https://it.wikipedia.org/wiki?curid=5345956", "title": "Pumiliopimoa", "text": ""}
{"id": "5345957", "revid": "31886", "url": "https://it.wikipedia.org/wiki?curid=5345957", "title": "Pumiliopimoidae", "text": ""}
{"id": "5345959", "revid": "1071652", "url": "https://it.wikipedia.org/wiki?curid=5345959", "title": "Roven'ky", "text": "Roven'ky (in ucraino \u0420\u043e\u0432\u0435\u043d\u044c\u043a\u0438, ) \u00e8 una citt\u00e0 dell'Ucraina di circa 90.000 abitanti, situata nell'oblast' di Luhans'k. Dall'aprile 2014 \u00e8 \"de facto\" parte della Repubblica Popolare di Lugansk."}
{"id": "5345966", "revid": "128695", "url": "https://it.wikipedia.org/wiki?curid=5345966", "title": "Malaysia Classic 2014", "text": ""}
{"id": "5345974", "revid": "4711", "url": "https://it.wikipedia.org/wiki?curid=5345974", "title": "29\u00aa Divisione di Fanteria (USA)", "text": ""}
{"id": "5345976", "revid": "827882", "url": "https://it.wikipedia.org/wiki?curid=5345976", "title": "Ripieno", "text": "Il ripieno, detto anche farcitura o farcia, \u00e8 una sostanza o un insieme di alimenti che vengono utilizzati in cucina per riempire la cavit\u00e0 di un altro alimento, insieme al quale il ripieno viene cotto.\nMolti alimenti possono essere farciti, tra cui carni, uova e ortaggi.\nCavit\u00e0.\nOltre alle cavit\u00e0 del corpo di animali, inclusi mammiferi, uccelli e pesci, vari tagli di carne possono essere farciti dopo essere stati disossati o appositamente tagliati. \nRicette popolari includono, ad esempio, braciole di maiale, petto di vitello, pollo e tacchino ripieni.\nAnche molti tipi di verdura sono adatti ad una farcitura, dopo che i loro semi o la polpa sono stati rimossi. In questo modo possono essere preparati ripieni i peperoni, le zucchine e i cavoli.\nFarcia.\nLa farcia pu\u00f2 contenere quasi tutti i tipi di alimenti. Molti ripieni anglo-americani popolari contengono pane o cereali, di solito insieme a verdure, erbe, spezie, pangrattato o uova. Ripieni di verdure medio-orientali possono spesso contenere riso e carne macinata. Anche frutta e frutta secca, di solito, possono far parte di una buona farcia: le pi\u00f9 utilizzate sono mele, prugne secche, uva passa e albicocche.\nNel giorno del ringraziamento, negli Stati Uniti d'America, \u00e8 tradizione mangiare un tacchino ripieno con castagne, patate, zucca o salse."}
{"id": "5345977", "revid": "128695", "url": "https://it.wikipedia.org/wiki?curid=5345977", "title": "Malaysia Classic 2013", "text": ""}
{"id": "5345978", "revid": "812213", "url": "https://it.wikipedia.org/wiki?curid=5345978", "title": "Farcia", "text": ""}
{"id": "5345983", "revid": "1442080", "url": "https://it.wikipedia.org/wiki?curid=5345983", "title": "Magaldo di Man", "text": "Biografia.\nNon \u00e8 stata tramandata alcuna \"Vita\" scritta di Mawgan o Meugan. I dati biografici di un vescovo gallese di tale nome sono piuttosto scarsi. Alcune notizie provengono dalle prime \"Vitae\" di san Patrizio, secondo le quali egli era un pirata sanguinario convertito da Patrizio e bandito dalla nativa Irlanda come penitenza per la sua condotta. Raggiunta l'isola di Man, sarebbe stato accolto da missionari inviati col\u00e0 da san Patrizio. \nSecondo altre fonti, invece, \"egli era figlio di Gwyndaf Hein ab Emry Llydaw e Gwenonwy: fu monaco dapprima a Cor Illtyd a Llantwit, quindi a Cor Dyfrig (Caerleon-on-Usk), dove suo padre era superiore; infine si ritir\u00f2 a Bardsey\". \nSorge il dubbio legittimo che su tratti di due personaggi differenti che la tradizione locale ha poi fuso in uno: anche la successiva diffusione del culto sembra distinguere un Mawgan prevalentemente rappresentato in dediche di chiese e toponimi in Cornovaglia e Bretagna, e un Meugan nel Galles. Tuttavia, come \u00e8 successo per altri santi, non si pu\u00f2 escludere che da un originale culto si siano differenziate tradizioni locali con specifiche differenti. \nInoltre bisogna aggiungere che un uomo santo, Mawgan ('Maucan') o Meugan ('Moucan'), \u00e8 menzionato per inciso nella vita di san Cadog (fine dell'XI secolo), intervenuto in una disputa tra Cadog e il re Maelgwn di Gwynedd; e un \"monastero di Mawgan\" \u00e8 menzionato nella vita di san David (fine dell'XI secolo). \nDa questi scarne informazioni e da una serie di tradizioni locali si pu\u00f2 dedurre che Magaldo avrebbe dapprima vissuto come eremita nella parte nord-orientale dell'isola di Man; sarebbe poi stato eletto vescovo dalla popolazione alla morte dei missionari irlandesi, per i meriti acquisiti; avrebbe proseguito proficuamente l'opera di evangelizzazione dell'isola; sarebbe morto intorno al 498.\nCulto.\nGi\u00e0 nella met\u00e0 del VI secolo ebbe un culto diffuso nel Galles. La variet\u00e0 di forme in cui si ritrova il suo nome \u00e8 anche indizio del diffondersi del suo culto in Cornovaglia ed in Armorica.\nLa memoria liturgica di san Magaldo ricorre il 27 aprile."}
{"id": "5345984", "revid": "71185033", "url": "https://it.wikipedia.org/wiki?curid=5345984", "title": "San Magaldo di Man", "text": ""}
{"id": "5345985", "revid": "128695", "url": "https://it.wikipedia.org/wiki?curid=5345985", "title": "Malaysia Classic 2012", "text": ""}
{"id": "5345990", "revid": "709565", "url": "https://it.wikipedia.org/wiki?curid=5345990", "title": "Mongolarachne jurassica", "text": "Mongolarachne jurassica , 2011) \u00e8 una specie di ragni fossili del sottordine Araneomorphae.\n\u00c8 l'unica specie del genere Mongolarachne, che \u00e8 l'unico genere della famiglia Mongolarachnidae\nDescrizione.\nLa famiglia ha molte caratteristiche in comune con le \"Nephilinae\".\nDistribuzione.\nSi tratta di una famiglia estinta di ragni la cui unica specie ad oggi nota \u00e8 stata scoperta nella \"Formazione di Daohugou\", al confine fra le regioni cinesi di Hebei e Liaoning. Esse risalgono al Giurassico.\nTassonomia.\nInizialmente denominata dagli autori \"Nephila jurassica\", in una loro comunicazione del 2013, per evidenti differenze, l'hanno assurta al rango di famiglia a s\u00e9.\nA marzo 2015, di questa famiglia fossile \u00e8 noto un solo genere, composto da una sola specie:\nNel 2019 \u00e8 stata pubblicata l'identificazione di una seconda specie fossile, \"Mongolarachne chaoyangensis\", ma secondo alcuni studi il fossile in questione sarebbe in realt\u00e0 un crostaceo, con una parziale falsificazione."}
{"id": "5345991", "revid": "102913331", "url": "https://it.wikipedia.org/wiki?curid=5345991", "title": "Modellista", "text": ""}
{"id": "5345996", "revid": "128695", "url": "https://it.wikipedia.org/wiki?curid=5345996", "title": "Malaysia Classic 2011", "text": ""}
{"id": "5345997", "revid": "128695", "url": "https://it.wikipedia.org/wiki?curid=5345997", "title": "Malaysia Classic 2011 - Qualificazioni singolare", "text": ""}
{"id": "5345998", "revid": "128695", "url": "https://it.wikipedia.org/wiki?curid=5345998", "title": "Malaysia Classic 2011 - Singolare", "text": ""}
{"id": "5345999", "revid": "128695", "url": "https://it.wikipedia.org/wiki?curid=5345999", "title": "Malaysia Classic 2011 - Doppio", "text": ""}
{"id": "5346000", "revid": "31886", "url": "https://it.wikipedia.org/wiki?curid=5346000", "title": "Mongolarachne", "text": ""}
{"id": "5346001", "revid": "28592", "url": "https://it.wikipedia.org/wiki?curid=5346001", "title": "Centri abitati della Russia", "text": ""}
{"id": "5346002", "revid": "31886", "url": "https://it.wikipedia.org/wiki?curid=5346002", "title": "Mongolarachnidae", "text": ""}
{"id": "5346016", "revid": "339392", "url": "https://it.wikipedia.org/wiki?curid=5346016", "title": "Centro abitato della Russia", "text": ""}
{"id": "5346018", "revid": "28592", "url": "https://it.wikipedia.org/wiki?curid=5346018", "title": "Rovenky", "text": ""}
{"id": "5346026", "revid": "71185410", "url": "https://it.wikipedia.org/wiki?curid=5346026", "title": "San Magaldo", "text": ""}
{"id": "5346029", "revid": "2176804", "url": "https://it.wikipedia.org/wiki?curid=5346029", "title": "Commercio internazionale", "text": "Il commercio internazionale \u00e8 un tipo di commercio, ossia uno scambio di capitale, merce o servizi che si effettua attraverso i confini internazionali. Nella maggior parte dei Paesi, questo tipo di commercio rappresenta una quota significativa del PIL.\nIl commercio internazionale fornisce globalmente ai consumatori e alle nazioni la possibilit\u00e0 di essere esposti a nuovi mercati e prodotti. Quasi ogni tipo di prodotto pu\u00f2 essere commercializzato sul mercato internazionale: cibo, vestiti, gioielli, valute, azioni, prodotti di industria. Il prodotto che viene venduto nel mercato globale rappresenta una esportazione, mentre quello che viene acquistato dal mercato globale \u00e8 una importazione. Sia le esportazioni che le importazioni sono contabilizzate nel bilancio di un Paese.\nL'importanza del commercio internazionale \u00e8 notevolmente aumentata negli ultimi secoli, avendo forti impatti sulla societ\u00e0, sull'economia e sulla politica. Questo \u00e8 successo per merito dell'industrializzazione, della tecnologia avanzata nel settore dei trasporti, della globalizzazione, delle multinazionali e dell'esternalizzazione, tutti fattori che hanno contribuito in maniera determinante all'aumento del commercio internazionale. Senza questi fattori e quindi senza il commercio internazionale, il commercio in una nazione sarebbe limitato ai beni e prodotti della stessa nazione, quindi limitato al cosiddetto commercio interno.\nLa differenza tra i due tipi di commercio \u00e8 che quello internazionale \u00e8 generalmente pi\u00f9 costoso, il che deriva dall'imposizione di tariffe o costi aggiuntivi connessi alle differenze tra Paesi come cultura o sistema giuridico.\nUn'altra differenza \u00e8 che i fattori produttivi come il lavoro o il capitale sono pi\u00f9 mobili all'interno di un Paese che in due o pi\u00f9 Paesi.\nIl commercio internazionale \u00e8 un ramo dell'economia che, insieme alla finanza internazionale, costituisce un ramo pi\u00f9 ampio chiamato economia internazionale."}
{"id": "5346030", "revid": "28592", "url": "https://it.wikipedia.org/wiki?curid=5346030", "title": "Rube\u017enoe", "text": ""}
{"id": "5346032", "revid": "1305772", "url": "https://it.wikipedia.org/wiki?curid=5346032", "title": "Rubi\u017ene", "text": "Rubi\u017ene (, ) \u00e8 una citt\u00e0 dell'Ucraina di circa 60.000 abitanti, situata nell'oblast' di Luhans'k."}
{"id": "5346034", "revid": "28592", "url": "https://it.wikipedia.org/wiki?curid=5346034", "title": "Rubizhne", "text": ""}
{"id": "5346035", "revid": "28592", "url": "https://it.wikipedia.org/wiki?curid=5346035", "title": "Rubezhnoe", "text": ""}
{"id": "5346036", "revid": "775372", "url": "https://it.wikipedia.org/wiki?curid=5346036", "title": "Arnaldo Fabriani", "text": "Biografia.\nEletto nelle file della Democrazia Cristiana come membro dell'Assemblea Costituente nel 1946, ha fatto parte del gruppo democratico cristiano nella I e II Legislatura, dal 1948 al 1958."}
{"id": "5346038", "revid": "287204", "url": "https://it.wikipedia.org/wiki?curid=5346038", "title": "Ren\u00e9 Wiener", "text": "Biografia.\nRen\u00e9 Wiener proveniva da una famiglia di rilegatori proveniente da Praga e trasferitasi in Lorena nel XVIII secolo.Era figlio di Lucien Wiener, grande amante dell'arte, che era stato conservatore al \"Mus\u00e9e lorrain\".\nNel 1939 don\u00f2 allo stesso museo, la maggior parte della sua collezione.\nVenne insignito dell'onorificenza di cavaliere della L\u00e9gion d'honneur il 31 luglio 1934."}
{"id": "5346040", "revid": "1573940", "url": "https://it.wikipedia.org/wiki?curid=5346040", "title": "Cherax", "text": "Cherax \u00e8 un genere di crostacei decapodi acquatici appartenenti alla famiglia Parastacidae che ha il suo areale nel solo emisfero meridionale.\nAttualmente, assieme a \"Euastacus\", \u00e8 anche il pi\u00f9 grande genere di gamberi dell'emisfero meridionale. I suoi membri sono stati rintracciati nei laghi, fiumi e ruscelli principalmente in Australia e Nuova Guinea. In Australia le molte specie di \"Cherax\" presenti sono popolarmente chiamate, in inglese, yabby e di queste quella pi\u00f9 comune e maggiormente distribuita sul territorio \u00e8 la Common yabby (\"Cherax destructor\").\nTassonomia.\nIl genere Cherax \u00e8 composto da 52 specie:"}
{"id": "5346062", "revid": "1543377", "url": "https://it.wikipedia.org/wiki?curid=5346062", "title": "Barbara Wood (scrittrice)", "text": "I suoi romanzi (oltre 20), pubblicati a partire dalla seconda met\u00e0 degli anni settanta, sono stati tradotti in una trentina di lingue diverse e hanno venduto pi\u00f9 di dieci milioni di copie in tutto il mondo. Da alcuni di essi sono stati inoltre tratti film TV di produzione tedesca.\nBiografia.\nBarbara Wood \u00e8 nata a Warrington, nella contea inglese del Lancashire (ora Cheshire), il 30 gennaio 1947.\nAll'et\u00e0 di sette anni si \u00e8 trasferita assieme ai genitori in California.\nPrima di dedicarsi alla letteratura ha svolto vari lavori, tra cui quello di infermiera per circa dieci anni.\nNel 1976 ha pubblicato il suo primo racconto.\nNel 2002 si \u00e8 aggiudicata il premio letterario internazionale Corine per il suo romanzo \"Terra sacra\" (\"Sacred Ground\").\nAdattamenti televisivi.\nDai romanzi di Barbara Wood sono stati tratti i seguenti film per la televisione:"}
{"id": "5346063", "revid": "838137", "url": "https://it.wikipedia.org/wiki?curid=5346063", "title": "Barbara Wood", "text": ""}
{"id": "5346066", "revid": "827058", "url": "https://it.wikipedia.org/wiki?curid=5346066", "title": "Holi", "text": "L'Holi \u00e8 una festa religiosa durante la quale \u00e8 usanza sporcarsi con polveri colorate per omaggiare un rito di origine indiana che simboleggia la rinascita e la reincarnazione. La Holi Fest, o Festa dei Colori, si \u00e8 trasformata in un evento dove musica da discoteca e polveri colorate creano un clima festoso, molto amato dai giovani. Un incidente molto grave si \u00e8 registrato a Taipei nel 2015: le polveri colorate usate in una festa organizzata in un parco acquatico causarono vittime, e centinaia di giovani subirono gravi ustioni.\n\u00c8 osservata principalmente in India, Nepal e nelle zone del mondo con significativi gruppi di popolazioni di origini indiane.\nLa festivit\u00e0 ha avuto uno sviluppo in America del Nord ed Europa, da un punto di vista laico, come celebrazione della primavera, dei colori e dello scherzo.\nDescrizione.\nLa festa si inaugura con l'accensione, la notte prima del giorno Holi, di un fal\u00f2 che prende il nome di Holika Dahan, dove Holika \u00e8 il nome di un demone delle scritture Hindu e Veda. La mattina del giorno dopo, la festa esplode in un carnevale di colori, giochi, danze e canti. \nL'Holi \u00e8 spesso celebrato all'avvicinarsi dell'equinozio di primavera in un giorno di plenilunio. La data del festival, quindi, non \u00e8 fissa ma varia ogni anno a seconda del calendario induista e del calendario gregoriano.\nSimile ad un carnevale, l'Holi celebra inoltre l'uccisione dell'orca Holika, demone descritto nei Veda..\nSignificato.\nI significati del festival sono la vittoria del bene sul male, l'arrivo della primavera, l'addio dell'inverno, l'incontro con gli altri, la voglia di giocare, ridere, dimenticare i dolori, perdonare e consolidare le relazioni.\nAltre religioni.\n\u00c8 seguita anche dai Giainisti e dai buddisti Newar in Nepal."}
{"id": "5346067", "revid": "767487", "url": "https://it.wikipedia.org/wiki?curid=5346067", "title": "Brian Agler", "text": "Carriera.\nNel quadriennio 1999-2002 ha lavorato nella doppia funzione di Head coach e General manager per le Minnesota Lynx; dal 2011 al 2014 le medesime posizioni per le Seattle Storm."}
{"id": "5346068", "revid": "599013", "url": "https://it.wikipedia.org/wiki?curid=5346068", "title": "Keith DeLong", "text": "Al college gioc\u00f2 a football a Tennessee\nCarriera professionistica.\nHawkins fu scelto come 27\u00ba assoluto nel Draft NFL 1989 dai San Francisco 49ers. Vi gioc\u00f2 per tutta la carriera fino al 1993, disputando 64 partite e vincendo nella sua stagione da rookie il Super Bowl XXIV contro i Denver Broncos."}
{"id": "5346069", "revid": "1805885", "url": "https://it.wikipedia.org/wiki?curid=5346069", "title": "Torneo di Mosca 1925", "text": "Il torneo di Mosca 1925 \u00e8 stato il primo torneo internazionale di scacchi organizzato nell'Unione Sovietica. Finanziato con fondi statali, si svolse a Mosca dal 10 novembre all'8 dicembre 1925, sotto la supervisione di Nikolai Krylenko.\nVi parteciparono undici giocatori stranieri e dieci sovietici. Erano presenti il campione del mondo in carica Jos\u00e9 Ra\u00fal Capablanca, il suo predecessore Emanuel Lasker e gran parte dei pi\u00f9 forti giocatori dell'epoca, con l'eccezione di Aleksandr Alechin, emigrato pochi anni prima in Francia e non invitato dalle autorit\u00e0 sovietiche. \nCome nel grande torneo dell'anno precedente, New York 1924, era attesa una lotta tra Capablanca e Lasker per la vittoria finale. Tuttavia prevalse Efim Bogoljubov, sovietico di etnia ucraina, con un punto e mezzo di vantaggio su Lasker, che super\u00f2 ancora, sia pure con il minimo scarto, Capablanca. \nL'evento suscit\u00f2 grande interesse tra i cittadini sovietici, con centinaia di spettatori nell'Hotel Metropol dove si svolgevano le partite e migliaia all'esterno dove erano state approntate scacchiere murali. Bogoljubov venne festeggiato come un eroe nazionale, ma solo un anno dopo, nel 1926, lasci\u00f2 l'Unione Sovietica e divent\u00f2 un cittadino tedesco. In seguito sia Bogoljubov che Alechin vennero bollati come \"rinnegati\" dal regime sovietico. \nIl film muto \"La febbre degli scacchi\" del 1925, diretto da Vsevolod Pudovkin, mostra diverse scene del torneo, con Capablanca come attore che interpreta se stesso. "}
{"id": "5346070", "revid": "682087", "url": "https://it.wikipedia.org/wiki?curid=5346070", "title": "Stachanov (Ucraina)", "text": ""}
{"id": "5346073", "revid": "643662", "url": "https://it.wikipedia.org/wiki?curid=5346073", "title": "Klass B 1959", "text": "L'edizione 1959 della Klass B fu la 20\u00aa della seconda serie del campionato sovietico di calcio\nStagione.\nFormula.\nLa formula del torneo sub\u00ec dei cambiamenti dovuti alla decisione della Federazione Sovietica di garantire la partecipazione al campionato e alla massima serie a club provenienti da tutte le repubbliche socialiste; questo signific\u00f2 il forte ampliamento degli organici della massima serie per la stagione successiva, dove tutte le repubbliche ebbero almeno un rappresentante, con l'eccezione di Kirghizistan, Tagikistan e Turkmenistan.\nPer questo motivo il torneo non serv\u00ec a stabilire chi dovesse essere promosso in massima serie, visto che tale decisione era gi\u00e0 stata presa a tavolino; la vittoria del proprio girone fu puramente platonica. Ci\u00f2, per\u00f2, non successe con le squadre russe: dato che in questo caso non era stata effettuata alcuna scelta, si stabil\u00ec che la squadra russa che avesse vinto il proprio girone sarebbe stata promossa; nel caso in cui pi\u00f9 di una squadra avesse vinto il proprio girone sarebbe stato necessario un girone supplementare. In effetti questo avvenne in quattro casi, ragion per cui a fine stagione si disput\u00f2 un girone promozione a quattro con gare di sola andata: al vincitore spett\u00f2 il diritto di partecipare alla massima serie.\nDal punto di vista generale, si ebbe un ulteriore incremento del numero di squadre, passate da 94 a 101; infatti, a fronte della mancata iscrizione di SKVO Kiev, Burevestnik Tbilisi, Metallurg Stalingrado, Trud Astrachan' e Chimik Berezniki e della promozione dello SKVO Rostov, arrivarono nel campionato la retrocessa Admiralteec e 14 nuove iscritte.\nLe 101 squadre erano cos\u00ec divise:\nIn tutti i gironi i punti assegnati erano due per la vittoria, uno per il pareggio e zero per la sconfitta; essendo la Klass B l'ultima serie del campionato, non erano previste retrocessioni."}
{"id": "5346074", "revid": "263989", "url": "https://it.wikipedia.org/wiki?curid=5346074", "title": "Olympia Stadium", "text": ""}
{"id": "5346075", "revid": "205250", "url": "https://it.wikipedia.org/wiki?curid=5346075", "title": "Aris Bernardini", "text": "Biografia.\nDiplomatosi al Liceo Classico, studia all'Universit\u00e0 di Roma nella facolt\u00e0 di ingegneria elettronica. \nNel 1966 fond\u00f3 la Galactron, che divent\u00f3 nel campo della produzione di apparecchiature elettroniche amatoriali e professionali.\nL'azienda si specializz\u00f2 negli amplificatori, tra cui MK1, MK2, MK/7.\nSuccessivamente, produsse anche diverse apparecchiature elettroniche.\nNel 1980 la sua impresa subisce una forte riduzione della domanda, tanto da sospendere la sua attivit\u00e0, per poi riprendere negli anni '90.\nOggi la Galactron , e fa parte della holding Galactron International s.p.a.."}
{"id": "5346077", "revid": "1632387", "url": "https://it.wikipedia.org/wiki?curid=5346077", "title": "Hell for Sale!", "text": "Hell for Sale! \u00e8 il terzo album del gruppo heavy metal tedesco Heaven's Gate, pubblicato nel 1992 dalla Steamhammer."}
{"id": "5346078", "revid": "1226", "url": "https://it.wikipedia.org/wiki?curid=5346078", "title": "Galeazzo Guidi di Bagno", "text": ""}
{"id": "5346079", "revid": "22356", "url": "https://it.wikipedia.org/wiki?curid=5346079", "title": "Eumaiochoerus etruscus", "text": "L'eumaiochero (Eumaiochoerus etruscus) \u00e8 un mammifero artiodattilo appartenente ai suidi. Visse nel Miocene superiore (circa 8 - 6 milioni di anni fa) e i suoi resti fossili sono stati ritrovati in Italia.\nDescrizione.\nQuesto animale era simile a un piccolo cinghiale. Il corpo era sorretto da zampe piuttosto allungate, e alcune caratteristiche del cranio lo distinguevano da altre forme di suidi simili e contemporanei. Il cranio era dotato di un muso piuttosto corto, di incisivi superiori allungati e spatolati, e di piccole zanne inferiori a forma di scalpello. Anche i molari erano allungati. La mandibola, inoltre era piuttosto bassa e l'orbita era insolitamente elevata. La taglia di \"Eumaiochoerus\" era piuttosto ridotta (circa il 25% in meno rispetto a quella dell'assai simile \"Microstonyx\", forse un suo antenato) rispetto a quella di molti altri suidi del periodo.\nClassificazione.\nI primi fossili di questo animale, provenienti dal giacimento di Montebamboli in Toscana, vennero descritti per la prima volta da Giovanni Michelotti nel 1861 con il nome di \"Sus etruscus\". Successivamente altri fossili rinvenuti nella zona vennero citati in letteratura con i nomi di \"Sus choeroides\" e \"Microstonyx choeroides\". Solo nel 1982 una ridescrizione operata da H\u00fcrzeler permise di riconoscere questi fossili come appartenenti a un genere di suide a s\u00e9 stante, \"Eumaiochoerus\".\nLe vicissitudini tassonomiche di \"Eumaiochoerus etruscus\" continuarono, quando l'esemplare tipo and\u00f2 perduto. Pur restandone un calco in gesso nelle collezioni del Museo di Paleontologia dell'Universit\u00e0 di Roma, il Codice di Nomenclatura Zoologica non prevede che un olotipo perduto sia sostituito da una sua replica. Fu cos\u00ec necessario individuare un neotipo. Questo fu scelto nel 1997 dai paleontologi Paul Mazza e Marco Rustioni tra le collezioni storiche fiorentine, considerando materiale probabilmente preso in visione dallo stesso Giovanni Michelotti, l'originario autore della specie. \nUlteriori resti fossili di \"Eumaiochoerus\" vennero alla luce nel sito di Fiume Santo, in Sardegna (Abbazzi et al., 2008).\n\"Eumaiochoerus\" rappresenta una linea evolutiva di suidi facenti parte di una fauna endemica della paleobioprovincia Tosco-Sarda. Questi animali sviluppatisi in isolamento derivarono probabilmente da \"Microstonyx\", uno dei primi rappresentanti della sottofamiglia Suinae e vicino all'origine dei cinghiali attuali.\nPaleoecologia.\nI fossili di \"Eumaiochoerus\" si rinvengono in Toscana e in Sardegna assieme a quelli di numerosi altri mammiferi, tra cui giraffidi (\"Umbriotherium\"), bovidi (\"Maremmia\"), primati (\"Oreopithecus\"). Questa fauna peculiare abitava una grande isola, nota come Tusco-sarda, che si form\u00f2 nel corso del Miocene medio (circa 12 milioni di anni fa). Qui si svilupp\u00f2 una fauna endemica sostanzialmente priva di predatori (gli unici carnivori noti sono un coccodrillo, alcune lontre e un orso probabilmente quasi vegetariano, \"Indarctos anthracitis\"). Quando, circa 6,5 milioni di anni fa, quest'isola si ricolleg\u00f2 al continente, la fauna endemica venne a contatto con grandi predatori specializzati quali \"Metailurus\" e \"Machairodus\", che in breve tempo la portarono all'estinzione."}
{"id": "5346084", "revid": "809148", "url": "https://it.wikipedia.org/wiki?curid=5346084", "title": "Chiesa di San Pietro (Zurigo)", "text": "La chiesa di San Pietro (in tedesco \"St. Peter\" o \"Peterskirche\") \u00e8 la pi\u00f9 antica parrocchia medievale di Zurigo. Si trova nelle vicinanze del \"Lindenhof\", che era un tempo un castello romano, e le sue origini risalgono molto probabilmente al tempo dei Romani.\nStoria e descrizione.\nLa prima menzione \u00e8 dell'857, quando il re Ludovico II il Germanico dona le entrate della parrocchia all'abbazia di Fraum\u00fcnster. Nel 1345 il borgomastro Rudolf Brun, artefice dello statuto delle corporazioni zurighesi, acquisisce i diritti e i tributi di San Pietro (decima). Nel 1360 vi fu l'inumazione di Brun nel coro della chiesa, la cui tomba e lapide si trovano sul muro esterno della torre. Il primo parroco riformato, Leo Jud (1523-1542), che era amico di Zwingli, lavor\u00f2 alla prima traduzione zurighese della Bibbia. Tra il 1778 ed il 1801 lavor\u00f2 a St. Peter il parroco Johann Kaspar Lavater (scrittore e fisiognomo), amico del giovane Goethe. La sua tomba si trova addossata al muro esterno della chiesa, mentre una sua stele commemorativa \u00e8 posta nel coro.\nQuattro sono le costruzioni preesistenti: preromanica verso il secolo 800, del primo periodo romanico verso il 1000, tardo-romanica all'inizio del XIII secolo (torre e coro conservati) e infine tardo-gotica verso il 1450. La costruzione attuale ha una sala con tribuna di stile barocco, del 1705-06, prima nuova costruzione di una chiesa riformata di Zurigo.\nGli elementi architettonici attuali sono: la torre tardoromanica-gotica; il coro dell'inizio del XIII secolo, con frammenti di affreschi del XIV e XV secolo; la navata barocca e la tribuna, situata sotto tre volte a botte segmentate, sorrette da colonne toscane. Da notare, ancora, le stuccature ornamentali di Salomon B\u00fcrkli (Zurigo) e la collaborazione di Franz Schmutzer (Wessobrunn) per le colonne. Vi fu un restauro nel 1970-74 che garant\u00ec il rifacimento, comprendente anche le pitture delle facciate (del 1705-06).\nElemento di spicco \u00e8 il fonte battesimale del 1598 con stuccature barocche. Gli stalli del coro del XV secolo provengono da monasteri della citt\u00e0 secolarizzati con intagli e misericordie. Si ricordano ancora il leggio del pulpito (1705-06) ed il baldacchino del pulpito (1790). Vi sono dei ricchi cartocci d'acanto con versetti della Bibbia sopra il pulpito. Il lampadario di cristallo venne rifatto su un modello del 1710. La chiesa ha un organo del 1974 con 53 registri. Una particolarit\u00e0: l'orologio della torre ha il pi\u00f9 grande quadrante d'Europa (diametro 8,7\u00a0m). Le cinque campane sono del 1880, e la pi\u00f9 grande (un La bemolle) pesa 6.203\u00a0kg. C'\u00e8 stato un picchetto d'allarme nella torre fino al 1911."}
{"id": "5346097", "revid": "1543377", "url": "https://it.wikipedia.org/wiki?curid=5346097", "title": "Giuseppe Oppezzo", "text": "Biografia.\nNato a Stroppiana, nel vercellese, nel 1896 combatt\u00e9 nella guerra di Abissinia. Durante il conflitto le sue abilit\u00e0 canore furono notate dal direttore di banda del suo reggimento che lo invit\u00f2, appena fosse tornato in patria, a studiare canto.\nEsord\u00ec nel giugno 1900 al Teatro Sociale di Pallanza nel ruolo di Edgardo nella \"Lucia di Lammermoor\". Dal 1900 al 1902 cant\u00f2 in vari teatri del nord e centro Italia, tra cui il Teatro Ernesto Rossi di Pisa nel gennaio 1901.\nNell'aprile e maggio 1903 esord\u00ec all'estero, cantando al Teatro Apollo di Lugano nella \"Cavalleria rusticana\" (Turiddu), \"Pagliacci\" (Canio) e \"Carmen\" (Don Jos\u00e9).\nNel dicembre 1904 cant\u00f2 al Teatro del Giglio di Lucca e successivamente in vari teatri italiani ed esteri, tra cui Vicenza (Teatro Verdi), Barcellona (Teatro Tivoli) e Odessa (Teatro Municipale).\nNel 1908 si esib\u00ec negli Stati Uniti d'America, cantando a Filadelfia (Lyric Theater), La Crosse (Grand Opera) e Washington (Teatro Belasco). Nello stesso anno, dopo essersi esibito in patria a Biella, cant\u00f2 ad Alessandria d'Egitto.\nDal 1909 al 1911 cant\u00f2 in vari teatri italiani. Nel 1914 fu nuovamente negli Stati Uniti d'America, ove si esib\u00ec a Boston (Boston Theater) cantando insieme a Enrico Caruso e Lina Cavalieri. Durante questo periodo si ammal\u00f2 e fu costretto a ritornare in patria per curarsi.\nNel gennaio 1917 cant\u00f2 a Tampa (Centro Asturiano), mentre il mese successivo si esib\u00ec a Cienfuegos, Cuba, al Terry Theater.\nL'ultima apparizione fu a Citt\u00e0 del Messico, al teatro Virginia Fabregas, nel gennaio 1918. Risulta morto in Messico, da come annunciato in un necrologio dal fratello di Giuseppe, Giovanni Battista."}
{"id": "5346104", "revid": "6923", "url": "https://it.wikipedia.org/wiki?curid=5346104", "title": "Fed Cup 2015 Zona Americana Gruppo I - Pool B", "text": "Il Pool B della Zona Americana Gruppo I nella Fed Cup 2015 \u00e8 uno dei due \"pool\" (gironi) in cui \u00e8 suddiviso il Gruppo I della zona Americana. )"}
{"id": "5346106", "revid": "838137", "url": "https://it.wikipedia.org/wiki?curid=5346106", "title": "Praefectura urbana", "text": "Nell'Antica Roma, la Praefectura urbana (prefettura urbana) era il complesso di uffici in cui, in et\u00e0 imperiale, aveva sede il \"Praefectus urbi\" e si amministrava la citt\u00e0 di Roma. Sorgeva nella \"Regio IV Templum Pacis\".\nNon rimangono tracce della prefettura urbana.\nStoria.\nIn un'epigrafe \u00e8 ricordato un restauro della prefettura effettuato nel V secolo ad opera del prefetto Giunio Valerio Bellicio.\nDescrizione.\nIl complesso della prefettura urbana consisteva di almeno tre parti.\nGli \"scrinia\", cio\u00e8 gli archivi, il \"secretarium\", cio\u00e8 l'ufficio del prefetto, e i \"tribunalia\", dove il prefetto amministrava la giustizia.\nIn posizione adiacente alla prefettura sorgeva un portico, il cosiddetto \"Porticus Thermarum Traianarum\", in cui erano esposte copie degli editti conservati negli archivi delle prefettura.\nUbicazione.\nTestimonianze epigrafiche indicano che dovesse trovarsi appena a ovest delle terme di Traiano sull'Esquilino, all'interno dell'area compresa fra le attuali vie di \"S. Pietro in Vincoli\", della \"Polveriera\" e dei \"Serpenti\".\nNell'epigrafe sopra ricordata, il \"secretarium\" era denominato \"tellurense\": questo indica che l'edificio sorgeva \"in Tellure\" o nel \"vicus Tellurensis\", cio\u00e8 nei pressi del tempio di Tellure."}
{"id": "5346110", "revid": "22356", "url": "https://it.wikipedia.org/wiki?curid=5346110", "title": "Indarctos anthracitis", "text": ""}
{"id": "5346111", "revid": "57342", "url": "https://it.wikipedia.org/wiki?curid=5346111", "title": "Raffaele Merloni", "text": "Biografia.\nEletto nelle file del Partito Socialista Italiano nella I Legislatura, dal 1948 al 1952."}
{"id": "5346113", "revid": "584834", "url": "https://it.wikipedia.org/wiki?curid=5346113", "title": "Peterskirche (Zurigo)", "text": ""}
{"id": "5346115", "revid": "155634", "url": "https://it.wikipedia.org/wiki?curid=5346115", "title": "Eastern Professional Basketball League 1954-1955", "text": "La stagione EPBL 1954-55 fu la 9\u00aa della Eastern Professional Basketball League. Parteciparono 6 squadre in un unico girone.\nRispetto alla stagione precedente si aggiunsero gli Scranton Miners. I Wilkes-Barre Barons rientrarono nella EPBL dopo la scomparsa della ABL. I Berwick Carbuilders e i Lebanon Seltzers scomparvero."}
{"id": "5346116", "revid": "547034", "url": "https://it.wikipedia.org/wiki?curid=5346116", "title": "Vicesindaco metropolitano", "text": "Nell'ordinamento italiano il vicesindaco metropolitano \u00e8 un consigliere metropolitano che pu\u00f2 essere scelto e nominato dal sindaco metropolitano di una citt\u00e0 metropolitana, stabilendo le eventuali funzioni a lui delegate e dandone immediata comunicazione al consiglio metropolitano. La figura \u00e8 stata introdotta nell'ordinamento dalla legge del 7 aprile 2014, n. 56 recante \"Disposizioni sulle citt\u00e0 metropolitane, sulle province, sulle unioni e fusioni di comuni\".\nFunzioni.\nIl vicesindaco esercita le funzioni del sindaco metropolitano in ogni caso in cui questi ne sia impedito. Qualora il sindaco metropolitano cessi dalla carica per cessazione dalla titolarit\u00e0 dell'incarico di sindaco del proprio comune, il vicesindaco rimane in carica fino all'insediamento del nuovo sindaco metropolitano. \nIl sindaco metropolitano pu\u00f2 altres\u00ec assegnare altre deleghe ad altri consiglieri metropolitani, nel rispetto del principio di collegialit\u00e0, secondo le modalit\u00e0 e nei limiti stabiliti dallo statuto."}
{"id": "5346117", "revid": "182291", "url": "https://it.wikipedia.org/wiki?curid=5346117", "title": "Moti giacobini", "text": ""}
{"id": "5346124", "revid": "61051", "url": "https://it.wikipedia.org/wiki?curid=5346124", "title": "Campionato europeo di calcio femminile Under-19 2004", "text": "Il Campionato europeo di calcio femminile Under-19 2004 \u00e8 stato la 7\u00aa edizione del torneo organizzato dalla Union of European Football Associations (UEFA). La fase finale si \u00e8 giocata in Finlandia, dal 28 luglio all'8 agosto 2004. Al torneo potevano partecipare solo le giocatrici nate dopo il 1\u00ba gennaio 1985.\nLa ha vinto il titolo per la prima volta nella sua storia sportiva, superando per 2-1 la nella finale al Pohjola Stadion di Vantaa."}
{"id": "5346130", "revid": "709565", "url": "https://it.wikipedia.org/wiki?curid=5346130", "title": "Juraraneus rasnitsyni", "text": "Juraraneus rasnitsyni , 1984 \u00e8 una specie di ragni fossili del sottordine Araneomorphae.\n\u00c8 l'unica specie del genere Juraraneus, che \u00e8 l'unico genere della famiglia Juraraneidae\nDescrizione.\nLa famiglia ha varie caratteristiche in comune con i ragni appartenenti alla famiglia \"Araneidae\".\nDistribuzione.\nSi tratta di una famiglia estinta di ragni i cui esemplari sono stati rinvenuti in Transbaikalia. Essi risalgono al Giurassico.\nTassonomia.\nA marzo 2015, di questa famiglia fossile \u00e8 noto un solo genere, composto da una sola specie:"}
{"id": "5346131", "revid": "36426", "url": "https://it.wikipedia.org/wiki?curid=5346131", "title": "Predigerkirche (Zurigo)", "text": "La Predigerkirche (letteralmente: \"Chiesa dei predicatori\") era una chiesa fondata, insieme a un convento, a Zurigo dai domenicani nel XIII secolo. Con la riforma protestante fu trasformata in luogo di culto protestante.\nStoria.\nPoco dopo la fondazione dell'ordine domenicano, i monaci predicatori (\"Predigerm\u00f6nche\") vennero chiamati a Zurigo dal Consiglio cittadino. Nel \"Niederdorf\" costruirono un monastero e una chiesa.\nLa chiesa dei domenicani, costruita in stile romanico fu terminata nel 1269.\nNella prima met\u00e0 del XIV secolo, il monastero costituiva il centro della vita culturale della citt\u00e0; poco dopo la sua influenza perse d'importanza. \nNel Medioevo la confraternita dei membri del Consiglio che and\u00f2 in pellegrinaggio a Santiago di Compostela possedeva un altare nella \"Predigerkirche\".\nNella prima met\u00e0 del XIV secolo il coro venne rifatto in stile alto gotico; \u00e8 una delle opere pi\u00f9 importanti dell'architettura dell'ordine dei frati questuanti in Svizzera. \nNel 1524 il Consiglio cittadino, sotto l'influsso della Riforma, chiuse il monastero. \nVerso il 1540 la navata e il coro vennero divisi da un muro.\nI servizi religiosi per il quartiere e l'ospedale dello Spirito Santo (\"Heiliggeist\") adiacente alla chiesa (da cui spesso il nome di \"Kirche zu Predigern und Heiliggeist\"), all'epoca venivano tenuti nel coro che era separato dalla navata della chiesa, e ci\u00f2 fino all'inizio del XVII secolo, quando venne effettuata la trasformazione della navata. All'epoca la parrocchia divenne autonoma. \nDal 1606 al 1614 la navata venne trasformata nella prima sala di chiesa protestante del primo barocco nell'area culturale della Germania meridionale. L'ideazione di questa sala di preghiera, con in mezzo alla parete frontale un'edicola, e sotto di essa il fonte battesimale, divenne un modello per molte costruzioni di chiese ortodosse riformate. \nNel 1873 nel coro della chiesa venne collocata la biblioteca cantonale. Nel 1879 la \"Predigerkirche\" acquis\u00ec il primo organo dopo la Riforma. Nel 1887 l'edificio del monastero venne distrutto da un incendio; al suo posto nel 1915 sorse la \"Zentralbibliothek\". Nel 1900, la chiesa venne dotata della torre pi\u00f9 alta della citt\u00e0 che misura 97 metri, progettata da G. Gull e chiaramente ispirata a quelle crollate del Grossm\u00fcnster. Interamente restaurata negli anni sessanta. Sono di questi anni l'organo (46 registri) e l'arazzo sulla parete frontale di Ruth von Fischer.\nPersone legate alla \"Predigerkirche\".\nAl tempo della Riforma, per un breve periodo divenne parroco della \"Predigerkirche\" lo spiritualista scacciato da Wittenberg, A. Bodenstein detto Karlstadt. Gottfried Keller \u00e8 stato battezzato alla \"Predigerkirche\", e come si pu\u00f2 leggere in \"Enrico il Verde\" vi \u00e8 anche stato cresimato: in questa chiesa \u00e8 stato ugualmente battezzato il suo contemporaneo Conrad Ferdinand Meyer."}
{"id": "5346132", "revid": "584834", "url": "https://it.wikipedia.org/wiki?curid=5346132", "title": "Z\u00fcrich Hauptbahnhof", "text": ""}
{"id": "5346139", "revid": "31886", "url": "https://it.wikipedia.org/wiki?curid=5346139", "title": "Juraraneus", "text": ""}
{"id": "5346141", "revid": "31886", "url": "https://it.wikipedia.org/wiki?curid=5346141", "title": "Juraraneidae", "text": ""}
{"id": "5346153", "revid": "92723", "url": "https://it.wikipedia.org/wiki?curid=5346153", "title": "Boris Markovi\u010d Verlinskij", "text": ""}
{"id": "5346157", "revid": "547034", "url": "https://it.wikipedia.org/wiki?curid=5346157", "title": "Recupero delle opere di Aristotele nell'Occidente latino", "text": "Il recupero delle opere di Aristotele fu un fenomeno di ricezione culturale del pensiero aristotelico che si realizz\u00f2 nell'Occidente latino, in epoca medievale, attraverso la copia o la traduzione in latino della maggior parte (circa il 95%) delle opere aristoteliche dal greco o dall'arabo. Il recupero dur\u00f2 all'incirca un secolo, dalla met\u00e0 del XII fino alla met\u00e0 del XIII secolo, e determin\u00f2 la copia o la traduzione di oltre 42 testi, compresi alcuni scritti in arabo dei Mori, mentre invece le precedenti versioni latine contemplavano la diffusione di due sole opere: le \"Categorie\" e \"Sull'Interpretazione\" (\"De Interpretatione\").\nLa mancanza di traduzioni latine era dovuta a molteplici fattori, il limitato accesso ai testi greci (al contrario di quelli in arabo, che erano pi\u00f9 accessibili), la scarsit\u00e0 di papiro (a causa dell'interruzione dei commerci con l'Egitto), non ancora sostituito dalla pergamena, e l'esiguo numero di persone che sapessero leggere il greco antico. Il recupero delle opere aristoteliche \u00e8 ritenuto un avvenimento fondamentale per la filosofia medievale, che valorizz\u00f2 notevolmente l'aristotelismo. Siccome alcune nuove traduzioni restituivano un'immagine di Aristotele come filosofo che poteva spingere i cristiani su posizioni eretiche, diverse personalit\u00e0 del cristianesimo per decenni furono propense ad avversarle, come i teologi dell'Universit\u00e0 di Parigi, che inserirono le opere dello Stagirita negli elenchi dei libri interdetti (condanne del 1210-1277). Verso la fine di questo periodo, Tommaso d'Aquino, nella sua \"Summa Theologica\", riusc\u00ec a riconciliare i punti di vista discordanti tra Aristotelismo e Cristianesimo. Sulla scia dell'Aquinate, altri importanti teologi ed esponenti religiosi mostrarono di vedere con favore alcune opere aristoteliche rinvenute, il che spian\u00f2 la strada per il riconoscimento e l'insegnamento dei libri interdetti in passato. Alla fine, ottennero maggior diffusione anche nuove idee, come il sistema eliocentrico difeso da Galileo Galilei, che confut\u00f2 il geocentrismo aristotelico.\nContesto storico.\nNel IV secolo il grammatico romano Mario Vittorino aveva tradotto due opere aristoteliche sulla logica: le \"Categorie\" e \"Sull'Interpretazione\" (\"De Interpretatione\"). Poco pi\u00f9 di un secolo dopo, la quasi totalit\u00e0 dei libri di logica del filosofo greco, fatta eccezione per gli \"Analitici secondi\", era disponibile in latino grazie alle traduzioni fatte da Severino Boezio. Tuttavia, fino al XII secolo circolarono soltanto le traduzioni boeziane delle \"Categorie\" e \"Sull'Interpretazione\".\nNello stesso periodo, nel Vicino Oriente alcuni studiosi siriaci, tra cui diversi cristiani di credo nestoriano, tradussero dal greco antico le opere dello Stagirita e quelle di vari altri filosofi greci (tra cui Galeno ed Ippocrate). Tali traduzioni furono effettuate nelle scuole di Nisibi e di Gundishapur. I primi furono Sergio di Reshaina (\u2020 536) e Paolo il Persiano. Attanasio di Balad e Giacobbe di Edessa sono considerati i maestri della traduzione dei testi greci. Ad essi vanno aggiunti: Severo Sebokht e Proba.\nA partire dall'VIII secolo le stesse opere furono tradotte in arabo. I traduttori redassero inoltre una serie di commentari. I pi\u00f9 noti di essi furono: Abu Bishr Matta ibn Yunus, Hunayn ibn Ishaq, Qusta ibn Luqa, Th\u0101bit ibn Qurra, Yahya Ibn al-Batriq e Salmawaih ibn Bunan.\nLe altre opere di Aristotele furono tradotte alcuni secoli dopo, a partire dalla met\u00e0 del XII secolo. Per primi furono terminati gli scritti di logica, per i quali furono utilizzate come fondamento le traduzioni di Boezio. Poi fu la volta della \"Fisica\", seguita dalla versione latina della \"Metafisica\" nel XII secolo e dalle rimanenti opere nel XIII secolo. Le traduzioni di Boezio costituiscono la \"Logica vetus\", mentre la \"Logica nova\" sono gli scritti di Aristotele che giunsero in Occidente dopo il 1100 (i due \"Analitici\", i \"Topici \"e gli \"Elenchi sofistici\"). Nel Basso Medioevo furono accorpate andando a costituire l'\"Organon\".\nPer quanto riguarda la metafisica, un testo come \"Sull'anima\" non fu disponibile in latino nell'Europa cristiana prima della met\u00e0 del XII secolo. La prima traduzione si deve a Giacomo da Venezia, in una versione che \u00e8 stata sempre considerata la \"translatio vetus\" (antica traduzione). La seconda traduzione (\"translatio nova\") fu tratta intorno al 1230 dalla versione araba, ed era accompagnata dal \"Commentario della Metafisica di Aristotele\" di Averro\u00e8; \u00e8 generalmente accettato che il traduttore sia stato Michele Scoto. In seguito, la \"translatio vetus\" di Giacomo fu riveduta da Guglielmo di Moerbeke nel 1266-7, e divenne nota come la \"recensio nova\" (nuova recensione), che fu di gran lunga la pi\u00f9 letta. \"Sull'anima\" fin\u00ec per diventare parte del nucleo curricolare degli studi filosofici nella maggioranza delle universit\u00e0 medievali, dando luce ad una ricca tradizione di commentari, specialmente nel periodo compreso tra il 1260 ed il 1360."}
{"id": "5346158", "revid": "729019", "url": "https://it.wikipedia.org/wiki?curid=5346158", "title": "Stazione di Terrasa", "text": "La stazione di Terrasa era una fermata ferroviaria posta sulla linea Mortara-Asti che fino al 2003 serviva il centro abitato di Terrasa, frazione del comune di Candia Lomellina.\nStoria.\nLa fermata fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nPassato in gestione nel 2001 a Rete Ferroviaria Italiana con il resto della linea, l'impianto fu soppresso nel 2003, assieme a quasi tutte le localit\u00e0 della linea abilitate al servizio viaggiatori. Sette anni dopo il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, anticipando la chiusura dell'intera linea."}
{"id": "5346159", "revid": "287204", "url": "https://it.wikipedia.org/wiki?curid=5346159", "title": "Campo (agricoltura)", "text": "In agricoltura un campo \u00e8 una zona di terra, chiuso o aperta, destinata alla coltivazione, all'uso recinto per il bestiame o alla tecnica della rotazione delle colture, in cui il campo pu\u00f2 essere anche incolto o arabile."}
{"id": "5346162", "revid": "343595", "url": "https://it.wikipedia.org/wiki?curid=5346162", "title": "Victor Prouv\u00e9", "text": "Biografia.\nRealizz\u00f2 dei decori di vetreria e per mobili su commissione di \u00c9mile Gall\u00e9 e lavor\u00f2 anche per conto di Eug\u00e8ne Vallin, Fernand Courteix, Daum Fr\u00e8res e Albert Heymann. Pratic\u00f2 l'arte dell'incisione con Camille Martin e della rilegatura di libri artistici con Ren\u00e9 Wiener.\nNel 1888 scopr\u00ec la Tunisia che influenz\u00f2 la luce dei suoi dipinti.\nMembro e fondatore della scuola di Nancy nel 1901, ne divenne il secondo presidente alla morte di \u00c9mile Gall\u00e9 nel 1904. Dal 1919 al 1940 fu direttore della \u00c9cole des beaux-arts de Nancy.\nOpere.\nIl museo di Nancy conserva numerose opere dell'artista nella sua collezione. Altre opere sono presenti al Petit Palais e al mus\u00e9e d'Orsay a Parigi."}
{"id": "5346165", "revid": "121429623", "url": "https://it.wikipedia.org/wiki?curid=5346165", "title": "Francesco Antonio Lucifero", "text": "Biografia.\nSindaco della citt\u00e0 pitagorica durante la Repubblica Napoletana, decise di aderire alla Rivoluzione del 1799 arrivando cos\u00ec a diventare il leader delle truppe ribelli. Fu per\u00f2 catturato dall'esercito sanfedista del cardinale Fabrizio Ruffo, in quanto ritenuto uno dei principali responsabili dell'avvio dei moti giacobini crotonesi. Insieme a lui vennero fatti prigionieri altre due ribelli crotonesi, Bartolo Villaroja e Giuseppe Suriano; vi fu tra loro anche un siciliano, Giuseppe Ducarne, originario di Licata (AG).\nCon sentenza del 31 marzo per reato di lesa maest\u00e0, Lucifero venne condannato a morte e fucilato il 3 aprile 1799 insieme agli altri tre ribelli all'interno del castello-fortezza di Crotone."}
{"id": "5346167", "revid": "709565", "url": "https://it.wikipedia.org/wiki?curid=5346167", "title": "Parattus", "text": "Parattus , 1922 \u00e8 un genere di ragni fossili appartenente alla famiglia Parattidae.\n\u00c8 l'unico genere della famiglia Parattidae.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLe specie sono state rinvenute nella \"Formazione di Florissant\", in Colorado.\nTassonomia.\nA febbraio 2015, di questo genere fossile sono note quattro specie:"}
{"id": "5346173", "revid": "31886", "url": "https://it.wikipedia.org/wiki?curid=5346173", "title": "Parattidae", "text": ""}
{"id": "5346185", "revid": "204322", "url": "https://it.wikipedia.org/wiki?curid=5346185", "title": "Benetton B191B", "text": ""}
{"id": "5346187", "revid": "690118", "url": "https://it.wikipedia.org/wiki?curid=5346187", "title": "240 mm TAz Mle. 1884/17 ALVF", "text": ""}
{"id": "5346188", "revid": "633110", "url": "https://it.wikipedia.org/wiki?curid=5346188", "title": "240 mm Mle 1884", "text": "Il Canon de 240\u00a0mm Mod\u00e8le 1884 de Bange era un cannone da costa francese. Progettato da Charles Ragon de Bange, aveva una bocca da fuoco rigata in acciaio, a retrocarica. Sviluppato anche in versione campale pesante e ferroviaria, fu impiegato nella prima e nella seconda guerra mondiale.\nStoria.\nVersioni costiere.\nL'11 maggio 1874 il Ministero della Guerra francese adott\u00f2 i cannoni modello de Bange nei calibri 120, 155, 220\u00a0mm ed i mortai dello stesso tipo da 220 e 270\u00a0mm. Il 31 dicembre 1875 segu\u00ec il canon de 240\u00a0mm G Mle 1884; il primo ordine di produzione fu inoltrato il 22 gennaio 1876. Originariamente la bocca da fuoco venne installata su diversi tipi di affusti costieri a piattaforma quali il \"aff\u00fbt G mle 1890\", il \"aff\u00fbt appropri\u00e9 mle 1901\". Venne realizzata anche una versione leggermente modificata del cannone per aumentarne la cadenza e diminuire il numero di serventi, con otturatore tipo Canet, chiamata canon de 240 TR Mle 1884/03, incavalcata su \"aff\u00fbt G mle 1903\".\nVersioni campali.\nDurante la prima guerra mondiale, il comando generale francese, allarmato dalla superiorit\u00e0 dell'artiglieria tedesca, era alla ricerca di un'arma di ALGP (artillerie lourde \u00e0 grande puissance). Il pezzo costiero da \"240 mm Mle 1884\" fu quindi adattato ad un affusto campale rudimentale ad aloni, detto \"\u00e0 \u00e9chantignolle\", e venne inviato alle artiglierie di armata. Il peso del pezzo da 240\u00a0mm rendeva la sua mobilit\u00e0 campale molto difficile, cos\u00ec il colonnello Leduc procedette allo sviluppo di un nuovo affusto, costruito in legno ed acciaio, che montava un cannone leggermente pi\u00f9 lungo con camera di scoppio ingrandita. Questa versione era scomponibile per il trasporto in due carichi, montati su carrelli St. Chamond a traino meccanico; l'assemblaggio avveniva tramite argani. A partire dal 1915 furono ordinati 14 di questi pezzi. Il modello ebbe cos\u00ec successo che le Compagnie des forges et aci\u00e9ries de la marine et d'Hom\u00e9court di Saint-Chamond produssero in tutto 60 nuovi cannoni e 60 canne di ricambio, denominati 240\u00a0mm Mle 1884/17.\nDopo la resa della Francia nel 1940, alcuni pezzi dei due tipi su affusto \"St. Chamond\" furono riutilizzati dalla Wehrmacht per la difesa costiera, con le rispettive denominazioni 24\u00a0cm Kanone 556(f) e 24\u00a0cm Kanone 556/1(f).\nVersioni ferroviarie.\nDurante il primo conflitto mondiale, vide infine la luce una versione cannone ferroviario (\"ALVF\" o \"Artillerie lourde sur voie ferr\u00e9e\": artiglieria pesante su ferrovia), incavalcata su carro-affusto \"TAz\" (\"Tout Azimuth\": tutto azimuth, cio\u00e8 girevole su 360\u00b0). I cannoni \"Mle 1884\" venne installato sia su affusto ferroviario \"TAz\" tipo \"Batignolles\" che su carro-affusto a trave tipo \"Schneider\", mentre il \"Mle 1884/17\" venne impiegato solo sugli affusti \"Batignolles\".\nAllo scoppio della seconda guerra mondiale, 18 di questi pezzi furono mobilitati, dei quali 10 schierati in Africa del Nord ed 8 nel territorio metropolitano. Dopo la resa della Francia, alcuni pezzi \"Mle 1884\" e \"Mle 1884/17\" su affusto \"Batignolles\" furono utilizzati dai tedeschi per la difesa costiera con le denominazioni rispettivamente 24\u00a0cm Kanone (Eisenbahn) 557(f) ed 24\u00a0cm Kanone (Eisenbahn) 557/1(f). Il Regno d'Italia, con l'armistizio di Villa Incisa, ricevette 4 cannoni ferroviari \"Mle 1884/17\", con la denominazione cannone da 240/27 Mod. 84/17 ALVF; questi treni armati del Regio Esercito furono assegnati alla difesa costiera, alle dipendenze dei corpi d'armata."}
{"id": "5346190", "revid": "1005847", "url": "https://it.wikipedia.org/wiki?curid=5346190", "title": "Raffaello Bellucci", "text": "Biografia.\nDi formazione repubblicana, si trasferisce in Francia nel 1931. Nel 1932 rientra in Italia, a Grosseto, dove viene arrestato per attivit\u00e0 antifasciste. Nel 1934, libero cittadino, torna in Francia risiedendo a Nizza, dove allaccia rapporti con gli attivisti comunisti in esilio. Controllato dall'OVRA negli anni seguenti, viene arrestato a Mentone nel 1943 e rilasciato nell'agosto dello stesso anno. Prende parte al movimento di resistenza con il nome di \"Franco Nello\", e al termine del conflitto viene nominato segretario della federazione comunista di Grosseto. Eletto nella I Legislatura della Repubblica, non viene riconfermato nella II."}
{"id": "5346191", "revid": "287204", "url": "https://it.wikipedia.org/wiki?curid=5346191", "title": "Tamthog Rinpoce", "text": "La vita.\nNacque nel 1951 a Othog, nella provincia di Lithag, nel Tibet orientale.\nAll'et\u00e0 di sei anni venne visitato e analizzato da una delegazione di lama e monaci, che interpretarono una serie segni e doti particolari come prove che fosse la reincarnazione del XII Thamthog, khenpo e guida spirituale dei tre monasteri di Yondru, Othog e Choyu, nei quali studiavano pi\u00f9 di tremila monaci. Il suo riconoscimento, oltre che da numerosi lama ed eremiti, fu confermato dal XIV Dalai Lama e da Trijang Rinpoce, il suo maestro pi\u00f9 giovane.\nEntrato in tenera et\u00e0 al Monastero di Sera, si dedic\u00f2 ai tradizionali studi del Dharma del Tibet fino al 1959, quando si trasfer\u00ec in India per sfuggire all'invasione cinese, completando la propria formazione sotto gli insegnamenti del XIV Dalai Lama, Song Rinpoce e Ghesce Tenzin Gonpo, oltre che di altri autorevoli lama, terminando il proprio percorso formativo nel 1982, nel Monastero di Sera ricostruito nel sud del subcontinente indiano, ottenendo il titolo di ghesce lharampa. In seguito entr\u00f2 nel monastero tantrico di Ghium\u00e8 per approfondire le sue conoscenze tantriche, ricevendo l'intera trasmissione degli insegnamenti sui Sutra e i Tantra. \nNel 1987 si trasfer\u00ec a Milano, presso l'Istituto Studi di Buddhismo Tibetano Ghe Pel Ling, assumendo la guida spirituale di centri sparsi in Europa, Canada, Stati Uniti d'America e Giappone, tornando negli anni periodicamente in Tibet per dedicarsi ai praticanti ivi rimasti, visitando molti monasteri e villaggi, dando insegnamenti, iniziazioni, commentari, trasmissioni orali a masse di migliaia di discepoli.\nNell'agosto 2009 fu nominato dal XIV Dalai Lama khenpo del Monastero di Namgyal, che occupava tutta un'ala del Palazzo del Potala a Lhasa, mentre attualmente si trova a Dharamsala, di fronte alla residenza del Dalai Lama, e funge da sede dei suoi insegnamenti e residenza di centinaia di monaci di tutte le scuole del Buddhismo tibetano."}
{"id": "5346192", "revid": "1543377", "url": "https://it.wikipedia.org/wiki?curid=5346192", "title": "Segundo (Colorado)", "text": "Segundo \u00e8 una localit\u00e0 degli Stati Uniti d'America, situata nella contea di Las Animas dello Stato del Colorado.\nGeografia fisica.\nSecondo i rilevamenti dell'United States Census Bureau, Segundo si trova a 2011 m s.l.m. di altitudine.\nStoria.\nL'area di Segundo, fu urbanizzata dalla CF&amp;I, societ\u00e0 locale del carbone dove costrui e ospitato i suoi lavoratori. vennero realizzate: scuole, piccole imprese, supermercati e un centro YMCA.\nDopo un grande incendio nel 1929, CF&amp;I abbandono la citt\u00e0 e Segundo \u00e8 diventata praticamente una citt\u00e0 fantasma."}
{"id": "5346195", "revid": "424221", "url": "https://it.wikipedia.org/wiki?curid=5346195", "title": "La Luna (Patty Pravo)", "text": ""}
{"id": "5346196", "revid": "228587", "url": "https://it.wikipedia.org/wiki?curid=5346196", "title": "Episodi di Lilyhammer (seconda stagione)", "text": "La seconda stagione della serie televisiva Lilyhammer \u00e8 stata trasmessa in prima visione in Norvegia da NRK1 dal 23 ottobre al 11 dicembre 2013.\nIn Italia la stagione \u00e8 andata in onda in prima visione sul canale satellitare Sky Atlantic dal 20 febbraio al 10 aprile 2015.\nIl battesimo.\nTrama.\nA Lillehammer, Frank, risolti i suoi problemi, riveste sempre pi\u00f9 una posizione dominante all'interno della comunit\u00e0: l'attivit\u00e0 al Flamingo prosegue a gonfie vele, grazie anche all'aiuto di Jan, che \u00e8 entrato nello staff dello stesso dopo essere rimasto senza lavoro. Frank si \u00e8 lasciato ufficialmente con Sigrid, che nel frattempo ha dato alla luce due splendidi gemelli, decidendo di chiamarli Asbjorg ed Asbj\u00f8rn, senza consultare l'ex compagno, non particolarmente entusiasta della scelta.\nImminente \u00e8 il battesimo dei due, al quale parteciper\u00e0 anche Torgeir, in veste di padrino scelto da Frank; per un malinteso, sorgono, per\u00f2, immediati problemi con il prete che dovr\u00e0 battezzare i bambini, mettendo a repentaglio la riuscita della cerimonia. Frank riesce a rimediare, regalando al sacerdote, appassionato di skateboard, una rampa tutta per lui. Tagliano riesce anche a far cambiare idea a Sigrid riguardo ai nomi dei loro figli: i due verranno chiamati Bjorg e Bj\u00f8rn.\nIn citt\u00e0, nel frattempo, irrompe Duncan Hammer, un inglese che ha ricevuto un'offerta ed \u00e8 giunto a Lillehammer per vendere una fiammante Ferrari di sua propriet\u00e0. La macchina, tuttavia, viene presa in consegna da Torgeir, Roar e Roy (il capo della banda dei bikers), che, girando a folle velocit\u00e0 per le strade finiscono con l'investire un alce e distruggere l'automobile. \nVenuto a conoscenza della fine della propria macchina, Duncan, che in realt\u00e0 \u00e8 un pericoloso ex hooligan, appartenuto alla tifoseria del Millwall, squadra di calcio inglese, scopre da Dag (il proprietario del salone d'auto di Lillehammer con cui era venuto in contatto), chi sono i colpevoli e, recatosi al Flamingo, mette a ferro e fuoco il locale, minacciando un ignaro Frank con una pistola. Quando \"Johnny\" sembra ormai spacciato, Torgeir assale Duncan alle spalle, strangolandolo a morte con un filo di ferro. Dopo essersi fatto spiegare la situazione, Frank ordina ad uno schockato Torgeir, cos\u00ec come a Roar e Roy, di liberarsi del cadavere dell'inglese, inscenando un incidente d'auto.\nFrank e i suoi, per\u00f2, non sanno che Duncan non \u00e8 arrivato da solo a Lillehammer: Rosemary, la sua ragazza, alloggia infatti in un hotel della citt\u00e0 e, non vedendo tornare Duncan da giorni, comunica preoccupata la cosa al fratello di lui, Danny (anch'egli un criminale), il quale promette alla donna di raggiungerla presto in Norvegia.\nIntegrazione.\nTrama.\nFrank, deciso a speculare anche nell'immigrazione, diventa, tramite Jan, socio di maggioranza del centro profughi di Lillehammer. Qua, l'ex mafioso fa la conoscenza di \"Balotelli\", un immigrato nigeriano che ha difficolt\u00e0 ad integrarsi con la realt\u00e0 norvegese, ma che \u00e8 estremamente bravo a cucinare; Frank vuole assumere l'uomo come cuoco al Flamingo, ma viene informato che Balotelli sar\u00e0 presto espulso dalla Norvegia, in quanto il dipartimento per l'immigrazione ha deciso di non rinnovargli il visto. Cos\u00ec, dopo essersi scontrato con il funzionario del dipartimento, Bj\u00f8rn Hansen, Frank riesce a convincerlo con le cattive a rinnovare il visto all'uomo, felice di aver finalmente trovato un posto nella comunit\u00e0.\nLo sceriffo Hovland, nel frattempo, interroga Dag in centrale, informandolo del ritrovamento del cadavere di Duncan (che aveva avuto contatti con lui per la vendita dell'auto), e del fatto che la scientifica dubiti fortemente si tratti di un semplice incidente stradale, poich\u00e9 all'uomo sono stati trovati segni da strangolamento sul collo. L'interrogatorio viene, per\u00f2, interrotto dall'arrivo di un uomo che, qualificatosi come il detective Smith di Scotland Yard, chiede al capo della polizia le informazioni raccolte sul caso, venendo accontentato immediatamente.\nSigrid, intanto, ha cominciato a frequentare un uomo, Chris, l'insegnante di nuoto per neonati che segue anche i gemelli della ragazza. Frank, venuto a conoscenza della cosa, e saputo che l'uomo, in apparenza perfetto, ha delle perversioni sessuali preoccupanti, fa recapitare all'ex compagna un video in cui lo si vede in situazioni compromettenti, facendo allarmare la donna. Torgeir, inoltre, dopo aver passato una serata in compagnia di Balotelli, scopre che questo \u00e8 omosessuale, quando l'africano cerca un approccio nei suoi confronti; il socio di Frank, dapprima apparentemente turbato dalla cosa, sembra nel corso del tempo sviluppare una nascosta attrazione per l'uomo.\nDavid, l'agente della scientifica, scopre casualmente che l'uomo visto in centrale non \u00e8 affatto un detective di Scotland Yard, ma che si chiama Terence ed \u00e8 un noto criminale. Questo, intanto, informa Danny, giunto a Lillehammer assieme ai suoi uomini, del probabile omicidio del fratello, indicandogli Dag come possibile persona informata sui fatti. Il fratello di Duncan, allora, scovato Dag, lo tortura, costringendolo a rivelargli tutti i particolari della vicenda.\nCampi Elisi.\nTrama.\nFrank viene incaricato da Sigrid di tenere i gemelli, in quanto la donna ha cominciato a lavorare ad Oslo. L'ex mafioso vorrebbe iscriverli al nido, ma si scontra con il direttore dell'asilo, che solo venendo ricattato si convince ad accettare i due bambini.\nRoy, nel frattempo, in stampelle dopo l'incidente in Ferrari, scampa per poco ad un agguato compiuto dagli hooligans inglesi. Frank decide di sistemare le cose e, contattando i tre, offre loro una lauta somma di denaro per scusarsi dell'incidente avvenuto. Danny accetta i soldi, ma capisce dal timore di Torgeir che sia stato quest'ultimo ad uccidere il fratello, organizzando coi suoi un piano per vendicare Duncan. I movimenti degli inglesi non sfuggono, per\u00f2, alla polizia, insospettita dal fatto che Terence, debole di prostata, abbia rapinato una farmacia per ottenere un medicinale col quale combattere il suo problema.\nLo sceriffo Hovland, decisa a cominciare una nuova carriera da scrittrice, si dimette, lasciando in gravi difficolt\u00e0 la polizia di Lillehammer: il capo affida a David il compito di seguire i tre inglesi, ma quando questi si accorgono di lui, lo fanno sedurre da Rosemary la quale, scoperta l'allergia del giovane per le noccioline, lo bacia dopo averne mangiate, provocandogli una reazione allergica e mettendolo KO.\nTerence, incaricato di uccidere Torgeir, si intrufola in casa sua con un mitra, ma per il suo solito problema, prima di agire \u00e8 costretto a passare dal bagno. Roy, per caso in compagnia di Torgeir, si accorge della presenza del vecchio hooligan, e lo sorprende ferendolo; Terry, per\u00f2, riesce a fuggire evitando conseguenze peggiori. Ritrovatisi, Cookie (il terzo hooligan) propone di cambiare strategia e di rapire Roar per poi ucciderlo, in una logica \"fratello per fratello\". I tre, dunque, individuato l'uomo, lo prendono in ostaggio, portandolo in una zona impervia per giustiziarlo.\nFrank, venuto a conoscenza della situazione, riesce a mettersi in contatto con gli inglesi, proponendo loro di liberare Roar per ottenere Torgeir. Tagliano, per\u00f2, li inganna, spingendoli verso una zona in cui il ghiaccio \u00e8 pericolante. Gli hooligans e Roar finiscono cos\u00ec nell'acqua gelata e Frank, assieme a Torgeir ed Oddjob (una nuova guardia del corpo), salva solo Roar, lasciando i tre inglesi a congelare.\nMentre alla radio si sente la notizia che Danny, Terence e Cookie sono stati trovati senza vita, una donna si presenta alla stazione di polizia di Lillehammer, chiedendo di essere assunta come nuovo sceriffo; il capo della polizia, constatato l'ottimo curriculum della donna, e la pessima situazione dopo l'abbandono di Laila, le affida l'incarico.\nSesso e gioco d'azzardo.\nTrama.\nFrank viene premiato con il \"Flame Award\", riconoscimento assegnato al miglior cittadino dell'anno. Dopo la cerimonia, Frank fa la conoscenza di Lars Olafsen, un noto scalatore che, terminata la sua carriera, si \u00e8 lanciato in un'altrettanto fruttuosa attivit\u00e0 imprenditoriale. Tagliano, intuito che l'uomo pu\u00f2 rappresentare una fonte di arricchimento, lo invita al Flamingo ad una cena di affari, nella quale discutere di un possibile investimento di Lars nel locale.\nTorgeir, intanto, va a letto con una donna, che, chiedendogli informazioni sul suo lavoro, si fa dire da Lien delle attivit\u00e0 al Flamingo: la donna \u00e8 per\u00f2 il nuovo sceriffo, Mette Hansen, e si presenta al locale perquisendolo ed arrestando Roy, intento a giocare a poker, facendo intuire di non essere affatto tenera come lo era stata lo sceriffo Hovland. \nFrank viene a sapere che molti dei voti per ottenere il suo premio sono, in realt\u00e0, stati comprati da Jan e dai suoi soci, per farlo risaltare ancora di pi\u00f9 agli occhi della cittadina e attrarre Lars; il fatto viene scoperto anche da Ali, un giornalista immigrato che cerca da tempo un donatore di sperma per la moglie, essendo egli sterile. Approfittando della cosa, Jan fa s\u00ec che un immigrato del centro profughi lo doni (in cambio di un appartamento), per ottenere il silenzio del giornalista.\nA causa di ripetuti e goffi errori di Torgeir durante la serata, la cena di affari rischia di rivelarsi un fiasco. Lars, nonostante ci\u00f2, rivela a Frank che ha intenzione di investire cospicuamente nel Flamingo, a patto che Torgeir venga licenziato e sostituito da un suo uomo di fiducia. Suo malgrado, Frank accetta, ma col passare del tempo, si rende conto che Olafsen ed i membri del suo staff vogliono rivoluzionare il locale ed assumere una posizione di controllo, cos\u00ec, minacciando l'imprenditore, lo obbliga a disdire il suo investimento, riprendendo tra i ranghi Torgeir.\nSistemata la faccenda, Frank riceve la visita di un agente della PST, la polizia di sicurezza norvegese: questo gli comunica che si \u00e8 verificata una rapina ad Oslo e che i ladri, oltre ad aver sottratto una grande quantit\u00e0 di denaro, hanno aperto la cassetta di sicurezza di Frank, portando via dei documenti che lo riguardano. Tagliano non sembra colpito, ma quando l'agente gli fa presente di conoscere la sua vera identit\u00e0, e che la segretezza della stessa \u00e8 in pericolo, Frank decide di aiutare l'uomo a scovare i banditi.\nL'isola.\nTrama.\nFrank va ad Oslo assieme all'agente della PST, comunicandogli di avere una conoscenza che pu\u00f2 aiutarli a risolvere la questione: si tratta di Tom Aune, detenuto nella prigione di Drammen. Recatisi in carcere, Frank gli chiede di fornire loro informazioni sulla banda, garantendogli la libert\u00e0. Tom, allora, fa il nome del cassiere della stessa, \"l'arancione\", ma quando Frank e l'agente lo trovano per estorcergli informazioni, scoprono di essere stati ingannati da Tom, che nel frattempo \u00e8 stato rilasciato.\nA Lillehammer, intanto, Torgeir e Roar, incaricati da Frank di dirigere il Flamingo in sua assenza, ricevono la visita della madre, Belinda, che non vedono da 10 anni. La donna si presenta al locale assieme al nuovo compagno, lo svedese Stanley Olsson; mentre Torgeir non sembra felicissimo di rivedere la parente, Roar organizza una festa in suo onore, senza badare a spese. Ci\u00f2, per\u00f2, comporta un'enorme spesa per il Flamingo, gi\u00e0 in difficolt\u00e0 economica per mancanza di rifornimenti di alcol (Roy, la fonte, \u00e8 alle prese con problemi fisici e di giustizia, e da tempo non rifornisce il locale).\nRecatisi alla casa di Aune per vendicarsi, Frank e l'agente si imbattono in Zlatan, la guardia del corpo di Tom: prima che la situazione degeneri, l'ex imprenditore confida ai due che Zlatan ha delle informazioni sui criminali che stanno cercando. L'uomo, in effetti, mostra a Frank il capo della banda, Bamse, che vive in una baita su un'isola poco distante da Oslo: Frank ed i suoi uomini, assieme a Zlatan e Tom, organizzano un piano per entrare nella casa dell'uomo e sottrargli i documenti cui Frank tiene (ovviamente Tagliano non ne rivela il contenuto ai soci).\nJan, intanto, viene sorpreso da Randi (la sua ragazza e co-proprietaria del centro profughi), in compagnia di una spogliarellista del Flamingo. La donna, furiosa, lo lascia, denunciando al dipartimento dell'immigrazione la sua vecchia dipendenza dalla droga e la vicenda di Johansen con le minorenni; in tal modo, Jan capisce che Frank non potr\u00e0 pi\u00f9 usufruire del centro, accrescendo la sua situazione di difficolt\u00e0 economica.\nNell'eseguire il piano, Arne, incaricato di scovare la valigetta contenente i documenti nella casa di Bamse, si rende conto che questa non \u00e8 nella posizione indicata da Torgeir. Frank e i suoi, infatti, si imbattono presto nella banda di ladri, capendo che con gli stessi sono in realt\u00e0 alleati anche Tom e Zlatan. Aune stesso, rivolgendosi minacciosamente a Frank, gli impone di consegnare a lui ed alla banda 1 milione di corone entro una settimana, in caso contrario i suoi documenti saranno venduti ad altre persone.\nTornato al Flamingo per cercare i soldi, Frank scopre che molti contanti sono scomparsi dalla cassa, capendo subito che la colpa di ci\u00f2 \u00e8 la festa organizzata da Roar e Torgeir per la madre. Sconsolato, Tagliano riceve un'altra brutta notizia da Jan, che lo mette a conoscenza del fatto che i fondi del centro profughi non sono pi\u00f9 a sua disposizione. A sorpresa, Frank riceve, per\u00f2, una mano da Stanley, \nil quale mostra all'ex mafioso un camion carico di alcolici di sua propriet\u00e0 e, garantendogli un prezzo pi\u00f9 vantaggioso rispetto a quello pattuito con Roy, (per sdebitarsi del danno causatogli dai \"figli\"), gli propone di entrare in affari con lui, ottenendo una risposta positiva da Frank.\nLa refurtiva.\nTrama.\nMentre Tom \u00e8 impegnato nella sua ora di lavoro sociale prevista dal regime di libert\u00e0 condizionata, viene intercettato da Frank, Torgeir, Arne ed Oddjob. Questi, dopo averlo minacciato, si fanno dire da Aune dove si trovino Bamse ed i suoi uomini, scoprendo che alloggiano in un campeggio fuori citt\u00e0 e che la refurtiva della loro rapina (compresi i documenti riguardanti Frank), si trova all'interno del bagno comune. Ottenuta l'informazione, Frank minaccia chiaramente Tom, ricordandogli che lo stesso lo ha gi\u00e0 fregato due volte: se ci sar\u00e0 una terza, Frank si sbarazzer\u00e0 definitivamente di lui.\nTiril, la maestra d'asilo dei figli di Frank, convoca lui e Sigrid, informandoli del fatto che Bj\u00f8rn, il gemello maschio, sta riscontrando difficolt\u00e0 nell'interazione con gli altri bambini; la maestra, preoccupata dal fatto che il piccolo possa soffrire di un disturbo psico-motorio, propone ai due di fargli eseguire un test per verificare la sua condizione e, nel caso, inserirlo in una classe speciale. In attesa del test, Sigrid affida a Frank Bj\u00f8rn, sospettando che al bambino manchino degli input maschili; dopo aver passato qualche giorno al Flamingo, Frank sembra essere rassegnato all'handicap del figlio che, invece, pronuncia improvvisamente la sua prima parola, dopo aver sentito parlare il padre: \u201cmerda\u201d.\nStanley, intanto, propone a Belinda di sposarlo, chiedendo a Frank di fargli da testimone; lo svedese, tuttavia, alza parecchio il gomito durante l'addio al celibato, molestando le ballerine del Flamingo e, tornato a casa, si rende protagonista di uno stupro alla pecora del vicino. Informato della notizia, Frank fa rapire l'uomo da Torgeir e Roar e, portandolo da Roy, chiede all'ex socio di riprendere il suo posto come fornitore di alcol per il locale, assicurandosi che Stanley torni per sempre in Svezia. Torgeir, poi, inscena un piano per far sembrare che Olsson abbia lasciato la madre.\nGiunti al campeggio, Frank ed i suoi uomini rubano le valigie contenenti la refurtiva, ma si imbattono in Bamse e soci: Frank, tuttavia, fa notare al capo della banda che nelle valigie ci sono le maschere da loro utilizzate durante la rapina e che, se Bamse volesse divulgare il contenuto dei documenti che lo riguardano, lui le consegnerebbe alla polizia, che avrebbe vita facile a risalire al DNA degli uomini. Bamse \u00e8 cos\u00ec costretto a lasciar andare Frank. Tagliano, continuamente pressato dallo sceriffo Hansen, la contatta, consegnandole la refurtiva (tranne i documenti che lo riguardano e le maschere dei ladri), per ottenere un minor controllo della polizia sulle attivit\u00e0 del Flamingo.\nJan, nel frattempo, giunto al centro profughi, lo trova in fase di smobilitazione, capendo che alla denuncia di Randi ha fatto seguito la chiusura dello stesso ed il suo trasferimento ad Oslo. Tenendo all'oscuro Frank e deciso a risolvere la situazione da solo, Jan pedina la sua ex, minacciandola mentre questa sta raccogliendo dei documenti dall'edificio. Randi, per nulla intimorita dalla situazione, reagisce: Jan, spintonandola, le fa accidentalmente picchiare la testa contro uno scaffale, uccidendola. Resosi conto dell'errore, l'uomo prova a contattare Frank ma, sentendolo scocciato e temendo una dura reazione, non gli rivela quanto accaduto.\nFrank, scampato il pericolo sulla segretezza della sua vera identit\u00e0, brucia i documenti che lo riguardano in un camino. Zlatan, intanto, contatta Tom, confidandogli di aver sentito Bamse pronunciare ai suoi uomini il cognome \"Tagliano\", relativamente ai documenti di Johnny Henriksen; facendo delle ricerche, il serbo ha compreso che si tratta di un ex mafioso fuggito da New York, dov'era minacciato da Aldo Delucci. I due, allora, decidono di partire per gli USA, per cercare il boss mafioso ed informarlo sulle notizie che hanno in loro possesso.\nIl debito.\nTrama.\nFrank, Torgeir ed Arne, venuti a conoscenza che un allevatore di renne ha un debito col Flamingo pari a 300.000 corone, vanno dall'uomo minacciandolo di pagare. Questo, non sapendo come sdebitarsi, propone a Frank, essendo il proprietario di una mandria di renne assicurate, di inscenare la morte delle stesse per ottenere i soldi dall'assicurazione. Al momento di porre in essere il piano, tuttavia, Torgeir si fa assalire dal rimorso di uccidere gli animali, facendo saltare l'operazione.\nRecuperando dal centro profughi gli ultimi oggetti, Frank ed i suoi si imbattono casualmente nel cadavere di Randi. Frank, compreso che sia stato Jan ad uccidere la donna, gli promette che non avr\u00e0 problemi di alcun genere con le autorit\u00e0 locali, ma gli consiglia di cambiare aria lasciando Lillehammer. Jan, sebbene titubante, si convince di ci\u00f2 e grazie ad Hassan, immigrato che aveva conosciuto, riesce ad ottenere un passaporto falso grazie al quale parte per iniziare una nuova vita in Iraq.\nFrank, vedendo Tiril (la maestra dei figli) al Flamingo, si invaghisce della ragazza e passa una notte con lei; la giovane gli d\u00e0 lo spunto per sfruttare le renne e creare con le stesse un nuovo giro di affari, organizzando delle gare di velocit\u00e0 tra renne, sport molto popolare in Lapponia, terra di provenienza della ragazza. Tagliano, comunicata la cosa a Torgeir, chiede al socio di contattare Lars Olafsen per avere finanziamenti da parte degli imprenditori locali.\nTom e Zlatan, nel frattempo, giungono a New York, mettendosi alla ricerca di Aldo Delucci, cui vogliono vendere le informazioni su Frank. I due vengono accolti negli USA da Dino, autista legato al boss mafioso. Zlatan, entrando in un locale per chiedere delucidazioni sulla posizione di Delucci, si imbatte in Tommy e Staples, due scagnozzi di Robert Grasso, i quali avvisano immediatamente il loro capo della presenza dello slavo proveniente dalla Norvegia. Robert, temendo che la propria copertura sia in pericolo, organizza un incontro con Aune e Zlatan e li uccide a bruciapelo. Tommy, assistendo alla scena, si rende, tuttavia, conto, che i due non sono affatto armati, come affermato da Robert per giustificare la sua azione, cos\u00ec, sottratti i documenti a Zlatan, li consegna ad Aldo, che intuisce l'inganno del fidato sottocapo, vedendo delle foto di Frank risalenti ad un periodo successivo rispetto alla presunta morte di Tagliano.\nFrank, intanto, approfittando del desiderio di Sigrid che i gemelli si trasferiscano in un asilo pi\u00f9 rinomato, accontenta l'ex fidanzata. In realt\u00e0, Tagliano fa ci\u00f2 per poter iniziare una vera e propria relazione con Tiril, la quale, per una regola interna all'asilo, non avrebbe potuto frequentare genitori di bambini iscritti alla scuola.\nRobert, sfuggendo per poco ad un agguato, capisce di essere stato scoperto da Aldo, cos\u00ec, rivolgendosi a Zio Sal, un potente boss locale, lo convince con una scusa e si fa dare il permesso per eliminare Delucci. Grasso, poi, si presenta improvvisamente da Frank a Lillehammer e, mettendolo di fronte alla situazione, gli chiede di aiutarlo ad uccidere Aldo a New York, ricordandogli di come lui in passato gli abbia risparmiato la vita. Frank, tuttavia, non vuole rischiare di tornare negli USA e nega l'aiuto all'ex amico ma, quando questo se ne va sconsolato, sembra non essere totalmente convinto della sua decisione.\nFantasmi.\nTrama.\nCome lasciato intendere dal finale del precedente episodio, Frank si decide ad aiutare Robert, ed organizza il suo ritorno negli USA contattando Angelina, una vecchia fiamma, chiedendole di poterlo ospitare una volta giunto a destinazione. Sigrid, intanto, incontra casualmente Chris, col quale aveva tagliato i contatti dopo il video speditole da Frank: il ragazzo chiede insistentemente spiegazioni alla donna che, scocciata, lo atterra malmenandolo, venendo arrestata dalla polizia. \u00c8 un divertito Frank che paga la cauzione facendola uscire dal carcere.\nTorgeir, guardando un film gangster, ha un'illuminazione ed intuisce il segreto di Frank; messo alle strette, Tagliano \u00e8 costretto a confessare, tuttavia invita l'amico a non seguirlo negli Stati Uniti, chiarendogli la pericolosit\u00e0 della missione che deve compiere, affidandogli il compito di gestire il Flamingo in sua assenza. In partenza verso New York, Frank sembra conscio della possibilit\u00e0 di non sopravvivere, ma sul treno per Oslo ritrova Torgeir, Roar ed Arne, che gli comunicano di volerlo seguire e di non aver intenzione di lasciarlo solo in questa missione.\nGiunti a Brooklyn, i quattro pernottano, come previsto, da Angelina. La donna confida a Frank che un'ottima occasione per eliminare Aldo \u00e8 rappresentata da un'imminente festa in maschera che il boss terr\u00e0 nella sua abitazione. Angelina fa poi presente a Frank che Bong Bong, l'assistente filippino tuttofare di Aldo che subisce frequenti abusi (anche sessuali) da parte del boss, pu\u00f2 aiutarli a compiere la missione. La donna, tuttavia, rivela a Frank che l'uomo che pu\u00f2 condurli a Bong Bong \u00e8 nientemeno che Tony Tagliano, il fratello di Frank e parroco della chiesa in cui il filippino \u00e8 solito confessarsi: i due fratelli non versano in buoni rapporti, avendo fatto sin da giovani scelte di vita diametralmente opposte. Giunto alla chiesa, ad ogni modo, Frank riesce a chiarirsi con Tony, che gli garantisce di aiutarlo a contattare Bong Bong.\nPer sfuggire al controllo degli scagnozzi di Aldo, che piantonano perennemente la sua abitazione, Frank, Tony e gli altri, si vestono con abiti tipici della tradizione norvegese, fingendo di accompagnare un gruppo di turisti ad una cena in un locale adiacente alla villa di Delucci; una volta entrati, Frank e soci incontrano Bong Bong che, come previsto, li fa transitare, per mezzo di una stanza comunicante, alla festa (dopo averli fatti travestire da teschi). Il filippino, poi, prende con s\u00e9 Aldo, portandolo in terrazza per \"mostrargli il suo regalo\". Qui, Delucci si imbatte in Frank che, dopo essersi smascherato, lo fredda sparandogli, facendolo cadere in strada.\nSistemata la faccenda, Frank porta gli amici norvegesi a visitare New York. Robert, ringraziandolo, gli propone, a nome di Zio Sal, di rientrare definitivamente nel giro, ora che nessuno minaccia la sua incolumit\u00e0. Tagliano sembra stuzzicato, tuttavia, decide di tornare a Lillehammer dove, assieme ai suoi amici, assiste alle gare tra renne dalla terrazza del Flamingo."}
{"id": "5346213", "revid": "767487", "url": "https://it.wikipedia.org/wiki?curid=5346213", "title": "SpongeBob - Fuori dall'acqua", "text": "SpongeBob - Fuori dall'acqua (\"The SpongeBob Movie - Sponge Out of Water\") \u00e8 un film d'animazione statunitense, diretto da Paul Tibbitt e uscito nelle sale nel 2015. \u00c8 il secondo film d'animazione basato sulla serie televisiva \"SpongeBob\", successivo a \"SpongeBob - Il film\" ed \u00e8 diretto da Paul Tibbit. Il film \u00e8 stato realizzato a tecnica mista: tradizionale, grafica computerizzata e con sequenze dal vivo.\nTrama.\nUn pirata di nome Barba Burger si reca su un'isola alla ricerca di un libro magico in grado di trasformare in realt\u00e0 ogni cosa scritta su di esso. Il libro racconta la storia di SpongeBob SquarePants, una spugna di mare amante del suo impiego di cuoco al Krusty Krab, ristorante fast food, e da tempo custode della formula segreta del Krabby Patty, formula che pi\u00f9 volte ha rischiato di essere rubata da Plankton, ex amico d'infanzia e ora acerrimo nemico di Mr. Krab.\nNella citt\u00e0 sottomarina di Bikini Bottom, SpongeBob e il Krusty Krab sono sotto attacco di Plankton, che vuole vendicarsi su SpongeBob per averlo sbattuto in carcere, e sta tentando di rubare la formula per riavere di nuovo il controllo cerebrale di Bikini Bottom. Dopo una battaglia a suon di alimenti e condimenti, Plankton dichiara la sua resa e consegna una moneta a Mr. Krab, che verr\u00e0 subito depositata nella cassaforte dove \u00e8 custodita la formula segreta. All'interno della moneta \u00e8 per\u00f2 nascosto il vero Plankton, che sembra arrivato ormai al trionfo: infatti, mentre il clone di Plankton piange fuori dal ristorante distraendo Mr. Krab, SpongeBob sorprende il vero Plankton in fuga con la formula segreta.\nI due cominciano a contendersi la bottiglietta contenente la formula quando quest'ultima, improvvisamente, scompare. Mr. Krab e gli altri cittadini cominciano a scagliarsi contro Plankton per riavere la ricetta, ma nessuno sembra credere alla sua innocenza eccetto SpongeBob (che peraltro \u00e8 stato testimone insieme a Plankton dell'improvvisa scomparsa della formula) che interverr\u00e0 e metter\u00e0 in salvo Plankton con una gigantesca bolla di sapone. Intanto i clienti sono in rivolta perch\u00e9 vogliono i Krabby Patty, tuttavia gli hamburger sono finiti ed \u00e8 pertanto impossibile farne altri, anche perch\u00e9 il regolamento del Krusty Krab vieta nella maniera pi\u00f9 assoluta di memorizzare la ricetta segreta del Krabby Patty.\nSenza la ricetta e senza SpongeBob non ci sono pi\u00f9 Krabby Patty e i clienti entrano in uno stato di isteria collettiva scatenando il caos totale nella citt\u00e0. SpongeBob propone a Plankton di formare un team di lavoro per salvare Bikini Bottom. Questi \u00e8 inizialmente riluttante, ma accetta. Il duo decide di andare al Chum Bucket a salvare Karen, computer e moglie di Plankton, per poterla usare come fonte di alimentazione per una macchina che viaggia nello spazio-tempo che li riporter\u00e0 all'attimo prima che la formula sparisse. Il team assembla la macchina in un ristorante abbandonato, ma viaggiano accidentalmente prima nel futuro (di una settimana) dove il Krusty Krab \u00e8 sommerso dalla sabbia, poi in uno strano luogo dove incontrano Bubbles, un delfino magico il cui compito \u00e8 quello di sorvegliare il cosmo. I due riescono infine a recuperare la formula, ma si scoprir\u00e0 essere soltanto il falso che Plankton aveva lasciato nella cassaforte come sostituto della vera formula.\nIntanto Barba Burger, che ha rimosso la pagina finale del libro e riscritto la storia in modo da ottenere per s\u00e9 la formula, trasforma la sua nave in un camion di cibo ambulante per vendere i Krabby Patty su una spiaggia di nome Sandy Shoals. La pagina finale, che aveva gettato nell'oceano, atterra sulla cupola di Sandy, scoiattolina amica di SpongeBob, che comincia ad impazzire per la pagina con scritta \u201cFine\u201d. Sandy pensa che la pagina sia un segno dagli \"Dei dei sandwiches\", e suggerisce di attuare un sacrificio per placare la loro ira. La citt\u00e0 cerca quindi di sacrificare SpongeBob quando un odore di Krabby Patty porta l'intera cittadinanza a seguirne il profumo fino a giungere in superficie. All\u2019improvviso compare Bubbles, che a causa di SpongeBob aveva perso il suo lavoro come sorvegliante dell'universo, tornato per ringraziarlo: infatti il delfino si \u00e8 reso conto di odiare il suo vecchio lavoro ed \u00e8 ora felice di essere stato licenziato. Come ringraziamento, concede a SpongeBob e a Sandy, Squiddi, Patrick e Mr. Krab la capacit\u00e0 di respirare sulla terra. La squadra, pedinata da Plankton che si \u00e8 nascosto in un calzino di SpongeBob, entra nella bocca di Bubbles che li spara dal suo sfiatatoio e atterrano sulla spiaggia di Sandy Shoals.\nIl team individua il pirata Barba Burger che per\u00f2, utilizzando il libro, li spedisce a Pelican Island per toglierli di mezzo. Usando l'inchiostro di Squiddi e la pagina finale del libro magico che era stata gettata in mare, SpongeBob riscrive la storia trasformando l'intera squadra in supereroi dotati ognuno di poteri speciali. Una volta tornati sulla spiaggia di Sandy Shoals, si mettono tutti a dare la caccia a Barba Burger, incluso Plankton, che era stato lasciato su Pelican Island, e che ora \u00e8 diventato un supereroe verde e muscoloso. Dopo una lunga battaglia contro il pirata, messo fuori combattimento da Plankton che lo lancia lontano, la formula viene finalmente recuperata. A riconsegnarla al legittimo proprietario, Mr. Krab, \u00e8 proprio il suo antagonista, ora conscio dell\u2019importanza del lavoro di squadra. Portata a termine con successo la missione, tutti tornano a Bikini Bottom e riprendono la loro vita normale, compreso Plankton che, travestito da Gary (l\u2019animale domestico di SpongeBob) riprende pure lui la sua normale occupazione, ovvero la caccia alla formula segreta del Krabby Patty.\nIl film si conclude con Barba Burger che, bloccato sull'isola dove aveva trovato il libro, canta insieme a un gruppo di gabbiani parlanti la sigla del cartone di SpongeBob, ascoltata da Bubbles.\nDistribuzione.\nIl film \u00e8 uscito nelle sale statunitensi il 13 febbraio 2015 , in quelle italiane il 26 febbraio dello stesso anno.\nSequel.\nNel febbraio 2015, durante un'intervista sul successo finanziario del film, Megan Collison, presidente della Paramount, ha dichiarato che l'idea di un terzo film \u00e8 \"un'ottima scommessa\".\nIl 2 novembre 2015 \u00e8 stata confermata la produzione di un terzo film, il cui titolo previsto era \"SpongeBob 3: It's a Wonderful Sponge\".\nNel 2019 il titolo del terzo film diventa \"The SpongeBob Movie: Sponge on the Run\" (\"SpongeBob - Amici in fuga\"), uscito ad Agosto 2020 nei cinema in Canada e negli Stati Uniti tramite servizi streaming, con una data di uscita slittata a Marzo 2021 per i cinema statunitensi. \u00c8 per lo pi\u00f9 in stile CGI-Live action (con la partecipazione di Keanu Reeves).\nVideogioco.\nUn videogioco con una trama impostata sul film, dal titolo \"SpongeBob Heropants \" , \u00e8 stato rilasciato nel Nord America il 3 febbraio 2015 per Nintendo 3DS, Xbox 360 e PlayStation Vita. Il gioco \u00e8 stato pubblicato dalla Activision. Un gioco per cellulare, dal titolo \"The SpongeBob Movie Game: Sponge on the Run\", \u00e8 stato pubblicato il 22 gennaio 2015 per iOS e Android. Si tratta di un gioco di corsa senza fine basato sul film ed \u00e8 simile a \"Temple Run\" e \"Cattivissimo Me: Minion Rush\"."}
{"id": "5346237", "revid": "93556", "url": "https://it.wikipedia.org/wiki?curid=5346237", "title": "Shawn Collins", "text": "Al college gioc\u00f2 a football alla Northern Arizona University\nCarriera professionistica.\nCollins fu scelto come 26\u00ba assoluto nel Draft NFL 1989 dagli Atlanta Falcons. Vi gioc\u00f2 fino al 1991, dopo di che milit\u00f2 con Green Bay Packers (1992), Cleveland Browns (1993), Tampa Bay Buccaneers (1993), con i Memphis Mad Dogs e i Winnipeg Blue Bombers della Canadian Football League (1995), con i Frankfurt Galaxy della NFL Europa con cui vinse il World Bowl III (1995) e infine con gli Iowa Barnstormers della Arena Football League.\nStatistiche.\nNFL"}
{"id": "5346239", "revid": "149485", "url": "https://it.wikipedia.org/wiki?curid=5346239", "title": "Campionati europei di atletica leggera indoor 2015 - 1500 metri piani femminili", "text": "La specialit\u00e0 dei 1500 metri piani femminili ai campionati europei di atletica leggera indoor di Praga 2015 si \u00e8 svolta alla O2 Arena di Praga, nella Repubblica Ceca, l'8 marzo 2015.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nAlla gara dei 1500 metri femminili hanno preso parte undici atlete. Per questo motivo non si sono corse le batterie di qualificazione, ma tutte le atlete sono passate direttamente alla fase finale.\nFinale.\nLa finale si \u00e8 corsa alle 16:10 di domenica 8 marzo."}
{"id": "5346240", "revid": "767487", "url": "https://it.wikipedia.org/wiki?curid=5346240", "title": "Killjoy - Il clown", "text": "Killjoy - Il clown (\"Killjoy\") \u00e8 un film del 2000 diretto da Craig Ross. Nel 2002 \u00e8 uscito il sequel intitolato \"\"; ulteriori film della serie sono \"Killjoy 3\" (2010), \"Killjoy va all'inferno\" (\"Killjoy Goes to Hell \", 2012) e \"Killjoy's Psycho Circus\" (2016).\nTrama.\nMichael \u00e8 un ragazzo innamorato perdutamente di Jada, una ragazza fidanzata con un gangster, Lorenzo. Quando il ragazzo cerca di avvicinarsi alla ragazza, Lorenzo insieme ai suoi amici, T-Bone e Baby Boy, lo picchiano e le ammoniscono di non farsi pi\u00f9 vedere. Quello che i gangster non sanno \u00e8 che Michael pratica la magia nera e cerca di riportare in vita una bambola assassina chiamata Killjoy. L'incantesimo sembra apparentemente non funzionare, ma dopo che Michael viene ucciso da Lorenzo e i suoi tirapiedi, Killjoy si risveglia, pronto a uccidere tutti coloro che erano coinvolti nella vita del ragazzo."}
{"id": "5346258", "revid": "63756", "url": "https://it.wikipedia.org/wiki?curid=5346258", "title": "EMedicine", "text": "eMedicine \u00e8 una base di dati di informazioni mediche \"on-line\" fondata nel 1996 da due medici, Scott Plantz e Richard Lavely. Il sito \u00e8 consultabile grazie alla ricerca per parola chiave e consiste in circa 6.800 articoli, ciascuno dei quali \u00e8 correlato ad uno dei 62 testi di sottospecialit\u00e0 cliniche. Pediatria, per esempio, si compone di 14 libri di sottospecialit\u00e0 (endocrinologia, genetica, cardiologia, pneumologia, ecc.). Ogni articolo \u00e8 stato scritto da un comitato di specialisti certificati e viene aggiornato ogni anno.\nStoria.\nNel gennaio 2006 il servizio \u00e8 stato acquistato da WebMD.\nIl sito \u00e8 utilizzabile liberamente (\u00e8 richiesta la sola registrazione). Oltre 10.000 collaboratori provenienti da diversi paesi hanno partecipato alla creazione degli articoli."}
{"id": "5346260", "revid": "1149807", "url": "https://it.wikipedia.org/wiki?curid=5346260", "title": "Thelema", "text": "Th\u00e9lema o Thelema \u00e8 una filosofia elaborata da Aleister Crowley all'inizio del XX secolo.\nIl termine \u00e8 la traslitterazione inglese del sostantivo tratto dalla koin\u00e8 greca \u03b8\u03ad\u03bb\u03b7\u03bc\u03b1 (pronunciato [\u03b8\u00e8lima] ) \"volont\u00e0\", dal verbo \u03b8\u03ad\u03bb\u03c9 \"volere, desiderare.\" Nei suoi assiomi e postulati fondamentali, \u00e8 stata poi adottata come principio centrale da varie organizzazioni religiose. La prima legge di Th\u00e9lema \u00e8 \"Fai ci\u00f2 che vuoi sar\u00e0 tutta la Legge. L'amore \u00e8 la legge, amore sotto la volont\u00e0.\"\nUn seguace di Th\u00e9lema \u00e8 denominato thelem\u00edta.\nStoria.\nLa legge di Th\u00e9lema \u00e8 stata sviluppata da Aleister Crowley, scrittore ed esperto di magia cerimoniale, durante un periodo trascorso in Egitto.\nLo scrittore britannico credeva di essere il profeta di una nuova era, quella dell'\"Eone di Horus\": questo sulla base di un'intensa esperienza spirituale che lui e sua moglie, Rose Edith, avevano avuto durante un viaggio in Egitto nel 1904. Per suo conto, afferm\u00f2 inoltre che un'essenza incorporea o \"preterumana\" che si chiamava Aiwass lo contatt\u00f2 e gli dett\u00f2 un testo conosciuto come \"The Book of the Law\" (\"Il Libro della Legge\") o vel Legis Liber AL, che ha delineato i principi di Th\u00e9lema.\nCaratteristiche.\nIl pantheon thel\u00e8mico comprende una serie di divinit\u00e0, in primo luogo una triade adattato dall'antica religione egizia, che sono tra l'altro i tre relatori del \"Libro della Legge\" ovvero: Nuit (da Nut), Hadit (da Horus) e Ra-Hoor-Khuit (dal binomio composto da Ra e Arpocrate). Crowley ha descritto queste divinit\u00e0 come una \"convenzione letteraria\". La religione si fonda sull'idea che il XX secolo sia contrassegnato dall'inizio dell'Era o Eone di Horus, in cui un nuovo codice etico sarebbe seguito, quello del \"Fa ci\u00f2 che vuoi sar\u00e0 tutta la Legge\". Questa dichiarazione indica che gli aderenti, noti come th\u00e9lemiti, dovrebbero cercare e seguire il proprio percorso nella vita vera, conosciuta come realizzazione della loro pi\u00f9 autentica volont\u00e0 (il destino individuale di una persona durante l'esistenza), piuttosto che i propri piccoli desideri egoistici. La filosofia sottolinea anche la pratica rituale denominata Magick.\nPer arrivare a tale condizione di Volont\u00e0 veniva praticata la cabala, riti di Magia sessuale e lo Yoga per padroneggiare s\u00e9 stessi.\nIl thelema comprende anche la celebrazione dei due equinozi, i due solstizi e il compleanno del loro fondatore, Crowley. Inizialmente erano previsti anche sacrifici animali ma poi vennero banditi e vietati. \nDurante le cerimonie della messa Gnostica venivano utilizzate candele, campane, la coppa, la spada e l'incenso. Questa filosofia \u00e8 stata influenzata dagli scritti di Nietzsche, Freud, Jung, Eliphas L\u00e9vi e James Frazer.\nI testi sacri.\nCrowley ha sviluppato la relativa religione, ha scritto ampiamente sull'argomento; il testo pi\u00f9 importante \u00e8 \"Il libro della legge\" ma lo scrittore ha anche prodotto quello che \u00e8 collettivamente definito come i \"Sacri Libri di Th\u00e9lema\" comprendenti anche idee di occultismo, Yoga, filosofie orientali, misticismo occidentale in particolare la Cabala."}
{"id": "5346261", "revid": "305248", "url": "https://it.wikipedia.org/wiki?curid=5346261", "title": "Foresta pietrificata", "text": ""}
{"id": "5346320", "revid": "115427366", "url": "https://it.wikipedia.org/wiki?curid=5346320", "title": "Silver streaming", "text": "Silver streaming \u00e8 un termine utilizzato per definire l'attivit\u00e0 di una societ\u00e0 che stabilisce un accordo con una societ\u00e0 mineraria in cui si impegna a comprare una parte o l'intera produzione di argento, sottoscrivendo dei contratti di lungo termine a un prezzo fisso e predeterminato, solitamente basso e comunque inferiore al valore di mercato dell'argento.\nSpecificit\u00e0 dell'industria.\nL'estrazione di argento \u00e8 solitamente un sottoprodotto dell'estrazione del materiale principale su cui sono concentrati gli sforzi e l'attivit\u00e0 della societ\u00e0 mineraria. Si stima infatti che il 70% di tutta la produzione di argento avvenga come un sottoprodotto della produzione di metalli vili, quali il ferro, il piombo, lo zinco, il nickel e il rame, o di metalli preziosi, come l'oro e il platino.\nTale transazione \u00e8 solitamente favorevole per entrambe le controparti. La societ\u00e0 mineraria riceve infatti del capitale, monetizzando immediatamente l'argento, materiale non-core, mentre la societ\u00e0 che ricever\u00e0 l'argento lo potr\u00e0 ricevere senza dover investire risorse economiche in esplorazione, sviluppo e manutenzione.\nLe societ\u00e0 attive nell'ambito del silver streaming non hanno alcun controllo sulle miniere che producono l'argento, il che comporta che, quando la produzione delude le attese o \u00e8 influenzata negativamente dall'instabilit\u00e0 politica della regione, esse prendono completamente a carico la perdita produttiva; inoltre, sempre a causa della mancanza di controllo sull'attivit\u00e0 produttiva, i ricavi generati dal business sono basato interamente sul prezzo di mercato dell'argento.\nIl prezzo dell'argento \u00e8 la componente principale della redditivit\u00e0 societaria. I contratti infatti permettono di stabilire un prezzo fisso a cui l'argento viene acquistato dalla societ\u00e0 di silver streaming, in maniera totalmente indipendente dalle fluttuazioni del prezzo dell'argento sui mercati finanziari. Quando il prezzo aumenta significativamente, la societ\u00e0 pu\u00f2 monetizzare la differenza aumentando i propri guadagni. Parimenti, quando il valore dell'argento si indebolisce, la societ\u00e0 deve comunque pagare alle societ\u00e0 minerarie che lo estraggono il prezzo concordato, lavorando quindi a margini inferiori, se non addirittura in perdita.\nSociet\u00e0 del comparto.\nSilver Wheaton \u00e8 la societ\u00e0 di silver streaming pi\u00f9 grande del mondo, mentre Barrick Gold e Goldcorp sono societ\u00e0 minerarie attive nel business con i cosiddetti silver streamers."}
{"id": "5346329", "revid": "92723", "url": "https://it.wikipedia.org/wiki?curid=5346329", "title": "Campionati europei di atletica leggera indoor 2015 - Salto in alto maschile", "text": "La specialit\u00e0 del salto in alto maschile ai campionati europei di atletica leggera indoor di Praga 2015 si \u00e8 svolta alla O2 Arena di Praga, nella Repubblica Ceca, il 7 e l'8 marzo 2015. \nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nQualificazioni.\nLa qualificazione si \u00e8 tenuta sabato 7 marzo a partire dalle 10:30. Accedono alla finale gli atleti che ottengono la misura di 2,31 metri (Q) o le prime 8 migliori misure (q).\nFinale.\nLa finale ha avuto inizio alle 15:40 di domenica 8 marzo."}
{"id": "5346330", "revid": "767487", "url": "https://it.wikipedia.org/wiki?curid=5346330", "title": "Ricardo Alonso", "text": "Carriera.\nDopo aver giocato con il Ferrocarril Sud e il Platense passa nel 1978 al Quilmes con cui vince il Metropolitano 1978.\nNel 1979 si trasferisce negli Stati Uniti d'America per giocare nei Minnesota Kicks.\nNella sua prima stagione nordamericana Alonso raggiunge con i \"Kicks\" gli ottavi di finale, dopo aver vinto la Central Division. Anche la stagione seguente raggiunse gli ottavi di finale, mentre nella North American Soccer League 1981 raggiunse i quarti di finale della competizione.\nLa stagione seguente passa ai Jacksonville Tea Men. Con i \"Tea Men\" chiude il campionato all'ultimo posto della Southern Division ma ottiene il titolo individuale di capocannoniere del torneo.\nNella stagione 1983 passa ai Chicago Sting, con cui raggiunge i quarti di finali. Nella stagione seguente, l'ultima della North American Soccer League, cambia tre squadre, iniziando con gli \"Sting\", per poi passare ai Golden Bay Earthquakes ed infine ai Minnesota Strikers.\nNel 1985 passa ai Tulsa Tornados, in cui gioca nella United Soccer League, per poi tornare con gli \"Sting\", militandovi sino al 1987. Giocher\u00e0 con vari sodalizi nei campionati indoor sino al 1991 ad esclusione del periodo di militanza nei Fort Lauderdale Strikers con cui gioca nella American Soccer League, vincendo il campionato e conquistando titolo di capocannoniere del torneo nel 1989 a pari merito con Mirko Castillo."}
{"id": "5346336", "revid": "86599", "url": "https://it.wikipedia.org/wiki?curid=5346336", "title": "C/1906 V1 Thiele", "text": "C/1906 V1 (Thiele) \u00e8 una cometa osservata solo per un breve periodo di tempo: questo fatto non ha permesso di ottenere un'orbita precisa.\nSecondo alcuni astronomi \u00e8 una cometa periodica appartenente alla famiglia delle comete halleidi che dovrebbe ritornare al perielio nei prossimi anni; secondo altri ha un periodo maggiore, superiore ai 500 anni e quindi farebbe parte delle comete non periodiche."}
{"id": "5346339", "revid": "599013", "url": "https://it.wikipedia.org/wiki?curid=5346339", "title": "Derrick Fenner", "text": "Al college gioc\u00f2 a football a North Carolina. \u00c8 il padre del cestista D.J. Fenner.\nCarriera professionistica.\nFenner fu scelto nel corso del decimo giro (268\u00ba assoluto) nel Draft NFL 1989 dai Seattle Seahawks. La sua miglior stagione fu quella del 1990 in cui corse 859 yard e guid\u00f2 la NFL con 14 touchdown su corsa. In seguito non avvicin\u00f2 per\u00f2 pi\u00f9 tali cifre, passando il resto della carriera con i Cincinnati Bengals (1992-1994) e gli Oakland Raiders (1995-1997)."}
{"id": "5346341", "revid": "122410518", "url": "https://it.wikipedia.org/wiki?curid=5346341", "title": "KT Eridani", "text": "KT Eridani \u00e8 un sistema stellare binario situato nella costellazione dell'Eridano che ha dato origine a fine novembre 2009 ad una nova appartenente alla sottoclasse delle \"nove molto veloci\". Il fenomeno della nova \u00e8 stato scoperto il 25 novembre 2009 dall'astrofilo giapponese K\u014dichi Itagaki. Sebbene sia stata osservata una sola esplosione, si ritiene che il sistema appartenga al tipo nova ricorrente, pi\u00f9 esattamente al sottotipo U Sco, con un periodo di ricorrenza dell'ordine dei 100-120 anni.\nCaratteristiche del sistema.\nIl sistema \u00e8 costituito da una nana bianca, con una massa stimata in 1,15-1,25 masse solari , e da una stella secondaria; non \u00e8 ancora stato stabilito se si tratta di una stella subgigante o una gigante rossa. Attorno alla primaria ruota un disco di accrescimento costituito principalmente da idrogeno che viene dalla secondaria. Le due stelle ruotano attorno al baricentro del sistema con un periodo di circa 737 giorni. Il sistema quando \u00e8 quiescente varia di luminosit\u00e0 di circa 1 magnitudine."}
{"id": "5346348", "revid": "4175", "url": "https://it.wikipedia.org/wiki?curid=5346348", "title": "Nazionale Under-19 di calcio femminile della Germania", "text": "La Nazionale Under-19 di calcio femminile della Germania, in tedesco deutsche Fu\u00dfball-Nationalmannschaft der U-19-Juniorinnen, \u00e8 la rappresentativa calcistica femminile internazionale della Germania formata da giocatrici al di sotto dei 19 anni, gestita dalla Federazione calcistica della Germania (\"Deutscher Fu\u00dfball-Bund\" - DFB).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato europeo UEFA Under-19 e ai tornei a invito come il Torneo La Manga.\nCon le sue sei vittorie al Campionato europeo di calcio femminile di categoria, due ottenute con l'allora formazione Under-18, \u00e8 la nazionale di calcio femminile Under-19 pi\u00f9 titolata in Europa, inoltre sommando anche i due secondi posti ha disputato otto finali complessive anche in questo caso primeggiando tra le nazionali europee di categoria.\nRosa.\nRosa delle calciatrici impegnate alla seconda fase di qualificazione (fase \u00e9lite) del campionato europeo di Svizzera 2018, fonte sito DFB.\nSelezionatrice: Maren Meinert\n! colspan=\"7\" bgcolor=\"#B0D3FB\" align=\"left\" |\n! colspan=\"7\" bgcolor=\"#B0D3FB\" align=\"left\" |\n! colspan=\"7\" bgcolor=\"#B0D3FB\" align=\"left\" |"}
{"id": "5346349", "revid": "76963", "url": "https://it.wikipedia.org/wiki?curid=5346349", "title": "Terry O'Neill", "text": "Biografia.\nMarzialista, \u00e8 anche noto per aver recitato in vari film, tra cui \"Entrapment\" con Sean Connery e Catherine Zeta Jones."}
{"id": "5346362", "revid": "916580", "url": "https://it.wikipedia.org/wiki?curid=5346362", "title": "Pristis zijsron", "text": "Il pesce sega lungopettine (\"Pristis zijsron\") \u00e8 un pesce della famiglia dei Pristidi. A volte \u00e8 anche noto come pesce sega verde per la sua colorazione bruno-verdastra che presenta sul dorso. La IUCN la considera a rischio critico di estinzione per la pesca indiscriminata e per il rostro. \nDescrizione.\nQuesta specie presenta un rostro lungo 1-1,6 m con una lunghezza totale corporea di 7,3 m. La colorazione della superficie dorsale \u00e8 marrone-verdastra, le pinne dorsali sono grigio giallastro e i fianchi sono giallastri con una dissolvenza con il colore biancastro del ventre.\nDistribuzione e habitat.\nNativo dell'Indo-Pacifico occidentale, il suo areale si estende dalla costa orientale africana alle isole del Sud-est Asiatico ma \u00e8 diffuso anche in Australia settentrionale."}
{"id": "5346369", "revid": "71188543", "url": "https://it.wikipedia.org/wiki?curid=5346369", "title": "Tranvia del Renon", "text": ""}
{"id": "5346370", "revid": "71188548", "url": "https://it.wikipedia.org/wiki?curid=5346370", "title": "Galleria del Sempione", "text": ""}
{"id": "5346375", "revid": "729019", "url": "https://it.wikipedia.org/wiki?curid=5346375", "title": "Stazione di Birori (FS)", "text": "La stazione di Birori delle Ferrovie dello Stato era una fermata ferroviaria a servizio del comune di Birori, lungo la ferrovia Cagliari-Golfo Aranci.\nStoria.\nLe origini della fermata si riconducono alla costruzione della Dorsale Sarda, la principale linea ferroviaria sarda realizzata su iniziativa della Compagnia Reale delle Ferrovie Sarde nella seconda met\u00e0 dell'Ottocento. Il tracciato del collegamento su rotaia tra Cagliari e Golfo Aranci prevedeva il passaggio della ferrovia a circa a sud dall'abitato di Birori, per cui fu approntato uno scalo ferroviario. L'inaugurazione della fermata avvenne il 1\u00ba luglio 1880, insieme al tronco ferroviario tra Oristano e Giave della Cagliari-Golfo Aranci. L'attivit\u00e0 nella fermata inizi\u00f2 a tutti gli effetti il giorno dopo, sotto la gestione della Compagnia Reale.\nNel 1920 le Ferrovie dello Stato subentrarono alle \"Ferrovie Reali\" nella gestione della rete sarda a scartamento ordinario e delle relative stazioni, Birori inclusa. L'impianto continu\u00f2 ad essere impiegato come scalo passeggeri sino all'inizio degli anni sessanta, bench\u00e9 varie relazioni non prevedessero pi\u00f9 la sosta nell'impianto; infine tra il 1960 ed il 1961 la fermata venne disattivata al servizio viaggiatori ed in seguito dismessa.\nStrutture e impianti.\nSituata lungo la ferrovia Cagliari-Golfo Aranci, la fermata era dotata del solo binario di corsa (ancora presente). A nord dello stesso trova posto il fabbricato viaggiatori dell'impianto, a pianta rettangolare ed esteso su due piani, con due luci di apertura sui lati maggiori e una sui minori, e tetto a falde in laterizi. Affiancato al lato ovest dell'impianto si trova il locale delle ritirate, mentre un ulteriore edificio di servizio si trovava pi\u00f9 a est. Tutti questi fabbricati sono andati incontro ad un progressivo degrado dopo la chiusura della fermata.\nMovimento.\nDall'inizio degli anni sessanta la stazione \u00e8 stata disattivata al servizio passeggeri, in precedenza era servita dai convogli delle Ferrovie dello Stato.\nServizi.\nL'impianto durante l'attivit\u00e0 era dotato di una banchina a servizio del binario di corsa, poi smantellata dopo la chiusura dello scalo. Presenti all'epoca anche i servizi igienici."}
{"id": "5346381", "revid": "80492734", "url": "https://it.wikipedia.org/wiki?curid=5346381", "title": "Stazione di Birori", "text": "Col termine \"stazione di Birori\" ci si pu\u00f2 riferire alle seguenti fermate ferroviarie al servizio del comune sardo di Birori:"}
{"id": "5346383", "revid": "125966207", "url": "https://it.wikipedia.org/wiki?curid=5346383", "title": "Antonio Cinelli", "text": "Caratteristiche tecniche.\nDestro di piede, ricopre il ruolo di centrocampista centrale, pur avendo occasionalmente giocato da mediano.\nCarriera.\nClub.\nLazio e il prestito al Lumezzane.\nDopo essere cresciuto nelle giovanili della Lazio, dove gioca per tre stagioni nella Primavera, viene convocato per la prima volta in prima squadra il 23 dicembre 2007, nella partita di Seri A contro il Palermo. Viene convocato poi, la stagione successiva, per la partita di Coppa Italia 2008-2009 Lazio-Benevento. Il 13 maggio 2009 vince la Coppa Italia ai danni della Sampdoria.\nNella stagione 2009-2010 viene girato in prestito al militante in Lega Pro Prima Divisione. Esordisce, in \"rossoblu\", il 5 agosto 2009 nel primo turno di Coppa Italia contro la Fano. Mentre il 23 agosto successivo disputa la sua prima partita in Lega Pro; in occasione della vittoria casalinga, per 1-0, contro l'. Il 28 aprile 2010, insieme alla squadra, alza la Coppa Italia Lega Pro battendo in finale il Cosenza. A fine stagione risulta essere uno dei giocatori pi\u00f9 impiegati dal mister Leonardo Menichini.\nSassuolo e il prestito al Pavia.\nNell'estate del 2010, dopo essere rientrato alla Lazio, viene acquistato, in compartecipazione, dal Sassuolo, militante in Serie B. Viene inizialmente aggregato con la squadra primavera infatti l'esordio, in \"neroverde\", arriva il 28 ottobre 2010 in occasione del terzo turno di Coppa Italia, perso per 2-0, contro il Chievo. L'esordio in Serie B arriva il 5 febbraio 2011 nella vittoria esterna, per 1-2, contro il Torino. A fine stagione totalizza 6 presenze con la maglia del \"Sas\u00f2l\".\nLa stagione successiva inizia a Sassuolo, dove gioca un'altra partita da titolare, in Serie B, pur restando aggregato alla Primavera. Difatti, nel mercato invernale, viene ceduto, in prestito, al militante in Lega Pro Prima Divisione. L'esordio, con gli \"azzurri\", arriva il 29 gennaio 2012 nella sconfitta esterna, per 2-1, contro il Carpi. Il 18 febbraio successivo mette a segno il suo primo gol da professionista; siglando il momentaneo 1-2 in favore della sua squadra nel pareggio esterno, per 2-2, contro il Foligno. Totalizza un totale di 13 presenze e una rete.\nVicenza.\nA fine stagione il Pavia si salva nei playout contro la Spal, il calciatore ritorna a Sassuolo che non rinnova la compartecipazione con la Lazio, restando un atleta della Lazio ma fuori rosa. \u00c8 qui che si manifesta l'interesse del Vicenza, con la quale trover\u00e0 l'affermazione in Serie B. L'acquisto vero e proprio si concretizza per\u00f2 nel mercato invernale, quando il giocatore firma con i \"biancorossi\" fino a giugno 2015. Esordisce, con la nuova maglia, il 21 gennaio 2013 nella sconfitta esterna, per 3-1, contro il . Le prestazioni di Cinelli convincono mister e societ\u00e0, giocando quasi tutte le partite del campionato da titolare e concludendo con 15 gare all'attivo. Il Vicenza, tuttavia, retrocede a fine stagione, ma il centrocampista romano viene mantenuto in rosa per puntare all'immediato ritorno nel campionato cadetto.\nNella stagione successiva diviene fondamentale per la squadra dato che Giovanni Lopez, allenatore del Vicenza di quei tempi, fa di Cinelli un punto cardine dello scacchiere vicentino. Il 1\u00ba settembre 2013 mette a segno la sua prima rete con la maglia \"biancorossa\"; siglando il 2-1 finale nella vittoria contro il Pavia, sua ex squadra. A fine stagione, dopo aver perso play-off per la promozione, totalizza 30 presenze e 4 reti.\nCon il fallimento del , la societ\u00e0 veneta viene ripescata per partecipare alla Serie B 2014-2015 e quindi decide di prolungare il proprio contratto fino a giugno 2016. Nella ritrovata Serie B, esordisce il 10 settembre 2014 nel pareggio, per 0-0, contro il . Il 7 marzo 2015 trova la sua prima rete nel campionato cadetto; mettendo a segno il momentaneo 1-1 nel pareggio finale, per 2-2, contro il Pescara.\nL'8 giugno 2015, al termine di una stagione esaltante, conclusa al 3\u00ba posto in campionato (la squadra \u00e8 stata poi eliminata nella semifinale dei play-off dal ), nella quale il giocatore romano ha collezionato 43 presenze totali con una rete segnata, rinnova il contratto in scadenza fino al 2016.\nNella stagione 2015-2016 viene nominato capitano dall'allenatore Pasquale Marino. Il 2 novembre 2015, in occasione della trasferta persa, per 2-0, contro il Cagliari, disputa la sua 100\u00aa partita in maglia \"biancorossa\". Dopo 110 presenze e 6 reti siglate con la maglia del Vicenza decide di trasferirsi al Cagliari per tentare la promozione in Serie A.\nCagliari.\nIl 19 gennaio 2016 viene ufficializzato il suo trasferimento, a titolo definitivo, al Cagliari con il quale firma un contratto semestrale rinnovabile per ulteriori 3 anni al raggiungimento della promozione in Serie A. L'esordio in maglia \"rossobl\u00f9\" arriva il 23 gennaio successivo in occasione della vittoria casalinga, per 1-0, contro la . Il 19 marzo 2016 mette a segno la prima rete con la maglia dei sardi, in occasione della trasferta vinta, per 0-2, contro il Vicenza, sua ex squadra di cui \u00e8 stato anche capitano. Conclude la stagione con un totale di 12 presenze e 1 rete vincendo anche il campionato di Serie B ottenendo cos\u00ec la promozione nel massimo campionato italiano.\nChievo e il prestito al Cesena.\nA fine stagione il Cagliari decide di non rinnovare il contratto al giocatore che comunque trova un accordo, firmando un contratto triennale, con il , militante in Serie A. L'8 agosto 2016 viene per\u00f2 ceduto, in prestito con obbligo di riscatto, al tornando di fatti a calcare i campi della Serie B. L'esordio con la maglia \"bianconera\" arriva il 13 agosto successivo in occasione del 3\u00ba turno di Coppa Italia vinto, per 2-0, contro la ,con la maglia dei romagnoli gioca 21 partite mettendo a segno il suo unico gol nel pareggio casalingo alla 9\u00aa giornata contro la SPAL. A gennaio viene ceduto sempre in prestito al Novara dove colleziona 16 presenze senza mai andare in rete con la maglia gaudenziana.\nDopo essere ritornato al Chievo per fine prestito, il 25 agosto 2017 la societ\u00e0 clivense lo cede alla Cremonese, neopromossa in Serie B.\nRitorno a Vicenza, Catanzaro.\nDopo essere rimasto svincolato a giugno 2018, il 5 dicembre 2018 si accasa al L.R. Vicenza del nuovo patron Renzo Rosso.\nIl 10 agosto 2021 viene ceduto a titolo definitivo al Catanzaro.\nStatistiche.\nPresenze e reti nei club.\n\"Statistiche aggiornate al 10 maggio 2021.\""}
{"id": "5346390", "revid": "22356", "url": "https://it.wikipedia.org/wiki?curid=5346390", "title": "Eumaiochoerus", "text": ""}
{"id": "5346400", "revid": "300067", "url": "https://it.wikipedia.org/wiki?curid=5346400", "title": "Serena Bona", "text": "Carriera.\nAla grande di 181\u00a0cm, ha giocato con Salerno Basket 92 in serie B e Serie A2. Successivamente passa alla massima serie, con Lucca e Umbertide.\nPer la stagione 2015-16 \u00e8 ingaggiata dalla Pallacanestro femminile Ferrara in serie A2."}
{"id": "5346401", "revid": "117035838", "url": "https://it.wikipedia.org/wiki?curid=5346401", "title": "Nathan Smith (sciatore)", "text": "Biografia.\nHa esordito in Coppa del Mondo il 4 gennaio 2007 a Oberhof (14\u00ba), ha ottenuto il primo podio il 7 marzo 2015 ai Mondiali di Kontiolahti, vincendo la medaglia d'argento nella sprint, e riportando la prima vittoria il 21 marzo 2015 a Chanty-Mansijsk in inseguimento.\nIn carriera ha preso parte a due edizioni dei Giochi olimpici invernali, (13\u00ba nella sprint, 11\u00ba nell'inseguimento, 25\u00ba nell'individuale, 7\u00ba nella staffetta) e (44\u00ba nella sprint, 54\u00ba nell'inseguimento, 81\u00ba nell'individuale), e a sei dei Campionati mondiali, vincendo due medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento"}
{"id": "5346408", "revid": "1632387", "url": "https://it.wikipedia.org/wiki?curid=5346408", "title": "Amir Arison", "text": "Biografia.\nAmir Arison \u00e8 nato a Saint Louis, in Missouri. \nComincia la sua carriera nel 1993 nella soap \"Sentieri\" per poi arrivare a ruoli pi\u00f9 importanti in serie televisive come ' dal 2012 al 2013 dove ottiene il ruolo del Dr. Gurveer e dal 2005 al 2011 ' dove interpreta il ruolo del Dr. Manning.\nDal 2013 \u00e8 uno dei protagonisti di \"The Blacklist\" dove interpreta il ruolo di Aram Mojtabai.\nDoppiatori italiani.\nNelle versioni in italiano dei suoi film, Amir Arison \u00e8 stato doppiato da:"}
{"id": "5346410", "revid": "767487", "url": "https://it.wikipedia.org/wiki?curid=5346410", "title": "Manufactum III", "text": "Manufactum III \u00e8 il quarto album dal vivo del gruppo musicale tedesco Saltatio Mortis, pubblicato nel 2013."}
{"id": "5346415", "revid": "599013", "url": "https://it.wikipedia.org/wiki?curid=5346415", "title": "Alessia Cabrini", "text": "Guardia di 178\u00a0cm, ha giocato in serie A1 con Umbertide, Torino e Virtus Bologna.\nCarriera.\nClub.\nNata in Francia a Nizza, si trasferisce con la famiglia a Bordighera. \u00c8 nelle giovanili del \"Roquebrune Cap Martin Basket\" di Roccabruna quando viene chiamata nella selezione francese giovanile. Avendo doppia cittadinanza, nel 2011 sceglie la nazionale italiana.\nFa parte nel 2012 del College Italia, ma si infortuna e gioca soltanto sul finale di stagione. L'anno dopo si trasferisce nella Libertas Basket Bologna ancora in serie A2. L'esordio in Serie A1 avviene con la Pallacanestro Femminile Umbertide il 4 ottobre 2014.\nCon la rinuncia della squadra umbra alla categoria, si trasferisce oltre confine al \"Monaco Basket Association\" nella \"Nationale f\u00e9minine 1\", terza serie francese.\nNel gennaio 2018 viene ingaggiata dall'Alpo Basket, squadra di serie A2.\nDopo una stagione a Torino \u2013 72 punti in 19 gare disputate \u2013, nel 2019 viene ingaggiata dalla Virtus Bologna.\nNel 2020-21 viene ingaggiata dalla Pallacanestro Femminile Firenze in Serie A2.\nNazionale.\nHa indossato la maglia azzurra Under 16 vincendo l'argento agli europei 2012 in Ungheria.\nCon la Nazionale italiana Under-18 ha disputato gli Europei 2014 in Portogallo.\nVince l'argento con la Nazionale Under-20 agli europei 2016.\nStatistiche.\nPresenze e punti nei club.\n\"Statistiche aggiornate al 31 gennaio 2021\""}
{"id": "5346418", "revid": "599013", "url": "https://it.wikipedia.org/wiki?curid=5346418", "title": "Maria Chiara Ortolani", "text": "Carriera.\nGuardia di 178\u00a0cm, ha giocato in serie A1 con Umbertide. Attualmente gioca in Serie A2 con la Fe.Ba Civitanova Marche."}
{"id": "5346441", "revid": "6923", "url": "https://it.wikipedia.org/wiki?curid=5346441", "title": "Partito Comunista dell'Honduras", "text": "il Partito Comunista dell'Honduras (spagnolo: Partido Comunista de Honduras) \u00e8 un partito comunista dell'Honduras.\nIl partito fu fondato il 10 ottobre del 1954 da Ramos Dionisio Bejarano e Rigoberto Padilla Rush, e aveva le sue radici nel Partito Democratico Rivoluzionario dell'Honduras.\nIl partito era considerato dal suo governo come un partito illegale, ha sviluppato una forte presenza nel movimento sindacalista, per esempio tra le piantagioni di banane.\nNegli anni '60 il Dipartimento di Stato degli Stati Uniti d'America ha stimato che il partito aveva 2.400 membri.\nNel 1990 il vecchio partito si era sciolto ed era entrato a far parte del \"Partido Renovaci\u00f3n Patri\u00f3tica, PRP\".\nIl partito \u00e8 stato rifondato nel 2011 durante il suo quinto congresso."}
{"id": "5346444", "revid": "767487", "url": "https://it.wikipedia.org/wiki?curid=5346444", "title": "Seksmisja", "text": "Seksmisja \u00e8 un film commedia fantascientifica del 1984 diretto dal regista polacco Juliusz Machulski. Il film \u00e8 molto popolare in Polonia, tanto da essere considerato un cult.\nTrama.\nMaximilian Paradys e il biologo Albert Starski si offrono volontari per un esperimento di criogenia. Uno dei due \u00e8 un pap\u00e0 separato che lascia la figlia di pochi anni con una madre alienante. Per un errore si risvegliano solo nel 2044, dopo 53 anni di ibernazione, in un mondo in cui gli esemplari maschi della razza umana si sono auto-distrutti in una guerra nucleare e le donne vivono passivamente sotto terra e sotto un regime femminista. Gli viene detto che la superficie della terra \u00e8 radioattiva e che le donne riescono a tenere in vita la specie umana attraverso la partenogenesi.\nCapiscono presto che qualcosa non torna, quando vedono la scuola di indottrinamento in cui le femministe insegnano alle donne che i maschi praticavano la violenza di genere uccidendo le donne con i cavatappi. Esprimendo la propria mascolinit\u00e0, i due disobbediscono alle leggi del regime femminista. Vengono sottoposti ad un processo, in cui le femministe sostengono che Copernico ed Einstein erano donne oppresse dagli uomini. Provano a sostenere le ragioni degli uomini, ma nessuno gli crede.\nLe femministe li condannano alla castrazione. Una specie di dottoressa Mengele del femminismo si incarica di compiere l'operazione: il pap\u00e0 riconosce sua figlia, che, diventata adulta vittima di alienazione genitoriale (PAS) \u00e8 caduta nella misandria femminista. Una scienziata riscopre l'amore e li aiuta a fuggire. Piuttosto che vivere nella dittatura femminista scelgono di morire da uomini liberi: escono in superficie. Scoprono che non \u00e8 vero che la terra \u00e8 radioattiva. In una villa con giardino incontrano la dittatrice, che confessa la grande menzogna femminista: dopo aver ucciso gli uomini, fanno vivere le donne sotto terra ingannandole con la storia delle radiazioni.\nProduzione.\nLe riprese si sono svolte in Polonia: a \u0141eba, a \u0141\u00f3d\u017a (le riprese della casa di Sua Eccellenza) e nella miniera di sale di Wieliczka.\nDistribuzione.\nDate di uscita.\nDi seguito sono riportate le date di uscita e i titoli son cui il film \u00e8 stato distribuito:\nHome video.\nIl 25 gennaio 2005 il film \u00e8 stato pubblicato in DVD in Polonia dalla Polart.\nAccoglienza.\nNel 2005, attraverso i risultati dei sondaggi delle riviste cinematografiche polacche \"Cinema\" e \"Esensja\" e il sito \"Stopklatka.pl\" \u00e8 stato votato dal pubblico come il miglior film polacco degli ultimi trent'anni. Tuttavia, questa valutazione da parte del pubblico \u00e8 in disaccordo con le classifiche di film polacchi fatte dai critici cinematografici professionisti.\nSu \"Rotten Tomatoes\" il film ha ricevuto il 91% di giudizi positivi da parte del pubblico.\nRiconoscimenti.\nNel 1984 ha ricevuto il premio Zlota Kaczka per il miglior film."}
{"id": "5346445", "revid": "104458", "url": "https://it.wikipedia.org/wiki?curid=5346445", "title": "Guerra bianca", "text": ""}
{"id": "5346446", "revid": "767487", "url": "https://it.wikipedia.org/wiki?curid=5346446", "title": "Das Schwarze Einmaleins", "text": "Das Schwarze Einmaleins \u00e8 il nono album in studio del gruppo musicale tedesco Saltatio Mortis, pubblicato nel 2013.\nTra le tracce spicca la primissima canzone a sfondo politico della band, \"Wachstum \u00fcber alles\", un'aspra critica contro le scelte socio-economiche dell'attuale governo tedesco."}
{"id": "5346449", "revid": "1305772", "url": "https://it.wikipedia.org/wiki?curid=5346449", "title": "Dengeki Stryker", "text": " \u00e8 una visual novel giapponese sviluppata e pubblicata dalla OVERDRIVE il 24 giugno 2011 per Microsoft Windows. Il 27 luglio 2012 ne ha pubblicato una nuova versione chiamata \"Cho Dengeki Striker\" che aggiunge un nuovo personaggio alla storia, tre nuovi archi narrativi e nuovi effetti grafici animati nei combattimenti.\nLa versione inglese \u00e8 stata pubblicata dalla MangaGamer il 22 giugno 2012, acquistabile tramite download, quindi il 28 marzo 2014 \u00e8 stato pubblicato anche \"Cho Dengeki Stryker\". Infine, il 19 settembre dello stesso anno, ha pubblicato anche una versione di quest'ultimo adatta a tutte le et\u00e0.\nTrama.\nYamato \u00e8 un bambino con un grande senso di giustizia che vuole diventare un eroe come quello dei manga che legge. Cerca sempre di proteggere la sua amica d'infanzia Haruna dai bulli, ma viene sempre malmenato. Un giorno, l'amica gli confida che si dovr\u00e0 trasferire il giorno dopo. Disperato, Yamato si ritrova a piangere presso un antico tempio dove incontra un misterioso uomo anziano che si fa chimare \"Memory Collector\" e che gli offre di esaudire un desiderio in cambio di ricordi. Yamato accetta e desidera di diventare uno Stryker, il supereroe del manga che adora; il \"Memory Collector\" esaudisce il suo desiderio, ma in cambio gli sottrae tutti i suoi ricordi. Yamato si risveglia cos\u00ec pensando di essere Stryker Zero, il cyborg dell'impero giapponese che difende la sua nazione dai cyborg del malvagio impero Balbora.\nDieci anni dopo, fanno misteriosamente la loro comparsa delle persone con superpoteri che affermano di essere l'avanguardia dell'impero Balbora con il compito di spianare la strada per l'invasione del Giappone. Nessuno riesce a fermarli se non Yamato, trasformato in Stryker Zero, che li costringe a ritirarsi per riorganizzarsi.\nYamato si trasferisce in citt\u00e0 per poterla proteggere da nuovi attacchi, ma paradossalmente finisce per andare a vivere nell'appartamento di fianco a quello in cui si sono rifugiati i cyborg di Balbora. Entrambi gli schieramenti finiscono cos\u00ec per diventare amici nelle loro identit\u00e0 di copertura, per poi fronteggiarsi in battaglia ogni qual volta i cyborg di Balbora tentanto un nuovo attacco.\nModalit\u00e0 di gioco.\nCome la maggior parte delle visual novel, la giocabilit\u00e0 di \"Dengeki Striker\" consiste nel leggere il testo accompagnato dalle immagini dei personaggi e da fondali fissi, effettuando alcune scelte che andranno a modificare leggermente i dialoghi e in seguito a determinare in quale degli archi narrativi il gioco proseguir\u00e0.\nIl gioco possiede sei diversi archi narrativi di lunghezza variabile, ognuno dei quali si focalizza su un'eroina o su un eroe, tuttavia possiede solo \"good ending\". Alcune saghe sono consecutive ad altre, altre lo sono ma ignorano l'epilogo della saga precedente, mentre altre sono completamente slegate dal resto. In alcune saghe alcuni personaggi possono essere nemici, mentre in altre preziosi alleati. Alcuni personaggi muoiono in una saga per cui non sono presenti in quella successiva, mentre in un'altra sono personaggi rilevanti e in un'altra ancora hanno un ruolo marginale.\nPersonaggi.\nStryker e alleati.\nGli Imperial All-Terrain Strike Support Ranger, o pi\u00f9 semplicemente Stryker, sono cyborg sviluppati dal Giappone per difendersi dai cyborg dell'impero di Balbora, suo nemico. Sono soldati devoti alla difesa della popolazione e della citt\u00e0 dai nemici, dotati di alcune unit\u00e0 chiamate \"Stryker Drives\" utilizzate per aumentare grandemente le loro capacit\u00e0 combattive. Queste unit\u00e0 sono di dieci tipi diversi e permettono ad esempio agli Stryker di aumentare la velocit\u00e0 di movimento, scagliare fulmini, proiettare fasci di plasma o creare lame di energia; tutti i poteri sono legati all'elettricit\u00e0. Ogni Stryker \u00e8 anche in grado di volare a piacimento.\nImpero Balbora.\nBalbora \u00e8 un impero malvagio non lontano dalle coste del Giappone, governato da un misterioso imperatore. Il suo esercito \u00e8 formato da soldati bionici armati di armi bianche o armi da fuoco. I suoi ufficiali sono invece cyborg caratterizzati da superpoteri. Ad ogni modo, tutti i soldati sono in grado di volare a piacimento.\nSviluppo.\n\"Deardrops\" \u00e8 il sesto progetto della OVERDRIVE. Il progetto \u00e8 stato gestito da Katakura Shinji, la sceneggiatura \u00e8 stata scritta da Katsunori Kobayashi. I filmati del gioco sono stati creati da Iris Motion Graphics.\nMusiche.\nLa produzione musicale \u00e8 stata affidata alla band \"milktube\", mentre le canzoni sono cantante da Endo Masaaki. Il 27 luglio 2011 \u00e8 stato pubblicato l'album contenente le musiche originali del gioco, intitolato \"STRYKERS\". Un secondo album vocale \u00e8 stato pubblicato il 1\u00ba luglio 2012, intitolato \"For your Future\", mentre il 1\u00ba settembre 2012 \u00e8 stato pubblicato l'album contenente le musiche di Chou Dengeki Stryker, sempre intitolato \"For your Future\".\nAccoglienza.\nDengeki Stryker \u00e8 stato accolto molto positivamente dalla critica, che ha lodato in particolare il comparto audio e la caratterizzazione dei personaggi. Tra le caratteristiche per cui \u00e8 stato apprezzato c'\u00e8 anche il fatto sapere fondere bene insieme tematiche tipiche delle visual novel a quelle di uno shonen. In particolare, \u00e8 stato apprezzato Cho Dengeki Stryker, sia per le saghe e i personaggi introdotti o approfonditi, sia poich\u00e9 risolve alcuni misteri lasciati dal titolo originale."}
{"id": "5346453", "revid": "868829", "url": "https://it.wikipedia.org/wiki?curid=5346453", "title": "Macchia (personaggio)", "text": "La Macchia \u00e8 un personaggio dei fumetti pubblicati dalla Marvel Comics, \u00e8 un criminale al servizio di Kingpin.\nBiografia.\nLe origini.\nScienziato al servizio del crimine, il dottor Jonathan Ohnn fu incaricato da Kingpin di trovare un modo per replicare i poteri del vigilante Cloak, lavorando fino allo stremo riusc\u00ec a creare un portale verso la dimensione oscura, fonte dei poteri dell'eroe incappucciato, per\u00f2 un calo di tensione cre\u00f2 una fluttuazione del portale e Ohnn, timoroso di perdere la sua unica occasione di successo, vi entr\u00f2 svenendo per lo shock. Ripresosi dallo svenimento, lo scienziato si ritrov\u00f2 in una dimensione a pois, fatta di luce e ombra che formava numerosi portali, galleggiando nel vuoto nuot\u00f2 verso uno di essi e lo imbocc\u00f2, ritornando nel suo laboratorio. Risvegliatosi, Ohnn scopr\u00ec che nel passaggio attraverso le dimensioni i varchi oscuri si erano stampati sul suo corpo dotandolo della capacit\u00e0 di sfruttarli a suo piacimento, convinto di essere imbattibile il neocriminale fronteggi\u00f2 l'Uomo Ragno e la Gatta Nera, giunti per sfidare Wilson Fisk, e, contro tutte le aspettative, li sconfisse. Un secondo confronto termin\u00f2 in maniera diversa, usando troppi varchi per attaccare Spidey il criminale rimase sguarnito di macchie in sua difesa e l'Arrampicamuri ne approfitt\u00f2 per stenderlo.\nDi fallimento in fallimento.\nAnni dopo, la Macchia si unisce a Kangaroo, Grizzly e Gibbon nel tentativo di ottenere vendetta contro Spidey, il gruppo, spietatamente soprannominato Legione dei Falliti, ha vita breve a causa delle divergenze di opinione tra i vari membri, Ohnn ed il collega australiano infatti credono in un approccio pi\u00f9 violento e sono arrestati dal Tessiragnatele durante una rapina. Successivamente, l'ex scienziato \u00e8 rapito da Gideon Trust che vuole sfruttare i suoi poteri per creare portali verso la Zona Negativa cos\u00ec da poterla saccheggiare. Incarcerato, aiuta ad evadere il criminale Lapide, il killer albino per tutto ringraziamento gli spezza il collo. Nonostante questo piccolo inconveniente, ricompare mesi dopo e si incontra con il viscido Slyde, entrambi, preoccupati per l'uccisione di molti criminali di bassa lega ad opera dell'Hydra, sono colti di sorpresa da Elektra, controllata dall'organizzazione terrorista, e uccisi. Sono resuscitati dalla Mano e usati nell'attacco all'eliveivolo S.H.I.E.L.D. durante il quale Ohnn \u00e8 subito fermato da Wolverine. In seguito, si unisce alla gang criminale di Testa di Martello ma \u00e8 nuovamente fermato da Iron Man e dallo S.H.I.E.L.D.. Dopo questa disavventura, si unisce al team creato da MODOK per rubare una potentissima arma ma tradisce il gruppo e consegna l'arma a Temugin, figlio del Mandarino, che disgustato dalla slealt\u00e0 del criminale lo esilia nella dimensione a pois, luogo d'origine dei poteri di Ohnn. Per un po' il criminale tiene un basso profilo ma quando la mafia russa ferisce per sbaglio suo figlio Ohnn inizia a uccidere i malavitosi sovietici per vendetta, incrociando la sua strada con Spidey. Successivamente, entra tra le file del sindacato criminale di Hood, in realt\u00e0 fa la spia per conto di Mister Negativo, in cambio il boss criminale gli ha promesso una cura per il suo stato. Fallito il suo tentativo di guarire, si unisce allo squadrone assoldato dal Dottor Octopus per rapire il bambino di Minaccia ma \u00e8 catturato dall'Uomo Ragno; coinvolto in un altro rapimento, \u00e8 fermato da Devil.\nPoteri e abilit\u00e0.\nUsando i suoi poteri la Macchia pu\u00f2 spostare se stesso o parti del suo corpo ovunque, attraversando la dimensione a pois per mezzo di varchi che pu\u00f2 piazzare dove preferisce, anche a mezz'aria, e rendere della grandezza necessaria; il passaggio in questa dimensione potrebbe spiegare anche la sua resistenza alla morte. \u00c8 in grado di tornare ad un aspetto umano richiamando tutte le macchie in un unico grande varco sul petto. Il suo metodo preferito d'attacco \u00e8 circondare l'avversario con numerosi varchi attraverso i quali colpirlo."}
{"id": "5346456", "revid": "358169", "url": "https://it.wikipedia.org/wiki?curid=5346456", "title": "Katarina Johnson-Thompson", "text": ""}
{"id": "5346457", "revid": "580197", "url": "https://it.wikipedia.org/wiki?curid=5346457", "title": "Nazionale Under-19 di calcio femminile della Francia", "text": "La Nazionale Under-19 di calcio femminile della Francia, in francese \u00c9quipe de France de football f\u00e9minin des moins de 19 ans, \u00e8 la rappresentativa calcistica femminile internazionale della Francia formata da giocatrici al di sotto dei 19 anni, gestita dalla Federazione calcistica della Francia (\"F\u00e9d\u00e9ration Fran\u00e7aise de Football\" - FFF).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato europeo UEFA Under-19 e ai tornei a invito come il Torneo La Manga.\nCon le sue quattro vittorie al Campionato europeo di calcio femminile di categoria \u00e8 la nazionale di calcio femminile Under-19 pi\u00f9 titolata in Europa dopo la Germania. Inoltre, sommando anche i quattro secondi posti, di cui uno ottenuto con l'allora nazionale Under-18, ha disputato otto finali complessive, raggiungendo la Germania tra le nazionali di categoria della zona UEFA."}
{"id": "5346458", "revid": "155634", "url": "https://it.wikipedia.org/wiki?curid=5346458", "title": "Eastern Professional Basketball League 1953-1954", "text": "La stagione EPBL 1953-54 fu l'8\u00aa della Eastern Professional Basketball League. Parteciparono 6 squadre in un unico girone.\nRispetto alla stagione precedente si aggiunsero gli Hazleton Hawks. I \"Lebanon Seltzers\" si trasferirono a Pottsville, divendando i Pottsville Bolognas. I \"Lancaster Rockets\" ripresero la vecchia denominazione di Lancaster Red Roses. Gli Harrisburg Capitols scomparvero.\nDurante la stagione i \"Pottsville Bolognas\" tornarono a Lebanon con il vecchio nome, ma fallirono prima della fine del campionato."}
{"id": "5346461", "revid": "363629", "url": "https://it.wikipedia.org/wiki?curid=5346461", "title": "Liz, la diva dagli occhi viola", "text": "Liz, la diva dagli occhi viola (\"Liz: The Elizabeth Taylor Story\") \u00e8 una miniserie televisiva in due puntate del 1995 diretta da Kevin Connor. Basata sulla biografia non ufficiale di Elizabeth Taylor scritta da C. David Heymann nel 1994, racconta la vita della diva americana, star di capolavori del cinema come \"La gatta sul tetto che scotta\" e \"Cleopatra\", dall'infanzia alla met\u00e0 degli anni ottanta, quando, dopo la morte dell'amico Rock Hudson, diventa fondatrice della \"American Foundation for AIDS Research\" per la lotta contro l'AIDS.\nLa miniserie ha ricevuto 3 nomination ai Primetime Emmy Awards per scenografia, trucco e acconciature.\nTrama.\nLos Angeles, 1942. Determinata a trasformare la figlia Elizabeth in una star, Sara Warmbrodt chiede l'aiuto dell'attrice e giornalista Hedda Hopper, che riesce ad ottenere un ruolo per la bambina in \"Torna a casa Lassie!\". Il successo arriva inaspettato, trasformando la piccola Elizabeth in una bambina prodigio del cinema hollywoodiano, ambita dagli studios e idolatrata dai fan. Crescendo, Liz diventa una bellezza senza pari, e continua la sua ambiziosa scalata al successo con pellicole di grande notoriet\u00e0, da \"Un posto al sole\" a \"Ivanhoe\", al fianco di Robert Taylor. Anche la sua vita sentimentale segue la frenesia delle sue apparizioni cinematografiche, passando da un marito all'altro. Ma nel 1963, dopo il matrimonio con il cantante Eddie Fisher, sul set del kolossal della 20th Century Fox \"Cleopatra\" Elizabeth conosce l'affascinante Richard Burton, e se ne innamora. I due iniziano cos\u00ec un'intensa quanto pubblica relazione nonostante i rispettivi coniugi, sposandosi nel 1964. L'idillo tanto osannato dalla stampa si trasforma ben presto in un'interminabile serie di sconti e incomprensioni, portandoli al divorzio nel 1974 e, dopo una riappacificazione nel 1975, ad un'ulteriore separazione. Nel 1984, alla morte di Richard per un'improvvisa emorragia cerebrale, Liz si reca distrutta alla sua tomba per lasciare un mazzo di fiori.\nDistribuzione.\nTrasmessa negli Stati Uniti il 21 e 22 maggio 1995 sulla rete NBC, in Italia la miniserie \u00e8 andata in onda il 19 giugno 1997 in prima serata su Rai 2, accorciata ad un unico film televisivo di 127 minuti.\nControversie.\nLa fonte principale della miniserie, \"Liz - Biografia intima di Elizabeth Taylor\", biografia non ufficiale della diva scritta da C. David Heymann, venne fortemente contestata dall'attrice, che tent\u00f2 di agire per via legale prima contro Heymann e poi contro la NBC, che nel maggio 1995 si apprestava a trasmettere il proprio progetto televisivo. Entrambi i tentativi della Taylor di impedire la pubblicazione della biografia e poi la trasmissione della miniserie si rivelarono infruttuosi, in quanto le sue richieste di essere la sola a poter gestire il proprio nome vennero giudicate da un giudice incoerenti con il suo affermato ruolo pubblico."}
{"id": "5346466", "revid": "298229", "url": "https://it.wikipedia.org/wiki?curid=5346466", "title": "Katarina Thompson", "text": ""}
{"id": "5346467", "revid": "287204", "url": "https://it.wikipedia.org/wiki?curid=5346467", "title": "Societ\u00e0 Ginnastica Gallaratese 1942-1943", "text": "Questa voce raccoglie le informazioni riguardanti la Societ\u00e0 Ginnastica Gallaratese nelle competizioni ufficiali della stagione 1942-1943.\nPartenze 1945.\nLa seguente lista di trasferimento \u00e8 stata tratta dall'edizione nord della Gazzetta dello sport conservata dalla Biblioteca Comunale Centrale \"Sormani\" di Milano presso il suo magazzino decentrato di Via Quaranta e pubblicata in data 30 settembre 1945."}
{"id": "5346485", "revid": "287204", "url": "https://it.wikipedia.org/wiki?curid=5346485", "title": "Qazaqstan Prem'er Ligasy 2015", "text": "La Qazaqstan Prem'er Ligasy 2015 \u00e8 stata la 24\u00aa edizione della massima divisione del calcio kazako. La stagione \u00e8 iniziata il 7 marzo e si \u00e8 conclusa il 14 novembre 2015. L' ha vinto il campionato.\nStagione.\nNovit\u00e0.\nAl posto dello Spartak Semey, retrocesso al termine della stagione precedente, \u00e8 stato promosso l'Oqjetpes.\nFormula.\nLe 12 squadre si affrontano in un girone di andata e ritorno, per un totale di 22 giornate. Al termine, le prime sei classificate giocano un play-off per il campionato. Le ultime sei classificate partecipano a un play-out per evitare la retrocessione. I punti conquistati nella prima fase vengono dimezzati.\nLa squadra campione del Kazakistan ha il diritto a partecipare alla UEFA Champions League 2016-2017 partendo dal secondo turno di qualificazione.\nLe squadre classificate al secondo e terzo posto sono ammesse alla UEFA Europa League 2016-2017 partendo dal primo turno di qualificazione.\nLa vincitrice della Coppa nazionale \u00e8 ammessa alla UEFA Europa League 2016-2017 partendo dal primo turno di qualificazione.\nLa penultima classificata gioca lo spareggio con la seconda classificata della Birin\u015fi L\u00efga.\nL'ultima classificata retrocede direttamente in Birin\u015fi L\u00efga.\nPrima fase.\nClassifica finale.\nLegenda:\nNote:\nPoule scudetto.\nClassifica finale.\nLegenda:\nNote:\nPoule retrocessione.\nClassifica finale.\nLegenda:\nNote:\nSpareggio promozione-retrocessione.\nLo Jetisw mantiene il posto in Prem'er Ligasy."}
{"id": "5346486", "revid": "599013", "url": "https://it.wikipedia.org/wiki?curid=5346486", "title": "Cleveland Gary", "text": "Al college gioc\u00f2 a football a Miami.\nCarriera professionistica.\nGary fu scelto come 26\u00ba assoluto nel Draft NFL 1989 dai Los Angeles Rams. Nella sua seconda stagione guid\u00f2 la NFL con 14 touchdown su corsa mentre nel 1992 super\u00f2 per l'unica volta le mille yard corse stagionali, oltre a dieci touchdown, sette su corsa e tre su ricezione. Gioc\u00f2 coi Rams fino al 1993 e chiuse la carriera professionistica l'anno successivo militando nei Miami Dolphins."}
{"id": "5346488", "revid": "228587", "url": "https://it.wikipedia.org/wiki?curid=5346488", "title": "Philip Walsted", "text": "Aveva lavorato per l'American Airlines come agente di prenotazione e viveva con il suo compagno Jonathan. Il suo supervisore alla American Airlines, Linda Kubiak, ha speso parole di elogio nei riguardi della sua collaborazione con Walsted, giungendo a dichiarare che \"sono stata cambiata per sempre dopo aver conosciuto e lavorato con Philip.\"\nL'aggressione.\nWalsted stava camminando verso casa il 12 giugno del 2002, quando \u00e8 stato aggredito e picchiato con una mazza da baseball dal ventiduenne David A. Higdon nel corso di una rapina. Walsted \u00e8 stato colpito alla testa con la mazza pi\u00f9 di venti volte, e ha ricevuto pi\u00f9 di 50 ferite a seguito dell'attacco.\nWalsted \u00e8 stato trovato, coperto di sangue, in strada vicino alla casa che divideva con il suo compagno nel quartiere dell'Universit\u00e0 dell'Arizona; trasportato al \"University Medical Center\", muore pi\u00f9 tardi quel giorno stesso.\nArresto.\nHigdon \u00e8 stato arrestato una settimana dopo. La polizia lo ha trovato in possesso degli occhiali, dell'orologio, delle scarpe, del portachiavi dell'American Airlines e della patente di guida della vittima; nell'abitazione si trovavano inoltre articoli di giornale sull'omicidio, due mazze da baseball, abiti ancora intrisi del sangue di Walsted, marijuana e cocaina.\nCrimine d'odio.\nInizialmente la polizia aveva rifiutato di classificare l'omicidio come un crimine di odio; ma alcuni mesi dopo, a seguito delle prove accumulatesi, il dipartimento di polizia di Tucson ha ri-classificato il caso come un crimine di odio riferendolo come tale all'FBI.\nHigdon, esplicitamente affiliato al neonazismo dichiar\u00f2 mentre si trovava in carcere di aver \"ucciso per la causa\". Il Procuratore Teresa Godoy ha affermato che l'omicidio di Walsted era iniziato come una rapina, ma che l'attacco \u00e8 stato alimentato dalle credenze neonaziste di Higdon, e faceva parte di un tentativo da parte sua di impressionare un gruppo di potere bianco a cui aspirava ad appartenere. Higdon ha confessato apertamente il crimine pi\u00f9 volte nelle sue lettere e vantandosene con gli altri detenuti.\nUn rappresentante del locale centro gay e lesbico appartenente al progetto anti-Violenza (il Dr. Lori B. Girshick) ha partecipato agli interrogatori del criminale reo confesso, riferendo poi che \"Higdon aveva scritto centinaia di pagine di lettere e documenti, mentre si trovava in carcere, che portano a credere che Philip sia stato ucciso perch\u00e9 era gay\".\nMentre l'Arizona non ha alcuna legge specifica contro i crimini di odio, se le vittime sono colpite, almeno in parte, a causa della loro razza, origine nazionale, orientamento sessuale, religione o sesso, i giudici possono tenerne conto come aggravante pregiudiziale.\nVerdetto e condanna.\nNel gennaio 2005, Higdon \u00e8 andato sotto processo per omicidio di primo grado; condannato nel marzo 2005 \u00e8 stato condannato all'ergastolo senza condizionale.\nIn collaborazione con la Citt\u00e0 di Tucson, un memoriale \u00e8 stato creato nel \"Catalina Park\" in Forth Avenue, lungo la strada che porta verso la casa di Philip e Jonathan."}
{"id": "5346489", "revid": "1573940", "url": "https://it.wikipedia.org/wiki?curid=5346489", "title": "Chiesa della Madonna di Tavella", "text": "La chiesetta, situata in mezzo ai campi ad est dell'abitato di Madrisio, nel comune di Fagagna (UD), \u00e8 delimitata da un muretto la cui entrata \u00e8 caratterizzata da due pinnacoli dove alcune pietre riportano la data del 1656.\nIn seguito a scavi eseguiti all'interno della chiesa, si \u00e8 giunti ad una origine del XIII secolo per la chiesa primitiva, distrutta poi dal terremoto del Friuli del 1348 e ricostruita nel 1407. Dopo il terremoto del Friuli del 1511 la chiesa fu ampliata con l'aggiunta di una navata laterale con volta a crociera. La facciata \u00e8 semplice ed \u00e8 sormontata da una monofora campanaria. All'interno dell'edificio \u00e8 murato un bassorilievo, raffigurante due teste, risalente ad epoca romana, forse al I secolo d.C.. Sopra il portale principale vi sono lacerti di affresco con la raffigurazione della Madonna, risalente al XIII secolo e il cui autore era ancora legato ad ambiti bizantineggianti. A sinistra vi \u00e8 un altro affresco con l\"'Annunciazione e due offerenti\", che risale al 1519.\nLungo il perimetro esterno \u00e8 presente un edificio risalente al 1501, ora diroccato, che svolgeva la funzione di rifugio per gli eremiti."}
{"id": "5346492", "revid": "88740", "url": "https://it.wikipedia.org/wiki?curid=5346492", "title": "Episodi di UFO", "text": "La prima stagione della serie televisiva UFO and\u00f2 in onda tra il 16 settembre 1970 e il 15 marzo 1973 nel Regno Unito, per un totale di 26 episodi; in Italia fu trasmessa dalla Rai a partire dal 3 ottobre 1971 e replicata pi\u00f9 volte. Non vennero mai girate stagioni successive alla prima.\nI primi diciassette episodi furono girati dal maggio al dicembre del 1969, mentre gli altri nove, a causa della chiusura degli studi di Borehamwood, furono girati nei Pinewood Studios dal maggio al settembre del 1970.\nElenco degli episodi.\nGli episodi sono elencati nell'ordine comunemente ritenuto pi\u00f9 logico. N\u00e9 l'ordine di produzione, n\u00e9 quello della prima trasmissione in Gran Bretagna sono infatti rispettosi della continuit\u00e0 logica. Ogni puntata \u00e8 autoconclusiva, ma numerosi sono i riferimenti fra i vari episodi. Nella tabella sono indicate proposte di ordini alternativi per i vari episodi:\nTra parentesi sono indicati dei titoli italiani usati in diverse edizioni (VHS o DVD).\nFinalmente identificato.\nTrama.\nIl giovane Peter si imbatte insieme alla sorella Leila in un UFO atterrato in un bosco; si fermano a riprenderlo con una telecamera amatoriale, ma un extraterrestre apre il fuoco contro di loro.\nNell'anno 1969, l'auto che conduce il colonnello dei servizi segreti Edward Straker a colloquio con il Primo Ministro inglese viene attaccata da un disco volante che la insegue dal cielo. Oltre dieci anni pi\u00f9 tardi, nel 1980, il colonnello dirige, sotto la falsa identit\u00e0 di proprietario dei grandi studi televisivi Harlington-Straker, lo SHADO, l'organizzazione militare segreta che combatte gli UFO che da 10 anni raggiungono la Terra, senza che la notizia venga diffusa. Il quartier generale \u00e8 nascosto a diversi metri di profondit\u00e0 sotto gli studi cinematografici.\nIl vice di Straker, colonnello Alec Freeman, viene inviato a Los Angeles allo scopo di acquistare dalla Westbrook Electronics un sistema in grado di individuare con anticipo sufficiente l'avvicinamento del nemico alla Terra; al ritorno il suo aereo, sul quale viaggia anche il colonnello Virginia Lake, viene attaccato da un UFO che gli intercettori lunari non sono riusciti a fermare. L'UFO viene abbattuto dallo Skydiver e il pilota recuperato in mare; \u00e8 la prima volta che un extraterrestre cade vivo nelle mani dello SHADO. Si tratta di un umanoide dalla pelle grigioverde, che ha assunto questo colore a contatto con il liquido di sopravvivenza della tuta spaziale. L'alieno sopravvive per qualche ora, finch\u00e9 muore con evidenti sintomi di senescenza rapida a causa dell'esposizione all'atmosfera terrestre. I medici riescono a determinare che appartiene a una razza in declino affetta da problemi di sterilit\u00e0, che ha viaggiato per mesi a velocit\u00e0 molte volte superiore alla velocit\u00e0 della luce e che il suo corpo contiene ben 5 organi trapiantati da donatori umani.\nDopo l'autopsia, Straker deve comunicare al capitano Peter Carlin, diventato comandante dello Skydiver, che il cuore dell'alieno morto \u00e8 stato espiantato a sua sorella Leila, la ragazza uccisa dieci anni prima dall'UFO atterrato in un bosco.\nControllo computer.\nTrama.\nMentre il colonnello Freeman si trova su Base Luna, scatta un allarme per l'avvicinamento di un UFO. Gli intercettori si levano in volo e lanciano i missili ma il disco volante \u00e8 illeso; il tenente Gay Ellis fornisce le nuove coordinate di rotta ai piloti, ma uno dei tre velivoli viene distrutto e l'UFO penetra nell'atmosfera terrestre.\nStraker richiama immediatamente al quartier generale SHADO Ellis e i due piloti sopravvissuti, per sottoporli a una serie di test psicoanalitici. Il velivolo extraterrestre intanto atterra nel Canada settentrionale, le ricerche non lo individuano perch\u00e9 \u00e8 inabissato in fondo a un lago. Appena torna in superficie, il satellite SID ne segnala la posizione e lo Skydiver lo rintraccia, danneggiandolo al punto che deve atterrare vicino alla base militare di Lexfield.\nIntanto il risultato del test indica che Ellis \u00e8 sotto stress a causa dell'attaccamento emotivo che prova per Bradley, uno dei piloti superstiti degli intercettori. Freeman, nominato comandante sul campo delle operazioni in Canada, decide di portare con s\u00e9 entrambi, contro il parere del comandante Straker, per metterli alla prova. Freeman ha con s\u00e9 tre SHADO-mobile: il primo viene distrutto appena entra in contatto visivo con l'UFO. Per dimostrare che non si fa influenzare da elementi emotivi, Gay Ellis fa avanzare per il secondo attacco il pi\u00f9 distante degli altri due mezzi cingolati, comandato da Bradley.\nBradley e i suoi lasciano lo SHADO-mobile e ingaggiano una sparatoria con due alieni appiedati dopo l'esplosione dell'UFO, uccidendone uno e catturando l'altro, che viene trasportato al quartier generale. L'analisi medica conferma quanto gi\u00e0 si sapeva: la pelle dell'umanoide ha un colore verde a causa del liquido di sopravvivenza contenuto nella tuta; siccome qualsiasi comunicazione sembra impossibile, Straker si assume la responsabilit\u00e0 di iniettargli una droga che ne provoca rapidamente la morte.\nStraker vorrebbe trasferire al quartier generale Ellis e Bradley, ma Freeman minaccia le dimissioni, che poi ritira; una simulazione al computer stabilisce comunque che se Ellis avesse seguito una differente procedura durante l'attacco dell'UFO, tutti e tre gli intercettori sarebbero stati persi e non solo uno. I due possono tornare a Base Luna.\nTraditore per forza.\nTrama.\nI test psicologici ai quali viene sottoposto periodicamente tutto il personale SHADO segnalano che l'agente Paul Roper \u00e8 in situazione di forte stress. Un'intercettazione ambientale rivela che l'agente detta al telefono dati e cifre. Roper \u00e8 sotto ricatto; per aumentare la pressione qualcuno ha spaventato sua moglie Carol, che vive in una casa isolata, finch\u00e9 l'uomo ha ceduto accettando di collaborare.\nRoper viene immediatamente interrogato da Straker; confessa di avere passato dati e coordinate elaborati dal satellite SID, ma non sa a cosa servano. I medesimi dati sottoposti al calcolatore dal personale di Base Luna, rivelano una rotta di volo che contiene la posizione del Sole, della Terra e della Luna in allineamento. Straker ipotizza che il contatto di Roper sia una spia interna a SHADO, e per farla uscire allo scoperto rilascia l'agente; inoltre si \u00e8 reso conto che alcuni dati da lui forniti al telefono sono volutamente errati. Se ne \u00e8 accorto anche il ricattatore, che \u00e8 Dawson, aiutante medico al quartier generale: si reca a casa di Carol Roper per vendicarsi; lei si \u00e8 armata di fucile, i due si uccidono a vicenda. Nella tempia di Dawson viene rinvenuto un microchip impiantato dagli extraterrestri. L'auto di Roper viene attaccata da un UFO, ma l'uomo rimane illeso.\nLa rotta di volo elaborata da Roper permette che un UFO passi inosservato a bassa quota sulla superficie lunare, durante un momento di forte attivit\u00e0 solare che acceca temporaneamente i radar. Straker decide di tendergli un agguato, un singolo uomo appiedato con un lanciamissili. Viene inviato Paul Roper, che accetta in questo modo di cancellare il tradimento. Appena il sole sorge all'orizzonte lunare, un UFO sopraggiunge volando tra le rocce. Roper riesce a distruggerlo con un missile ma la sua tuta si fora e disperde tutta l'aria. L'uomo muore prima che arrivi un mezzo di soccorso da Base Luna.\nProgetto Foster.\nTrama.\nTre UFO vengono avvistati da Base Luna, due vengono distrutti dagli intercettori ma il terzo supera le difese e si avvicina a una regione del Nord Atlantico dove sta \u00e8 in corso il collaudo di un aereo sperimentale. I due piloti rifiutano di interrompere il volo e si imbattono nell'UFO, che fotografano e filmano, ma lo Sky 1 lo abbatte davanti ai loro occhi, cos\u00ec vicino che il jet rimane danneggiato e precipita. Uno dei due piloti non sopravvive; l'altro, Paul Foster, viene messo a riposo dai suoi superiori; \u00e8 convinto di avere visto un UFO e vuole indagare, aiutato anche dalla sorella di Jim, il collega morto nell'incidente.\nTentano di dissuaderlo in ogni modo: mediante un colloquio con lo psichiatra dei servizi segreti dottor Jackson, mediante l'alterazione del film e delle foto scattate in volo, anche con la devastazione teppista di casa sua. \u00c8 la sorella di Jim a mostrargli un giornale di dieci anni prima quando Straker, proprietario di un grande studio televisivo, era un colonnello dell'aeronautica, coinvolto in un misterioso incidente automobilistico in cui mor\u00ec un Ministro. Foster si reca da Straker, che tenta a sua volta di dissuaderlo, minacciandolo con una pistola. Infine lo conduce nel quartiere generale sotterraneo di SHADO dove gli rivela che ha superato tutte le prove di un percorso ideato per lui. C'\u00e8 gi\u00e0 pronto anche un badge d'identit\u00e0, Foster diventa un uomo SHADO.\nStagioni di UFO\nBonifica spaziale.\nTrama.\nUn modulo spaziale comandato dal capitano Steve Maddox procede alla bonifica di relitti rimasti in orbita nello spazio. Straker teme infatti che possano offrire riparo a invasori extraterrestri, e chiede alla commissione astrofisica i fondi per procedere a una bonifica spaziale totale. Il generale Henderson per\u00f2 \u00e8 esasperato dalle continue richieste di finanziamento e preannuncia il parere negativo della commissione.\nIntanto la navetta spaziale viene abbordata da un ordigno extraterrestre nascosto in un modulo abbandonato dell'Apollo 8, che modifica l'angolo di rientro nell'atmosfera al punto che la nave si disintegra. Henderson impone uno stop ai voli lunari ma il colonnello Foster, comandante di Base Luna, decolla a bordo di un altro modulo, deciso a ripetere il percorso seguito da Maddox. Riesce a scampare a fatica a un'aggressione dell'ordigno alieno che tenta di cambiare l'angolo di rientro.\nStraker ritiene che qualcosa si nasconda dietro uno dei quattro relitti dislocati lungo la traiettoria seguita dai due moduli lunari. Invia gli intercettori a distruggerli, sapendo che \u00e8 una trappola per allontanarli da Base Luna. Henderson \u00e8 furioso, ritiene che sia stato Straker a comandare il volo di Foster; si reca al quartier generale SHADO e lo esautora per nominare al suo posto Foster, che per\u00f2 rifiuta. Nel frattempo un UFO supera l'orbita lunare e si avvicina al quartier generale, evidentemente per distruggerlo. Il rischio \u00e8 forte, Henderson accusa il comandante di incoscienza ma all'ultimo momento lo Sky 1 distrugge l'UFO.\nVedendo come Straker si \u00e8 comportato durante la crisi, Henderson assicura il suo appoggio per la richiesta di bonifica spaziale.\nSalvataggio.\nTrama.\nUn UFO raggiunge la Luna senza essere rilevato dal sistema di tracciamento. Un extraterrestre si avvicina a piedi alla base SHADO e con un colpo d'arma da fuoco provoca la decompressione della sala relax e la morte del tenente Bill Grant. Il proiettile viene scoperto, gli intercettori in volo fotografano un UFO allunato nella parte in ombra di un cratere. Straker invia a catturarlo due luna-mobile agli ordini di Paul Foster, comandante di Base Luna. I quattro dell'equipaggio scendono a piedi per catturare l'UFO, com'\u00e8 desiderio di Straker dal momento che l'atmosfera terrestre ne provoca sempre la disintegrazione; ma la nave aliena apre il fuoco e Foster si trova separato dagli altri.\nL'UFO si leva in volo e viene centrato dal missile di un intercettore, andando a schiantarsi sul luna mobile dove avrebbe dovuto trovarsi Foster, che invece \u00e8 perduto tra le rocce. Viene dato per disperso e gi\u00e0 Straker ha trovato un sostituto. In realt\u00e0 il comandante di Base Luna si \u00e8 ferito a una gamba ed \u00e8 incappato in un extraterrestre che lo ha fatto prigioniero. La sua radio non funziona, ma l'alieno, evidentemente anche lui isolato dai suoi, acconsente a accompagnarlo fino alla base lunare.\nUn luna-mobile parte per cercare fra i resti del mezzo distrutto, l'aria nella tuta di Foster \u00e8 quasi esaurita ma l'extraterrestre lo aiuta. Il colonnello riesce a farsi notare dal luna-mobile ma perde i sensi prima di riuscire a avvertire i colleghi, i quali uccidono a prima vista l'extraterrestre.\nI globi di fuoco.\nTrama.\nL'episodio viene introdotto da un'intervista rilasciata dal vero ufologo Frank E. Stranges, fondatore del National Investigations Committee on Unidentified Flying Objects, girata quando Stranges visit\u00f2 il set della serie, tra il 16 e il 24 luglio 1969, negli stessi giorni in cui si svolgeva la missione Apollo 11, citata nell'intervista.\nAllarme rosso su Base Luna, si avvicinano tre UFO: improvvisamente cambiano rotta e tornano indietro poco prima di essere intercettati. Subito dopo un meteorite colpisce la superficie lunare a poca distanza da una base privata, installata per compiti di ricerca e sfruttamento dalla Dalotek. Nella base si trovano tre tecnici per un periodo di dieci giorni. Le trasmissioni radio da Base Luna e la Terra si interrompono per qualche minuto, poi ritornano. Straker ordina al colonnello Foster di accertarsi se non sia un'interferenza della base Dalotek.\nFoster viene accolto come un prevaricatore dai tecnici, a parte la bella geologa Jane Carson che sembra colpita dal giovane. Poco dopo una nuova interruzione di comunicazioni causa un incidente mortale con il modulo lunare in fase di atterraggio. Furibondo, Foster sequestra i circuiti di trasmissione Dalotek. I tre tecnici scoprono durante una ricognizione all'esterno che nel cratere del meteorite c'\u00e8 uno strano apparecchio trasmittente. Riescono a farlo sapere a Foster mentre inizia un nuovo black out radio, in corrispondenza di un attacco UFO. Un Luna mobile inviato per l'occasione distrugge l'apparecchio alieno, depositato dal finto meteorite, in tempo per fermare l'UFO.\nJane Carson e i suoi colleghi vengono sottoposti alla procedura di amnesia selettiva prevista per chi viene a contatto con i segreti di SHADO.\nQuestione di priorit\u00e0.\nTrama.\nEd Straker riporta il figlio John a casa dalla moglie divorziata, che ora vive con un altro uomo; ma il ragazzo ha un incidente proprio fuori dalla porta, viene investito da un'auto e trasportato al pronto soccorso. John \u00e8 allergico a alcuni antibiotici, per cui l'unico medicinale sicuro prima che accada l'irreparabile sarebbe un farmaco innovativo disponibile solo in America. Straker afferma che pu\u00f2 procurarselo. D\u00e0 disposizioni a un volo SHADO da oltre oceano perch\u00e9 prelevi il medicinale in un ospedale e lo porti a Londra.\nMa nel frattempo \u00e8 in corso un'emergenza, gestita da Freeman: un UFO supera le difese e si inabissa in mare presso la costa occidentale irlandese. Poco dopo un extraterrestre entra a casa della signora O'Connor, anziana cieca che vive sola, monta una trasmittente radio e si inserisce sulle frequenze SHADO. Straker, rientrato al quartier generale in attesa del volo dall'America, ha l'intuizione che l'extraterrestre voglia aiutarli. A sua insaputa per\u00f2 Freeman ha disposto che l'aereo con il farmaco per John aiuti le ricerche sulla costa irlandese. Straker decide di non opporsi.\nUn nuovo UFO supera le difese, giunge sulla Terra e uccide l'extraterrestre che era entrato in casa O'Connor. Il farmaco giunge a Londra troppo tardi, John \u00e8 gi\u00e0 morto e Mary Straker addebita tutta la responsabilit\u00e0 all'ex marito.\nIncubo.\nTrama.\nAl termine di un'esercitazione con lo Sky 1, il colonnello Foster partecipa a una festa privata a casa di un'amica; al risveglio si reca al Centro Ricerche SHADO, nel sud dell'Inghilterra, dove per due settimane seguir\u00e0 un programma per rimettersi in forma. Intanto un UFO viola le difese di base Luna e si avvicina alla Terra.\nFoster ha un malore nella sauna del Centro Ricerche, quando riesce a uscire viene aggredito da due extraterrestri che lo mettono fuori combattimento e lo infilano dentro una tuta, poi riempiono il casco del liquido verde che respirano i piloti degli UFO. Straker invia sul posto Freeman, che trova tutti morti e rileva la scomparsa di Foster.\nIl comandante decide di abbattere l'UFO appena lascer\u00e0 la superficie terrestre perch\u00e9 la morte \u00e8 comunque preferibile alla prigionia tra gli alieni, ma il pilota dello Skydiver sbaglia di proposito il colpo. L'UFO \u00e8 comunque danneggiato, si avvicina alla Luna dove si prevede si schianter\u00e0. Il tenente Gay Ellis esce con il luna-mobile, nell'esplosione del veicolo alieno Foster viene proiettato fuori e recuperato.\n\u00c8 necessario togliergli il casco e riportarlo alla respirazione dell'atmosfera terrestre; l'operazione \u00e8 delicata e richiede la supervisione a distanza del dottor Jackson. Quando Ellis fa defluire il liquido verde, Foster ha una crisi respiratoria. Si risveglia nell'anticamera della sauna, al Centro Ricerche: il suo \u00e8 stato solo un incubo procurato dagli eccessi della festa della sera prima.\nIl posto delle decisioni.\nTrama.\nAgli studi televisivi arriva una giornalista, una bella donna di nome Josephine Fraser, per intervistare Straker. Fingendo di lasciare la borsa nel suo ufficio, la donna torna con uno stratagemma quando lui \u00e8 assente. Straker teme che possa avere registrato nel frattempo qualcosa di compromettente che riveli l'esistenza di SHADO. Riesce a risalire alla targa dell'auto della donna grazie alla sicurezza interna, lascia il comando a Freeman e si reca a cercarla nel residence dove vive.\nBase Luna avvista tre UFO, due vengono distrutti ma il terzo si avvicina la terra. Freeman mobilita lo Skydiver contro un oggetto rilevato dai radar, ma \u00e8 solo un pallone meteorologico. Straker raggiunge Josephine Fraser e le impone di consegnargli il nastro delle registrazioni, ma la donna riesce a fuggire. La blocca dopo un inseguimento in automobile.\nBase Luna segnala un veicolo di superficie in avvicinamento a circa 50 miglia di distanza, Freeman fa levare in volo gli intercettori per verificare, si scopre che si tratta di una draga russa della base lunare Sovatec. I responsabili sovietici non riescono a mettersi in contatto con l'equipaggio, il mezzo sembra fuori controllo e punta direttamente sull'installazione SHADO.\nStraker interroga la giornalista Fraser, una freelance che si lamenta della scarsit\u00e0 di lavoro; il registratore sarebbe solo uno stratagemma per scoprire qualcosa di interessante su cui scrivere un pezzo. Tra i due si stabilisce una certa simpatia, Straker la invita a cena a casa propria: allo stesso tempo per\u00f2 si procura una traccia vocale che fornisce alla sua segretaria per svolgere indagini.\nIl colonnello Foster va incontro alla draga russa a bordo di un luna mobile, spara alcuni colpi di avvertimento senza successo; decide quindi di salire sul mezzo in movimento e scopre che i due uomini dell'equipaggio soffrono di anossia a causa dell'abbassamento della pressione dell'ossigeno, e non si rendono conto della situazione.\nA casa di Straker intanto si \u00e8 stabilita una certa situazione tra i due, \u00e8 evidente che c'\u00e8 del desiderio reciproco; ma proprio mente Fraser lo precede in camera da letto, lui riceve dalla segretaria la telefonata che aspettava: la giornalista ha gi\u00e0 subito cinque denunce per spionaggio industriale. Straker la manda via anche se lei gli assicura che le proprie motivazioni non sono pi\u00f9 di tipo lavorativo.\nNel frattempo a bordo della draga Foster deve mettere fuori combattimento l'equipaggio russo prima di riuscire a arrestare il veicolo con il comando d'emergenza comunicatogli dai sovietici, a pochi metri dalla collisione con la struttura di Base Luna.\nIl triangolo quadrato.\nTrama.\nViene avvistato un UFO che si dirige verso l'Inghilterra meridionale. Straker ordina di non intercettarlo perch\u00e9 vuole tentare di catturare vivi i piloti. Invia sul posto, una zona poco abitata in una foresta, gli SHADO-mobile al comando del colonnello Foster.\nIntanto Liz Newton e il suo amante Cass Fowler raggiungono la casa di lei all'interno della zona che Straker ha fatto circondare; i due hanno intenzione di assassinare il marito della donna al momento in cui rientra in casa, fingendo un incidente: hanno fatto credere ai conoscenti che Jack Newton non sia atteso a casa per la sera, perch\u00e9 vogliono simulare un incidente con un intruso.\nUn guardiacaccia che attraversa la foresta viene ucciso dall'extraterrestre, che poi si aggira nei dintorni. L'UFO esplode, Foster arriva sul posto e vi trova all'interno il corpo carbonizzato dell'uomo; decide di lasciar seguire al cane del guardiacaccia le tracce dell'invasore. L'alieno intanto entra in casa Newton e viene ucciso a colpi di pistola da Liz, che crede sia il marito.\nFoster arriva sul posto e porta via con s\u00e9 la donna e il suo amante. Condotti al quartier generale SHADO, viene loro somministrata una droga dell'oblio che cancella le ultime ore della loro vita. Foster vorrebbe denunciarli alle autorit\u00e0, teme che i due tentino di nuovo di assassinare Newton, ma Straker non \u00e8 d'accordo: SHADO non pu\u00f2 esibire il corpo dell'extraterrestre, e la Newton e Fowler non sarebbero pi\u00f9 perseguibili poich\u00e9 non hanno pi\u00f9 il ricordo delle ultime ore.\nNella scena finale, Liz Newton si attarda davanti a una tomba in un cimitero, poi si allontana verso il suo amante Cass che la attende all'uscita.\nCorte marziale.\nTrama.\nIl colonnello Paul Foster, sotto corte marziale con l'accusa di avere passato alla stampa informazioni suscettibili di rivelare l'esistenza dell'organizzazione SHADO, viene condannato a morte.\nTutto \u00e8 iniziato quando Straker ha trovato un microfono nascosto nella propria auto e ha capito subito che era stato messo dal generale Henderson per controllarlo. Il suo superiore gli rivela che c'\u00e8 una spia molto vicina a lui nell'organizzazione. Ben presto i sospetti convergono su Paul Foster perch\u00e9 le comunicazioni filtrate provengono dalla sua macchina cifrante. Henderson convoca la corte marziale, l'accusa \u00e8 impersonata dallo psicologo Jackson, il quale rivela che Forser ha ricevuto un versamento di 10.000 dollari sul proprio conto in banca. Gli indizi sono schiaccianti, Foster viene condannato per tradimento.\nTuttavia uno dei clienti che lavorano negli studi televisivi, dove Foster \u00e8 impiegato sotto copertura, rivela a Straker che alcuni segreti industriali gli sono stati sottratti e venduti alla concorrenza. Il comandante intuisce che Foster \u00e8 vittima di intercettazioni ambientali, e riesce a trovare a casa sua dei microfoni. Qualcuno, nell'atto di spiarlo in quanto dipendente degli studi Harlington-Straker, \u00e8 riuscito a scoprire l'esistenza di SHADO.\nIntanto Foster fugge dalla custodia e viene inseguito da guardie armate con l'ordine di sparare a vista. Straker riesce a risalire a una donna che ha commissionato lo spionaggio ambientale e la costringe rilasciare una dichiarazione che scagiona Foster. Ma il colonnello \u00e8 stato gi\u00e0 abbattuto dalle guardie: per fortuna, Jackson ha suggerito che usassero proiettili anestetici. Si scopre infine che i 10.000 dollari gli sono stati versati come bustarella dall'agente di una starlet che voleva farsi strada nel cinema.\nL'ingrandimento.\nTrama.\nSotto la diretta responsabilit\u00e0 di Straker, lo SHADO sperimenta un nuovo programma che permette ingrandimenti fotografici della superficie terrestre di molte grandezze superiori a quanto ottenuto finora. Straker riesce a ottenere dalla commissione e dal generale Henderson un finanziamento di un miliardo di dollari per lanciare in orbita un satellite in grado di seguire un UFO sino al suo pianeta. Straker, Foster e Freeman si recano su Base Luna in attesa dell'avvicinamento di un velivolo extraterrestre, qui confidano al personale che si tratta del primo passo per restituire i colpi che stanno portando alla Terra; intanto la NASA spedisce il satellite in orbita lunare, e il colonnello Foster vi monta la macchina elaborata dallo SHADO.\nSi avvicina un UFO proveniente dallo spazio profondo, gli intercettori si levano in volo da Base Luna ma invece di distruggerlo lo spingono in direzione dell'orbita dove \u00e8 in attesa il satellite. Questo viene attirato dal disco volante e lo segue nel suo lungo viaggio di ritorno. Saranno necessari quattro mesi prima che arrivino le prime immagini.\nIl tempo passa, il satellite finalmente trasmette: si tratta fotografie di qualcosa che potrebbe sembrare una zona coperta di vegetazione. Ma il responsabile del progetto dott. Young spegne le illusioni di Straker: c'\u00e8 un difetto, la macchina non ha inviato alcun dato sulla scala dell'ingrandimento, che dunque risulta inintelligibile. Straker contesta questa interpretazione, ma il dott. Young gli dimostra che ha torto: gli mostra una fotografia a video domandandogli di riconoscerla, e rivela che ci\u00f2 che sta osservando \u00e8 l'immagine molte volte ingrandita delle gambe nude del tenente Gay Ellis, in attesa nella stanza accanto.\nIl tentativo di scoprire qualche notizia sul misterioso pianeta d'origine degli UFO \u00e8 da considerarsi fallito.\nControllo confetti: OK!\nTrama.\nIl tenente Grey offre sigari a tutti i colleghi nel quartier generale SHADO per festeggiare la nascita del un figlio. Questo scatena in Straker una tempesta di ricordi che risale a dieci anni prima.\nQuando Straker si sposa, SHADO non esiste ancora, ma lui \u00e8 gi\u00e0 nei servizi segreti con il grado di colonnello. Poco prima che il suo aereo decolli per la Grecia, dove ha deciso di portare la moglie Mary in viaggio di nozze, viene fermato e convocato dal suo superiore generale Henderson. Gli viene comunicato che sar\u00e0 lui a presentare al comitato speciale delle Nazioni Unite a New York la richiesta di finanziamento per la creazione di SHADO. Straker \u00e8 cos\u00ec convincente che non solo ottiene i fondi, ma viene anche nominato comandante della struttura.\nStraker si trasferisce nella nuova casa con la moglie, e quasi contemporaneamente iniziano i lavori per la costruzione degli studi cinematografici nei cui sotterranei si cela il quartier generale. Il primo arruolato \u00e8 il suo amico colonnello Freeman, pilota d'aereo e agente dei servizi segreti. Mary si lamenta subito perch\u00e9 il marito continua a tornare a casa molto tardi. Lui non pu\u00f2 rivelarle nulla perch\u00e9 SHADO \u00e8 un progetto top secret. Mary gli comunica che aspettano un figlio.\nL'impegno per mettere in piedi l'organizzazione per\u00f2 prende tutto il tempo di Straker, i lavori durano fino a primavera quando \u00e8 prevista la scadenza della gravidanza. Mary sospetta che lui abbia una relazione con un'altra donna perch\u00e9 un investigatore privato l'ha fotografato insieme a una giovane agente. Gli comunica che lo lascer\u00e0, ma mentre lui cerca di fermarla, forse convinto a raccontarle la verit\u00e0 sul proprio lavoro, Mary cade dalle scale.\nViene portata all'ospedale e immediatamente operata a causa di un'emorragia interna. Per fortuna tutto finisce bene, sia Mary che il bambino, un maschio, sono sani e salvi. Anche il padre della donna si riconcilia con il genero.\nPercezioni extrasensoriali.\nTrama.\nViene avvistato un UFO in avvicinamento alla Terra; ha un comportamento anomalo, cambia rotta di continuo come se ondeggiasse. Gli intercettori decollati da Base Luna non riescono a colpirlo. Al quartier generale SHADO pensano sia uno stratagemma per evitare la distruzione, per\u00f2 il disco volante continua il suo andamento oscillante anche quando si avvicina alla Terra.\nGiunto sull'Europa occidentale, fa scattare l'allarme rosso. Straker invia gli SHADO-mobile nel punto di impatto, una foresta poco abitata. A un posto di blocco viene fermato un uomo, John Croxley, il quale assiste allibito all'UFO che precipita sulla sua casa, uccidendo sua moglie Stella. Il colonnello Foster rimane ferito nell'impatto; Straker dice a Croxley che l'incidente \u00e8 causato da un velivolo sperimentale, in realt\u00e0 l'UFO si \u00e8 schiantato scientemente sull'abitazione.\nCirca un mese pi\u00f9 tardi, agli studi cinematografici Harlington-Straker giunge un plico via posta; contiene tutti i segreti dell'organizzazione SHADO messi nero su bianco. Il mittente \u00e8 Croxley. Straker e Freeman si recano dal medico dell'uomo, lo psichiatra dottor Br\u00fcnner, dal quale vengono a sapere che Croxley possiede poteri extrasensoriali: \u00e8 in grado di percepire ci\u00f2 che accadr\u00e0 nell'immediato futuro e anche di leggere nel pensiero. Questa sua capacit\u00e0 si sta acutizzando.\nStraker ipotizza che l'uomo abbia letto i segreti di SHADO dalla mente di Foster, ricoverato in ospedale a causa dell'incidente. Croxley ha anche lasciato a Br\u00fcnner un messaggio per Straker, evidentemente prevedendo che sarebbe venuto da lui: lo aspetta di notte nella casa distrutta dall'UFO. Straker e Freeman vi si recano senza scorta, ma Croxley li disarma. Ha intenzione di ucciderli per vendicare la morte della moglie. Avrebbe anche il potere di farlo perch\u00e9 prevede ogni loro mossa; gli extraterrestri sono evidentemente penetrati nel suo cervello e hanno ucciso sua moglie perch\u00e9 egli provasse il desiderio di vendicarsi su Straker. Tuttavia quando il colonnello Foster arriva alle sue spalle, egli lo legge nella mentre di Freeman ma non fa nulla per difendersi e si lascia uccidere, come se avesse recuperato negli ultimi momenti di vita il controllo di se stesso.\nUccidete Straker.\nTrama.\nUn UFO attacca il modulo lunare a bordo del quale ci sono il colonnello Paul Foster e il capitano Frank Craig. Per 16 ore si perdono tracce del modulo, che poi arriva incolume a Base Luna: nel frattempo per\u00f2 i due hanno subito un condizionamento che impone di uccidere Straker.\nStraker e Freeman si recano su Base Luna e notano una particolare acrimonia in Foster, che rinfaccia al comandante di aver messo in pericolo la sua vita. Il comandante rivela di avere intenzione di chiedere il raddoppio del finanziamento annuo perch\u00e9 prevede un massiccio attacco di UFO, Foster lo mette in dubbio.\nFoster ritorna sulla Terra. Durante la notte il capitano Craig cerca di uccidere Straker nel sonno, ma vistosi sorpreso fugge. Malgrado l'allarme rosso, si impadronisce di una tuta e una carica esplosiva e esce all'aperto per distruggere gli impianti di aria e acqua di Base Luna: per\u00f2 la riserva d'aria che ha con s\u00e9 \u00e8 insufficiente e muore prima di procurare danni irreparabili. Scontento di come il comandante ha gestito l'emergenza, Foster fa rapporto al generale Henderson lamentando che Straker identifica lo SHADO con se stesso, e che forse \u00e8 ora di un cambio al comando. Il generale Henderson convoca Freeman, che si rifiuta di avallare il rapporto.\nVenuto a sapere del rapporto, Straker affronta Foster su Base Luna, ma il colonnello \u00e8 armato e cerca veramente di ucciderlo. Straker lo disarma e intervengono gli uomini di Base Luna. Al quartier generale SHADO, Foster viene esaminato dagli psichiatri che rivelano come abbia subito un lavaggio del cervello nelle 16 ore in cui \u00e8 rimasto in balia dell'UFO, un profondo condizionamento a uccidere Straker che non \u00e8 possibile rimuovere. Foster \u00e8 irrecuperabile. Straker non si d\u00e0 per vinto e lo affronta, finge di volerlo uccidere e poi gli d\u00e0 la possibilit\u00e0 di farlo a sua volta. Ma Foster non ci riesce, anche con il rischio di essere eliminato. A questo punto si pu\u00f2 considerare fuori pericolo.\nSul fondo.\nTrama.\nUn UFO nascosto nell'oceano attacca e distrugge una nave. Lo Skydiver viene subito inviato sul posto, Straker decide di salire a bordo insieme al tenente Foster, vincendo la propria claustrofobia. Mentre si trova in navigazione, il mezzo viene attaccato da una macchina extraterrestre e si posa danneggiato sul fondo. Il comandante Wateman viene lanciato con lo Sky 1 e riesce a distruggere l'UFO. Il tenente Chin rimane ferito, le uscite di sicurezza sono danneggiate tranne una, che per\u00f2 richiede un'ora e mezza per essere riempita e svuotata.\nStraker decide che uscir\u00e0 per primo il comandante Lewis, seguito da Chin e da Foster, riservando per se stesso l'ultimo posto. Il tenente Nina Barry uscir\u00e0 dal condotto dello Sky 1. Hanno inizio le prime operazioni, ma Nina Barry rimane imprigionata nello stretto condotto che non si apre. Nessuno purtroppo se ne accorge. Il colonnello Freeman giunto sul posto con un aereo di salvataggio recupera Lewis e poi anche Foster, ma non c'\u00e8 traccia di Barry.\nL'aria nel sommergibile sta per esaurirsi. Chin muore dopo una breve agonia, Straker comincia a delirare e ricorda la morte del figlio in un incidente automobilistico. Seguendo le sue grida apre il portello e libera finalmente Nina Barry. I due sono rassegnati a morire insieme, ma all'ultimo momento Freeman riesce a far sollevare lo Skydiver dal fondale marino grazie a cariche esplosive e i sommozzatori liberano i due prigionieri attraverso il condotto di lancio.\nTroppo silenzio.\nTrama.\nUn UFO si avvicina alla capsula spaziale GPS4 nei dintorni di Base Luna, \u00e8 troppo rischioso tentare di colpirlo. Si libera degli intercettori e raggiunge la Terra. Straker invia sul posto gli SHADO-mobile comandati dal colonnello Foster.\nL'UFO \u00e8 atterrato in un bosco nei pressi della fattoria Stone; il figlio del proprietario, Russ Stone, caccia dalle proprie terre un giovane vagabondo che occupa insieme al suo cane una capanna abbandonata presso un lago. La notte il ragazzo entra nelle stalle della fattoria procurando l'allarme dei cavalli; Anne Stone, sorella di Russ, si sveglia, ma non si accorge che il vagabondo viene ucciso a pochi passi da lei e trascinato via.\nIl giorno dopo Russ sparisce durante un allenamento al salto agli ostacoli; Anne e il padre denunciano la scomparsa, la notizia giunge a Straker che invia sul posto Paul Foster. Anne lo accompagna in un giro della propriet\u00e0, soprattutto presso il laghetto dove non si sente cantare neanche un uccello. I due scoprono il corpo mutilato e senza vita del vagabondo. Foster fa appostare gli SHADO-mobile presso l'acqua, bersagliata con bombe di profondit\u00e0; quando l'UFO riemerge lo colpiscono e distruggono, ma dalla disintegrazione si salva una grossa capsula galleggiante.\nL'oggetto viene portato al quartier generale SHADO; radiografato e aperto: all'interno c'\u00e8 Russ Stone ancora vivo, pronto per essere spedito sul pianeta d'origine degli extraterrestri.\nL'occhio del gatto.\nTrama.\nAllarme rosso su base Luna, tre UFO in avvicinamento, che si ritirano appena si levano in volo gli intercettori. Immediatamente sopraggiungono altri tre UFO che attaccano Base Luna prima di essere abbattuti. Questo significa un'intensificazione negli arrivi, perch\u00e9 sono stati abbattuti 8 velivoli extraterrestri in una settimana. Jim Regan, pilota di intercettori, parte per due giorni di licenza sulla Terra; sua moglie Jean ha organizzato una cena a casa dei cugini, dove i quattro giocano con un mazzo di carte medianiche giunto per posta. Regan perde i sensi durante una seduta spiritica organizzata per scherzo. Al ritorno a casa \u00e8 frastornato, frena bruscamente l'auto perch\u00e9 c'\u00e8 un gatto sulla strada; ma mentre sono fermi, marito e moglie vengono storditi da due extraterrestri.\nAl risveglio, Regan \u00e8 solo con il gatto; si reca disperato da Straker il quale per\u00f2 non pu\u00f2 permettersi che prolunghi la sua licenza a causa dell'intensificazione degli avvistamenti, e lo invia su Base Luna. Il dottor Jackson riceve intanto i risultati dell'autopsia sull'alieno morto nell'attacco contro Base Luna, che contraddicono quanto si credeva fino a quel momento: gli extraterrestri non sopravvivono grazie a trapianti di organi umani, ma sono terrestri in tutto e per tutto, ai quali sono state asportate alcune parti del cervello per trasformarli in \u201ccomputer viventi\u201d. Questo significa che gli extraterrestri veri potrebbero avere qualsiasi aspetto, perfino non umanoide.\nSulla Terra intanto l'UFO emerge dal lago sul cui fondo di nascondeva. Al comando di un intercettore, Regan perde i sensi al momento di abbatterlo: presumibilmente sua moglie rapita si trova a bordo del mezzo alieno. Il gatto siamese trovato per strada sembra avere una nefasta influenza su Regan. Straker lo sospende per un mese e lo sostituisce con il colonnello Foster, che per\u00f2 viene messo fuori combattimento da Regan; quest'ultimo si impadronisce di un intercettore e si dirige su Base Luna. Straker comprende che anche il gatto siamese potrebbe essere stato lobotomizzato e usato dagli alieni come tramite e riesce a fermare Regan eliminando l'animale. All'ultimo momento, il pilota recupera coscienza e si schianta sulla superficie lunare invece di distruggere la base.\nDistruzione nell'Atlantico.\nTrama.\nUna nave da guerra della Marina viene avvicinata nell'Atlantico da un UFO, che rimane distrutto da un missile. Il generale Henderson riesce a impedire che la notizia arrivi al grande pubblico, ma il colonnello Lake, inviato a bordo dello Skydiver a cercare i resti del velivolo, non riesce a scendere a oltre 1000 braccia di profondit\u00e0 in una fossa troppo profonda.\nStraker decide di investigare perch\u00e9 l'ammiraglio Sheringham ha archiviato troppo in fretta la questione dell'UFO. Chiede a Foster di entrare in contatto con la segretaria dell'ammiraglio, Sarah Bosanquet, che tra l'altro \u00e8 figlia di uno dei costruttori di Base Luna, scomparso nel nulla durante i primi avventurosi anni di SHADO. Foster corteggia la ragazza e scopre nel suo appartamento un grosso telescopio dei cui dati di collimazione prende nota. La donna viene messa sotto sorveglianza: si scopre che un segnale laser trasmesso dal suo telescopio mette fuori combattimento il pilota di un intercettore impedendogli di fermare un UFO.\nL'ammiraglio Sheringham, convocato al quartier generale SHADO, confessa che la nave da guerra deve seppellire sul fondo dell'Atlantico meridionale gas letale in una quantit\u00e0 tale da cancellare la vita sulla Terra. Si teme che gli UFO vogliano colpirla per questa ragione; solo lo Skydiver riesce a salvare la situazione quando il sistema elettronico della nave viene danneggiato da un attacco degli extraterrestri.\nMissione senza ritorno.\nTrama.\nDurante il ritorno del modulo lunare sulla Terra, il colonnello Craig Collins segnala fuoco in cabina. Contemporaneamente, Base Luna avvista tre UFO in avvicinamento; uno dei tre devia dalla rotta e colpisce il satellite SID mettendolo fuori uso. Collins, considerato morto, viene ritrovato nella giungla tropicale qualche tempo dopo e ritorna a SHADO. Straker lo incarica di riparare il satellite SID nel corso di una missione comandata dal colonnello John Grey. Tra Collins e Grey c'\u00e8 un'evidente antipatia.\nCollins chiede di essere affiancato nella missione astronautica di riparazione dal colonnello Foster. I due uomini si contendono i favori del colonnello Virginia Lake, che al momento della scomparsa e presunta morte del primo ha iniziato a frequentare il secondo. Sia Lake che Grey notano un comportamento strano da parte di Collins. Quest'ultimo durante la notte toglie ossigeno alla camera da letto di Grey, che rischia il soffocamento ma non ha le prove per accusarlo.\nDurante un allenamento nella palestra di Base Luna, Collins provoca un incidente dal quale Foster esce con una costola incrinata, non pu\u00f2 partecipare alla missione. Collins sostiene che solo Straker pu\u00f2 aiutarlo, perch\u00e9 sono stati loro due a montare in orbita il satellite SID dieci anni prima. Straker accetta malgrado gli avvertimenti di Grey, perch\u00e9 Collins \u00e8 un suo amico personale.\nI due escono in missione dal veicolo lunare, Collins cerca di uccidere Straker: nel periodo in cui si credeva perduto nella giungla \u00e8 stato in realt\u00e0 catturato e lobotomizzato dagli extraterrestri, per essere trasformato in un computer vivente. All'ultimo momento il comandante di SHADO scollega il tubo dell'ossigeno dalla tuta di Collins che muore per anossia. Il cadavere di Collins si perde nello spazio presumibilmente per effetto della spinta dell'ossigeno in uscita dalla tuta.\nBombe psicologiche.\nTrama.\nUn UFO sfugge agli intercettori e atterra in Inghilterra. Emana impulsi che hanno influenza su tre persone che si trovano nel suo raggio di trasmissione: l'impiegato Daniel Clark, che dorme a casa con la moglie; Clem Mason, che sta passeggiando con il cane; infine Linda Simmonds che si trova alla guida della propria auto su strade di campagna. Un poliziotto motorizzato la ferma, lei fugge. Lui la insegue e blocca, ma la donna lo strangola con forza sovrumana.\nMentre guida lungo le stesse strade, Straker viene aggredito e stordito da Daniel Clark che gli ha chiesto un passaggio. Soccorso da Foster, scopre di avere in tasca un ultimatum consegnatogli da Clark: SHADO deve arrendersi altrimenti prima verr\u00e0 distrutta un'installazione radar, poi lo Skydiver 3 e infine il quartier generale stesso.\nClark viola il perimetro dell'installazione radar, viene catturato dalle guardie e portato all'interno, ma qui grazie alla sua forza incontrollabile distrugge l'impianto uccidendo se stesso e gli altri. Preoccupato per la minaccia allo Skydiver, Straker incarica il capitano Lauritzen di salire a bordo e salpare; ma Lauritzen viene aggredito e ucciso da Mason, che si sostituisce a lui presentandosi alla base navale. Credendo di intrappolarlo, le guardie lo chiudono nella sala d'identificazione, ma l'uomo forza una porta d'acciaio dello spessore di cinque centimetri e sale a bordo dello Skydiver, riuscendo in breve a disintegrarlo con tutti gli occupanti.\nIncrociando una serie di dati, allo SHADO scoprono che Mason e Clark abitavano molto vicini, e che la stessa sera un poliziotto \u00e8 stato ucciso in zona dopo aver segnalato la targa di un'auto. La vettura appartiene a Linda Simmonds, un'impiegata che ha uno strano comportamento. Il suo superiore le suggerisce di recarsi da un medico, ma la donna lo uccide. Foster perquisisce il suo appartamento poi la incontra per interrogarla. Linda \u00e8 cos\u00ec fragile e arrendevole che Foster ritiene impossibile sia una di quelle che allo SHADO chiamano \u201cpsicobombe\u201d. I due passeggiano insieme, si baciano, Foster la porta al quartier generale.\nQui Linda viene rinchiusa in una cella, proprio mentre l'UFO che la controlla a distanza si leva in volo dopo 48 ore di immobilit\u00e0. Grazie alla sua forza moltiplicata, Linda esce dalla cella e penetra nella sala comando; solo l'abbattimento dell'UFO in quel momento fa s\u00ec che la presa su di lei svanisca, e il quartier generale si salva.\nRiflessi nell'acqua.\nTrama.\nUn UFO attacca da sotto il mare una nave mercantile e la distrugge. Contemporaneamente, Base Luna avvista una flotta di 25 UFO in arrivo, che per\u00f2 si fermano in attesa. Intanto il sommozzatore di una troupe che lavora negli studi cinematografici Harlington-Straker viene aggredito nello stesso tratto di mare da un \u201cpesce volante\u201d simile alle bombe che hanno distrutto la nave. Straker vuole vederci chiaro, decide di recarsi sul posto con il colonnello Foster a bordo dello Skydiver.\nSul fondo del mare presso un isolotto vulcanico al largo della Cornovaglia, dove si rileva una temperatura di 30\u00b0 superiore al normale, trovano una vasta piattaforma a cupola; osservando dall'esterno, i due riconoscono all'interno il tenente Anderson, che dovrebbe trovarsi in licenza. Tornati al quartier generale SHADO lo interrogano e sottopongono al siero della verit\u00e0, ma l'uomo non rivela nulla. Lo mettono agli arresti e tornano alla piattaforma sottomarina. Il computer indica che si pu\u00f2 entrare esercitando una pressione, la superficie si richiuder\u00e0 una volta passati. Intanto gli UFO in attesa aumentano fino a 50 circa.\nStraker e Foster penetrano nella piattaforma, si trovano in un vasto labirinto di vetri e vengono aggrediti da un doppio di Foster, che gli somiglia in tutto e per tutto. Messo fuori combattimento, scoprono una replica dell'intera sala comando del quartier generale SHADO, con tutto il personale, compreso un doppio Straker. \u00c8 evidente che gli extraterrestri vogliono sviare le comunicazioni dell'organizzazione. Foster riesce a tornare all'esterno e ripara sullo Skydiver, ma Straker ha ordinato la distruzione della piattaforma se non fosse tornato entro un'ora; alla scadenza, il comandante dello Skydiver lancia i siluri che disintegrano la cupola. Per fortuna il comandante \u00e8 appena riuscito a venirne fuori e si avvicina incolume al sottomarino.\nIl tempo si \u00e8 fermato.\nTrama.\nFoster si trova nella sala comando del quartier generale SHADO quando il comandante Straker irrompe come impazzito e comincia a distruggere le apparecchiature. Cerca di fermarlo, ma Straker fugge in superficie e attraversa tutti gli studi cinematografici come se cercasse qualcosa, inseguito da Foster e dalle guardie. Sul tetto di un capannone incappano nel colonnello Virginia Lake senza sensi, e poi in Turner, un dipendente SHADO ucciso da una raffica d'arma da fuoco.\nStraker viene catturato, sedato e condotto nella sala medica. Autorizzato dal generale Henderson, il dottor Jackson gli inietta una droga che consente di riportarlo con la memoria a qualche ora nel passato, al momento cio\u00e8 in cui si \u00e8 recato a prendere il colonnello Lake appena atterrata, di ritorno da Base Luna. L'auto su cui viaggiano i due viene attaccata da un UFO che cerca di distruggerla con un raggio d'energia, senza riuscirci.\n\u00c8 notte, tuttavia appena raggiungono gli studi cinematografici Harlington-Straker non solo \u00e8 pieno giorno, ma tutto sembra congelato alle 18:00, comprese le persone ferme come una fotografia tridimensionale. I due, attoniti, scendono nella sala comando passando sotto il naso delle guardie immobili. Lake non si sente bene, \u00e8 come se sentisse un rallentamento del tempo. Straker inietta a entrambi una droga che accelera di diverse volte le reazioni. Si accorgono che c'\u00e8 qualcun altro nel quartier generale, \u00e8 Turner, uno degli addetti alle comunicazioni: l'uomo \u00e8 stato contattato dagli extraterrestri che gli hanno promesso farlo diventare comandante al posto di Straker. Sono loro che hanno congelato il tempo nel quartier generale in attesa di un UFO che verr\u00e0 a distruggerlo.\nStraker e Lake danno la caccia per tutti gli studi cinematografici a Turner che sembra per\u00f2 in grado di muoversi avanti e indietro nel tempo a piacimento. Arriva l'UFO, Straker si prepara a colpirlo con un lanciarazzi ma Turner mette fuori combattimento Virginia Lake e ruba la chiave d'attivazione del razzo. Straker lo insegue ancora ma scopre che \u00e8 impossibile ucciderlo perch\u00e9 lo vede sempre un attimo prima o un attimo dopo che si sposti nel tempo e nello spazio. Decide allora di aprire il fuoco a caso e colpisce il traditore. Riesce cos\u00ec a riprendere la chiave e distruggere con un razzo l'UFO. Torna in sala comando e comincia a sfasciare una per una le apparecchiature, cercando quella mediante la quale Turner ha congelato il tempo, finch\u00e9 ha successo e il tempo torna al suo flusso normale.\nDistorsioni mentali.\nTrama.\nBase Luna \u00e8 in allarme, appena il sole sorge gli intercettori si levano in volo per fermare un UFO che tuttavia si disintegra da solo prima di essere colpito. Straker si reca sulla Luna con Foster, vuole capire cos'\u00e8 successo. Intanto un luna-mobile si reca nel punto dell'esplosione, il pilota Conroy raccoglie come ricordo una pietra traslucida. Pi\u00f9 tardi alla Base, Conroy ha delle allucinazioni; siccome si diletta a scrivere racconti western, vede al posto dei colleghi dei banditi messicani armati fino ai denti. Aggredisce il tenente Nina Barry e uccide due colleghi prima di essere abbattuto a sua volta.\nStraker rientra sulla Terra molto preoccupato. Al quartier generale SHADO il capitano Beaver James ha a sua volta allucinazioni, uccide una guardia e prende in ostaggio il colonnello Virginia Lake. Il colonnello Foster \u00e8 costretto a abbatterlo, Straker lo rimpiange perch\u00e9 era il miglior pilota di SHADO. Si scopre che era stato James a mettere ordine negli effetti del defunto Conroy. Prendendone visione, Straker si ritrova in mano la pietra lunare. Poco dopo iniziano anche per lui le allucinazioni: mentre \u00e8 a colloquio con il generale Henderson nel proprio ufficio, si accorge di essere solo un attore che recita una parte in un film girato negli studi cinematografici.\nTutti lo chiamano Howard Byrne, come un attore che sta recitando negli studios, e quando prende visione, frastornato, del materiale girato si trova a guardare il film della propria vita: l'attentato all'automobile nel 1969 in cui mor\u00ec il Ministro, e poi l'incidente nel quale perse la vita suo figlio John. Straker si rende conto di soffrire di allucinazioni, accetta il gioco tornando nel teatro di posa e distrugge la pietra lunare, scagliandola in terra. In questo modo l'allucinazione collassa e torna alla realt\u00e0, dove ha rischiato di uccidere il generale Henderson. La pietra era una trappola degli extraterrestri studiata appositamente per indurre allucinazioni.\nIl lungo sonno.\nTrama.\nLa testimone oculare di un avvistamento UFO si risveglia dopo dieci anni di coma. Straker vuole interrogarla di persona perch\u00e9 fu lui a investirla con la propria auto. Catherine Frazer, che \u00e8 convinta sia passato solo un giorno, racconta a Straker ci\u00f2 che ricorda: fuggita di casa e dai genitori, aveva conosciuto a Piccadilly Circus un giovane hippy di nome Tim. Lui l'aveva portata con s\u00e9 in campagna in autostop, fino a una cascina. Qui i due avevano assunto sostanze allucinogene e in uno stato alterato avevano visto scendere un UFO nel vicino bosco.\nSenza rendersi conto di cosa accadesse, avevano sorpreso due extraterrestri nella cantina della fattoria e sottraendogli un cilindro pieno di liquido che stavano inserendo in un buco praticato nel pavimento. Inseguiti, erano fuggiti sul tetto, Tim si era gettato di sotto in uno stato di esaltazione. Perduti i sensi, Catherine si era svegliata al mattino mentre gli extraterrestri portavano con s\u00e9 all'UFO il corpo senza vita di Tim. Era fuggita camminando a lungo, fino a trovare un passaggio nel furgone di un uomo che aveva cercato di violentarla. Nello sfuggirgli, si era trovata davanti all'auto di Straker che non aveva potuto evitare di investirla.\nStraker \u00e8 convinto che gli extraterrestri abbiano sepolto nella fattoria un potente ordigno esplosivo in grado di distruggere tutta l'Inghilterra, e che l'oggetto trafugato da Catherine fosse l'innesco. Le sue conversazioni con la ragazza per\u00f2 sono state spiate da un uomo che si presenta nella camera d'ospedale. Catherine riconosce Tim, il quale le confessa di essere stato resuscitato dentro l'UFO. Vuole sapere dov'\u00e8 l'innesco, e inietta una droga a Catherine per farla ricordare.\nGiunto in ospedale, Straker si fa ripetere da Catherine dove ha gettato via l'innesco; Foster si reca sul posto ma Tim \u00e8 gi\u00e0 passato e l'ha preso. Per far ricordare a Catherine dove si trova la fattoria, Foster decide di iniettarle il resto della droga rimasta nella siringa. Foster e Straker si recano alla fattoria, troppo tardi perch\u00e9 la bomba \u00e8 innescata. Subito dopo Tim muore improvvisamente.\nCon l'aiuto di esperti di bombe, rimuovono l'ordigno e lo inviano nello spazio tramite un razzo, facendolo poi esplodere in sicurezza in orbita. Per Catherine per\u00f2 \u00e8 troppo tardi: \u00e8 morta in ospedale nello stesso momento di Tim, invecchiata di decine d'anni: quelli che gli extraterrestri hanno sottratto a lei per mantenere in vita il ragazzo."}
{"id": "5346498", "revid": "6923", "url": "https://it.wikipedia.org/wiki?curid=5346498", "title": "Classe Habsburg", "text": "La classe Habsburg \u00e8 stata una classe di tre navi da battaglia pre-dreadnought della k.u.k. Kriegsmarine, la marina militare dell'Impero Austroungarico, composta dalle navi \"Habsburg\", \"\u00c1rp\u00e1d\" e \"Babenberg\". Costruita nei cantieri dello Stabilimento Tecnico Triestino; inizialmente furono le prime corazzate della flotta capaci di missioni in alto mare, ma con l'obsolescenza vennero riclassificate come \"navi da battaglia da difesa costiera\" e gradatamente accantonate fino a terminare la guerra nel ruolo di navi caserma.\nLa classe partecip\u00f2 alla prima guerra mondiale dai porti dell'Adriatico, inquadrata nella 4\u00aa Divisione Navi da battaglia."}
{"id": "5346499", "revid": "2217068", "url": "https://it.wikipedia.org/wiki?curid=5346499", "title": "Dillion Harper", "text": "Biografia.\nDillion nacque a Jupiter in Florida il 27 settembre del 1991. Fino all'et\u00e0 di 8 anni visse col padre, che successivamente si spos\u00f2 con la sua attuale matrigna; poco dopo si spost\u00f2 nella citt\u00e0 di Yankeetown, dove visse con la sua famiglia.\nFrequent\u00f2 la \"Health Academy\" dove studi\u00f2 igiene dentale e incominci\u00f2 a lavorare presso delle cliniche come tirocinante.\nPerse la verginit\u00e0 a 15 anni, in un bagno della struttura scolastica, fu cos\u00ec che inizi\u00f2 ad essere considerata una ragazza \"particolare\", per di pi\u00f9 Dillion proveniva da una famiglia conservatrice e discretamente tradizionalista e ci\u00f2 non fu visto di buon occhio. All'et\u00e0 di 19 anni, mentre lavorava in una catena di ristoranti: l' \"Olive Garden\", incominci\u00f2 ad avvicinarsi al mondo pornografico, traendo guadagno da alcune webcam che sfruttava per \"intrattenere\" coloro che pagando potevano partecipare direttamente alle lives. In questo periodo una forte crisi colp\u00ec la zona in cui Dillion viveva, fu cos\u00ec che perse il lavoro nel ristorante e l'unico appiglio ormai rimasto fu la pornografia che gi\u00e0 intraprendeva.\nQuesta soluzione non venne accettata dal padre che, a differenza della madre, non appoggiava l'idea figlia e successivamente tagli\u00f2 i rapporti gi\u00e0 complicati. Da quel momento Dillion incominci\u00f2 ad interessarsi seriamente a questo mondo; sotto consiglio del suo ragazzo post\u00f2 degli annunci su Craigslist in cerca di un datore di lavoro in quel determinato campo.\nSuccessivamente venne contattata da Bella Roxxx che le diede consigli sul mondo pornografico e la convinse definitivamente a intraprendere questo percorso, invitandola negli studi di Bang Bros per registrare la sua prima scena.\nInizi\u00f2 la carriera del porno a 21 anni parallelamente agli studi per diventare dentista nel 2012.\nNel novembre 2013 ha posato per la copertina del magazine Hustler.\nPremi.\n2014\n2015\n2016\n2014\n2013\n2014\n2015\n2016\n2018\n2014\n2015\n2018\n2014"}
{"id": "5346515", "revid": "287204", "url": "https://it.wikipedia.org/wiki?curid=5346515", "title": "Nazionale Under-19 di calcio femminile della Svezia", "text": "La Nazionale Under-19 di calcio femminile della Svezia \u00e8 la rappresentativa calcistica femminile internazionale della Svezia formata da giocatrici al di sotto dei 19 anni, gestita dalla Federazione calcistica della Svezia (\"Svenska Fotbollf\u00f6rbundet\" - SvFF).\nCome membro dell'UEFA partecipa a vari tornei di calcio giovanili internazionali riservati alla categoria, come al Campionato europeo UEFA Under-19 e ai tornei a invito come il Torneo La Manga.\nCon le sue tre vittorie al Campionato europeo di calcio femminile di categoria, una ottenuta con l'allora formazione Under-18, \u00e8 la nazionale di calcio femminile Under-19 pi\u00f9 titolata in Europa dopo Germania, sei ori e due argenti, e Francia, sempre con tre ori ma quattro argenti. Inoltre, considerato anche il secondo posto ottenuto nell'edizione 2009, ha disputato quattro finali complessive tra le nazionali di categoria della zona UEFA, dietro a Germania (8), Francia (7), Spagna (5), e a pari merito con Inghilterra e Norvegia."}
{"id": "5346517", "revid": "287204", "url": "https://it.wikipedia.org/wiki?curid=5346517", "title": "Gary Bowyer", "text": "Carriera.\nRitiratosi dal calcio, nel 1997 intraprende la carriera da allenatore alla guida dell'Ilkeston Town, ricoprendo l'incarico di vice allenatore. Nel 1998 passa alla guida del settore giovanile del Derby County.\nNel 2004 diventa tecnico del settore giovanile del Blackburn. Il 28 dicembre 2012 sostituisce - temporaneamente - Henning Berg alla guida della prima squadra. Il 22 marzo 2013 - a seguito dell'esonero di Michael Appleton - viene nominato allenatore della squadra fino al termine della stagione.\nIl 24 maggio 2013 rinnova il proprio contratto per un'altra stagione. L'11 novembre 2015 viene esonerato.\nIl 1\u00ba giugno 2016 diventa il nuovo tecnico del Blackpool.\nIl 22 marzo 2021 viene ingaggiato dal dopo la rescissione di Richie Wellens.\nStatistiche.\nStatistiche da allenatore.\n\"Statistiche aggiornate al 22 febbraio 2021.\" In grassetto le competizioni vinte."}
{"id": "5346518", "revid": "254059", "url": "https://it.wikipedia.org/wiki?curid=5346518", "title": "Nembrini Gonzaga", "text": "I Nembrini Gonzaga sono un'antica e nobile famiglia originaria di Nembro, in provincia di Bergamo, dalla quale prese il nome. Si trasfer\u00ec nel corso del XVI secolo a Gandino, dove Cristoforo Nembrino venne ascritto alla nobilt\u00e0 di quel luogo, e da l\u00ec si spost\u00f2 a Bergamo.\nAlcuni membri nel XVI secolo si trasferirono nel bolognese, ad Ancona e a Mantova.\nNel 1693 il duca di Mantova Ferdinando Carlo di Gonzaga-Nevers, per i servigi resi, concesse alla famiglia il privilegio di accompagnare al loro cognome quello dei Gonzaga, che da allora si chiam\u00f2 \"Nembrini Gonzaga\".\nArma.\n\"Spada di argento e clava di verde incrociate e accantonate da 4 stelle (6 raggi) di oro su scudetto di azzurro su croce patente di rosso accantonata da 4 aquile di nero affrontate a coppia, tutto su argento\"."}
{"id": "5346519", "revid": "729019", "url": "https://it.wikipedia.org/wiki?curid=5346519", "title": "Pietro Marocco", "text": "Biografia.\nCorridore ciclista dilettante, combatt\u00e9 nella prima guerra mondiale nel Regio esercito: fu aspirante ufficiale in servizio nel 159\u00ba Reggimento fanteria.\nSi distinse nella Terza battaglia dell'Isonzo, tra le trincee della linea del fronte sul Monte D\u00fcrer: il 22 ottobre, impegnato alla guida di una squadra con il compito di distruggere i reticolati austriaci, prese il posto di un compagno ferito per portare a termine la missione, cadendo sotto i colpi degli avversari.\nIl 20 agosto 1916 gli fu conferita la medaglia d'oro al valor militare alla memoria. \nA lui \u00e8 intitolato il Cimitero militare monumentale di Arsiero nonch\u00e9 l'Istituto comprensivo, e la citt\u00e0 di Milano gli ha dedicato una strada."}
{"id": "5346525", "revid": "767487", "url": "https://it.wikipedia.org/wiki?curid=5346525", "title": "Louis Oliver", "text": "Al college gioc\u00f2 a football a Florida\nCarriera professionistica.\nGary fu scelto come 25\u00ba assoluto nel Draft NFL 1989 dai Miami Dolphins. Vi gioc\u00f2 per tutta la carriera, tranne una parentesi con i Cincinnati Bengals nel 1994. Oliver ritrov\u00f2 nella difesa dei Dolphins l'ex compagno ai Gators Jarvis Williams, coi due che furono la coppia di safety titolari della squadra per le successive cinque stagione. Il momento pi\u00f9 alto della sua carriera fu probabilmente il 4 ottobre 1992 quando intercett\u00f2 un passaggio del quarterback di Buffalo Bills Jim Kelly, che ritorn\u00f2 per 103 yard in touchdown, in quello che rimane il pi\u00f9 lungo intercetto della storia dei Dolphins."}
{"id": "5346531", "revid": "110157", "url": "https://it.wikipedia.org/wiki?curid=5346531", "title": "Tempio di San Francesco", "text": "Il tempio di San Francesco \u00e8 un luogo di culto cattolico di Gaeta, situato nel centro storico della citt\u00e0, all'interno del territorio della parrocchia che insiste sulla cattedrale dei Santi Erasmo e Marciano e di Santa Maria Assunta.\nLa chiesa venne costruita a partire dal 1283, grazie alle donazioni di Carlo II d'Angi\u00f2, come luogo di culto annesso ad un convento fondato dallo stesso Francesco di Assisi nel 1222; nella seconda met\u00e0 degli anni 1850 venne radicalmente restaurata in stile neogotico su progetto di Giacomo Guarinelli, grazie all'interessamento di papa Pio IX e i finanziamenti di Ferdinando II delle Due Sicilie.\nL'edificio \u00e8 situato sul versante del monte Orlando rivolto verso il golfo di Gaeta, in una posizione dominante sul centro storico della citt\u00e0; viene talvolta definito erroneamente come duomo cittadino per la sua collocazione scenografica e la sua elaborata architettura.\nStoria.\nNel 1222, Francesco d'Assisi, in viaggio nel sud Italia, predic\u00f2 nella citt\u00e0 di Gaeta, dove soggiorn\u00f2 alcuni giorni su invito dei cittadini e oper\u00f2 alcuni miracoli. Qui fond\u00f2 un piccolo convento con annessa cappella, situato al di fuori delle allora mura della citt\u00e0 (il cui circuito era stato ampliato lo stesso anno per volere di Federico II fino all'attuale piazza Conca); durante la costruzione della quale un carpentiere, schiacciato da una trave, rimase ucciso. Il santo, informato dell'accaduto, tracci\u00f2 sul morto un segno di croce e questi, chiamato per nome, risuscit\u00f2. Secondo un'altra fonte, il morto risuscitato sarebbe stato un muratore schiacciato da un masso. Il complesso, una volta terminato, era costituito dalla piccola chiesa, priva di particolari decorazioni, e dalle poche celle dei frati, tra le quali quella in cui aveva dormito il fondatore; la chiesa era dedicata alla Vergine Assunta e venne dedicata nel 1255; l'intera struttura fu oggetto di un primo intervento di restauro nel 1275 per volere di Carlo I d'Angi\u00f2.\nCon il crescente numero di vocazioni e per la notevole devozione dimostrata dal popolo gaetano, contemporaneamente all'ampliamento del convento, nel 1285 cominci\u00f2 la costruzione di una nuova e pi\u00f9 grande chiesa, dedicata a Francesco d'Assisi, che era stato canonizzato nel 1228 da papa Gregorio IX; l'edificazione fu possibile grazie ai finanziamenti di Carlo II d'Angi\u00f2 e di suo figlio Ludovico, francescano e vescovo di Tolosa, che visit\u00f2 il cantiere nel 1295.\nLa chiesa venne terminata nei primi anni del XIV secolo: in stile gotico, era di grandi dimensioni, con vasta navata unica di cinque campate coperte con volte a crociera estradossate, lungo la quale si aprivano otto cappelle laterali disposte asimmetricamente, terminante con un'abside quadrangolare affiancata, sulla destra, da un'ulteriore cappella e dal campanile a torre coronato da un cupolino; il suo aspetto esterno \u00e8 chiaramente visibile nel dipinto di Frans Vervloet \"Veduta di Gaeta in occasione della benedizione impartita da Pio IX l'8 dicembre 1848\" (1850). Nel corso dei secoli, venne arricchita grazie alle pi\u00f9 importanti famiglie nobili di Gaeta, che al suo interno avevano la propria cappella gentilizia (fra questi i Gattola, che ivi avevano sei sepolture, i Guastaferri e i Gaetani). Fra i numerosi monumenti funebri, vi era quello del cardinale Bartolomeo Uliari, padovano, legato pontificio a Gaeta presso Ladislao I di Napoli dal 1393 al 1396, con sarcofago sorretto da due leoni marmorei, successivamente convertiti in base della fontana al centro del chiostro del convento. Nella chiesa ebbe sede fino al 1806 il Real monte di Piet\u00e0 di San Giacomo degli Spagnoli, la cui esistenza \u00e8 attestata dal 1697 e che aveva in San Francesco due cappellanie. Nel 1742 il convento contava 35 frati, dei quali 20 professi e 15 conversi.\nNel 1809, con la soppressione degli ordini religiosi voluta da Gioacchino Murat, re di Napoli, anche il convento di San Francesco a Gaeta venne requisito e adibito ad ospedale militare, e il complesso cadde in abbandono, continuato anche dopo la restaurazione. La chiesa, in particolare, gi\u00e0 danneggiata da un terremoto del 1764 che caus\u00f2 il crollo del campanile, versava in uno stato di degrado; questo venne notato anche da papa Pio IX, in esilio volontario a Gaeta dal novembre 1848 al settembre dell'anno successivo, il quale auspic\u00f2 un restauro dell'antica struttura. In questo sollecit\u00f2 Ferdinando II delle Due Sicilie che attu\u00f2 e finanzi\u00f2 il rifacimento della chiesa.\nIl progetto venne affidato a Giacomo Guarinelli, maggiore e comandante del Genio, nonch\u00e9 architetto. Egli non demol\u00ec l'antica chiesa, ma ne preserv\u00f2 la struttura gotica ampliandola e rivestendola, sia internamente, sia esternamente, con un ricco apparato decorativo in stile neogotico, ed operando alcune modifiche agli spazi rispetto al loro stato originario (ad esempio trasformando le cappelle in navate). I lavori si protrassero dall'aprile 1850 al 1858; vennero interrotti in concomitanza dell'assedio della citt\u00e0 (1860), per poi terminare sotto la direzione di Francesco Del Vecchio (subentrato a Guarinelli nel 1870 e fedele al progetto del suo predecessore) nel 1874 a spese del governo italiano, che gi\u00e0 aveva finanziato un restauro nel 1864 dopo i lievi danni causati nel corso dell'assedio. Tuttavia la struttura rimase incompiuta nel campanile: questo doveva sorgere sul lato destro della chiesa, articolarsi in quattro ordini (la costruzione si ferm\u00f2 al primo) e terminare con un'alta cuspide, la cui sommit\u00e0 sarebbe stata posta a circa 62 metri dalla base. La dedicazione, prevista per il 4 ottobre 1885, ebbe luogo soltanto il 9 ottobre 1927.\nLa chiesa venne restaurata nuovamente nel 1927 (in tale occasione la parte superiore della facciata venne privata della fitta decorazione a rilievo formata da una rete di quadrilobi) e affidata alla Societ\u00e0 Salesiana di San Giovanni Bosco; nel 1929 i salesiani fondarono, nell'ex convento, l'\"Oratorio Don Bosco\" e vi rimasero fino al 1992. Durante la seconda guerra mondiale, l'8 settembre 1943, una bomba colp\u00ec la cantoria di destra della chiesa (ma non danneggi\u00f2 il resto dell'edificio) e negli anni 1951-1952 fu necessario un intervento di restauro, cui segu\u00ec la riapertura del tempio.\nNegli ultimi anni del XX secolo, la struttura fu oggetto di diversi crolli, a causa di infiltrazioni d'acqua e di insufficiente manutenzione; per questo venne chiusa nel 1998 dopo che si stacc\u00f2 parte della croce posta sulla sommit\u00e0 della facciata. I lavori di restauro sono iniziati nel 2004 (il cantiere \u00e8 stato inaugurato il 3 febbraio dello stesso anno alla presenza dell'allora arcivescovo di Gaeta Pier Luigi Mazzoni) e la chiesa \u00e8 stata riaperta il 4 ottobre 2008 con una celebrazione eucaristica presieduta dall'arcivescovo Fabio Bernardo D'Onorio.\nNell'ottobre-novembre 2018 nella chiesa e nell'ex convento sono state girate alcune scene del film \"Brave ragazze\" di Michela Andreozzi (2019).\nDescrizione.\nEsterno.\nL'esterno, quanto l'interno, \u00e8 caratterizzato dalla ricca decorazione plastica ottocentesca in stile neogotico, progettata da Giacomo Guarinelli, che copre l'antica struttura gotica del XIII-XIV secolo.\nLa facciata, rivolta verso sud, \u00e8 preceduta da una monumentale scalinata che porta al sagrato. Essa, nella sezione centrale, si articola in due rampe simmetriche, ciascuna delle quali segue una traiettoria a semicerchio, formando al centro uno spiazzo ove, sopra un alto piedistallo, vi \u00e8 la statua della \"Religione\" di Luigi Persico (1853), raffigurata come una donna in piedi che tiene in mano una grande croce.\nIl prospetto \u00e8 a salienti, e ricalca la struttura interna a tre navate con altrettante sezioni separate fra di loro tramite contrafforti rettangolari, ciascuno dei quali termina in alto con un pinnacolo a base ottagonale. La parte inferiore della facciata (corrispondente alla distanza interna tra il pavimento e la chiave delle volte delle navate laterali) \u00e8 in travertino con decorazione ad archetti ciechi ogivali; quella superiore, invece, presenta un paramento murario liscio in intonaco chiaro, risalente al restauro del 1927 (in precedenza, infatti, era costituito da una fitta rete di quadrilobi a rilievo, in stucco). Poco al di sopra del cornicione che separa i due ordini, a ridosso di ciascun contrafforte, entro una nicchia (e le due centrali anche coperte da un alto baldacchino), vi sono quattro statue marmoree di diversi autori; da sinistra, esse raffigurano: \"San Bernardo\" (di Tomaso d'Arnaud), \"Sant'Ambrogio\" (di Tito Angelini), \"Sant'Agostino\" e \"San Tommaso d'Aquino\" (entrambi di Tommaso Solari).\nNella parte inferiore, mentre in corrispondenza di ciascuna delle due navate laterali si apre una slanciata monofora ogivale con ghimberga, in corrispondenza di quella centrale vi \u00e8 il portale, anch'esso in travertino, che presenta una profonda strombatura fittamente decorata a bassorilievo con motivi floreali. Esso \u00e8 sormontato da un'alta ghimberga, decorata con un altorilievo di Salvatore Irdi raffigurante \"Allegoria della restaurazione del papato\" e sormontata da una statua di Antonio Cal\u00ec raffigurante \"San Francesco d'Assisi\". Ai lati della porta, ciascuna sotto un baldacchino, vi sono le statue marmoree di \"Carlo II d'Angi\u00f2\" (a sinistra) e \"Ferdinando II delle Due Sicilie\", entrambe di Gennaro De Crescenzo. Ognuna di esse poggia su un alto basamento poligonale, sul quale \u00e8 riportata un'iscrizione in lingua latina che ricorda l'impegno del sovrano nei confronti della chiesa gaetana:\nIn asse con il portale, alle spalle della statua di \"San Francesco\", si apre il rosone circolare di circa 5,8 metri di diametro, chiuso da una vetrata policroma con soggetto aniconico. Alla sommit\u00e0 della facciata, al di sopra di un pinnacolo a base ottagonale, vi \u00e8 una croce in ferro.\nLungo il fianco destro della chiesa, a strapiombo sulla sottostante via Angioina, si erge, al termine della navata laterale, il tozzo campanile a base quadrata, con paramento murario in mattoncini; questo ospita tre campane, ciascuna all'interno di una monofora ogivale, sormontata da un rosone cieco marmoreo. La costruzione attuale \u00e8 il primo dei quattro ordini che dovevano costituire la torre progettata da Giacomo Guarinelli, che sarebbe dovuta terminare con un'alta cuspide.\nInterno.\nAll'interno, il tempio di San Francesco presenta una struttura a tre navate senza transetto; esse sono coperte con volta a crociera e separate fra di loro da due file di sei arcate a sesto acuto, poggianti su pilastri polistili. Le pareti, come il soffitto, sono decorate da un fitto apparato plastico in stucco di gusto neogotico, risalente al restauro ottocentesco (della chiesa gotica non rimane che la struttura, non visibile).\nL'ambiente si presenta come notevolmente luminoso grazie al colore chiaro del paramento murario (color crema, con elementi decorativi e strutturali ambra chiaro e alle numerose finestre: queste sono chiuse con vetrate policrome geometriche e sono, ad eccezione dei quattro rosoni, tutte monofore ogivali, larghe e poco slanciate quelle che costituiscono il cleristorio della navata centrale, strette e alte quelle delle navate minori. Il pavimento bicromo, realizzato con il marmo del monte Orlando, \u00e8 adornato lungo la navata maggiore da alcuni rosoni ad intarsio che richiamano le decorazioni neogotiche delle pareti.\nA ridosso dei pilastri che dividono le tre arcate, si trovano dodici statue in travertino raffiguranti gli \"Apostoli\". Ciascuna di esse poggia su una mensola marmorea riccamente decorata ed \u00e8 sormontata da un baldacchino pensile adornato con piccole guglie. Le sculture vennero realizzate dai fratelli Giuseppe e Antonio d'Annibale.\nNella parte alta della parete di controfacciata, al di sotto del rosone e in asse con quest'ultimo e il portale, si trova la tela raffigurante \"San Francesco mostra le Stimmate\": si tratta di una copia realizzata da Giuseppe Sabbione nel 1887 di un dipinto di Michele De Napoli del 1851, il quale era stato ideato per essere posto sopra l'altare maggiore della chiesa, ma che poi, essendo stato cambiato il disegno dell'ancona di quest'ultimo, non era stato possibile collocare nell'edificio.\nCiascuna delle due navate laterali termina con una parete a ridosso del quale vi \u00e8 un altare in marmi policromi, con decorazioni neogotiche ad archetti, bifore e rosoni, e tabernacolo la cui copertura \u00e8 costituita da un'alta cuspide ottagonale. Originariamente i due altari erano sormontati da altrettante pale, rimosse in seguito alla chiusura della chiesa nel 1998: sull'altare del Santissimo Sacramento, \"Ges\u00f9 in croce\" (di Gennaro Ruo), su quello della Santissima Addolorata, la \"Vergine dei dolori\" (di Angelo Scetta). L'altare di destra venne successivamente dedicato a san Giovanni Bosco e adornato con una pala raffigurante il dedicatario.\nLa navata maggiore, rispetto alle due minori, oltre alla sesta campata (che rispetto alle precedenti \u00e8 meno profonda in quanto corrispondente all'antica abside della chiesa duecentesca) ne presenta un'altra, gi\u00e0 adibita a presbiterio, il cui pavimento \u00e8 posto ad un livello superiore rispetto all'aula ed \u00e8 ad essa raccordato tramite una serie di gradini. L'ambiente, coperto con volta a crociera decorata con gli stemmi della famiglia reale, non \u00e8 illuminato da due monofore, ma da due rosoni, al di sotto dei quali si aprono, con tre arcate a sesto acuto, due matronei: quello di sinistra, con accesso indipendente dall'esterno, era usato come palco reale, quello di destra (distrutto da una bomba nel corso della seconda guerra mondiale, l'8 settembre 1943, e poi ricostruito senza per\u00f2 ripristinarne le decorazioni) come cantoria.\nIl presbiterio termina con l'abside ottocentesca, la cui pianta \u00e8 costituita da cinque lati di un ottagono, esternamente alla quale vi \u00e8 un corridoio voltato su due piani. Le sue quattro pareti laterali erano originariamente adornate da altrettante tele barocche, attualmente in parte nel Museo diocesano, in parte nella cattedrale di Gaeta: \"Vergine Assunta\" di Girolamo Imparato (XVI secolo), \"Riposo nella fuga in Egitto\" di Francesco Solimena (XVIII secolo), \"Circoncisione di Ges\u00f9\" e \"Adorazione dei Magi\" (entrambi di scuola napoletana, del XVII secolo). In quella centrale si apre una nicchia, con la statua in travertino di \"Cristo Redentore in trono\", dei fratelli d'Annibale, sormontata da un fastoso ciborio neogotico. Al di sopra di esso, un piccolo rosone circolare chiuso da una vetrata policroma.\nSotto l'arco absidale vi \u00e8 l'altare maggiore, in stucco finemente scolpito con una ricca decorazione architettonica neogotica a rilievo. Al di sopra della mensa, al centro, vi \u00e8 il tabernacolo, sormontato da un baldacchino con alta cuspide a base ottagonale. Nel progetto iniziale, al di sopra di questo altare vi doveva essere la tela di Michele De Napoli, la cui copia si trova in controfacciata.\nOrgano a canne.\nNella chiesa non vi \u00e8 organo a canne. Fino alla seconda guerra mondiale, nel matroneo di destra del presbiterio, adibito a cantoria, si trovava un piccolo strumento della fine del XIX secolo, distrutto insieme all'ambiente dal bombardamento dell'8 settembre 1943.\nNel progetto originario di Guarinelli, era incluso anche un \"grande organo\", per il quale il governo aveva erogato 7.000 ducati, come da contratto con il costruttore; lo strumento sarebbe stato di grandi dimensioni e, probabilmente, avrebbe avuto oltre 2000 canne. Ferdinando II delle Due Sicilie avrebbe voluto dotare la chiesa di un organo a tre tastiere analogo a quello della basilica di San Francesco di Paola a Napoli; quest'ultimo era stato costruito di recente dall'organaro Quirico G\u00e8nnari (originario di Rovigo) e disponeva di circa 4000 canne (venne devastato tra il 1944 e il 1945 ed in seguito non venne ricostruito).\nGuarinelli, nel progetto della chiesa di San Francesco, disegn\u00f2 anche la cassa che avrebbe dovuto racchiudere lo strumento: avrebbe trovato luogo sul matroneo di destra (che effettivamente poi venne utilizzato come cantoria), e sarebbe stata in stile neogotico, senza precedenti nella storia organaria italiana.\nL'organo sarebbe dovuto esser pronto per l'inaugurazione della chiesa, prevista per il luglio 1860. Tuttavia, in seguito alla morte di Ferdinando II (22 maggio 1859) e alle vicende risorgimentali, i lavori di restauro dell'edificio si fermarono, e lo strumento non venne mai realizzato o, seppur costruito almeno in parte, mai installato nella chiesa.\nEx convento.\nAnnesso al tempio vi \u00e8 l'ex convento, situato in posizione arretrata rispetto alla chiesa; la facciata principale, lungo via De Lieto, \u00e8 perpendicolare all'ingresso esterno del matroneo di sinistra ed \u00e8 priva di particolari elementi decorativi ad eccezione delle cornici in muratura del portale (sormontato dalla scritta \u00abOratorio Don Bosco\u00bb) e di alcune delle finestre rettangolari. L'edificio si articola intorno al chiostro quadrangolare di origine trecentesca, il cui piano di calpestio \u00e8 notevolmente sopraelevato rispetto a quello della navata e del matroneo del tempio a causa del forte dislivello su cui si articola il complesso; fortemente modificato e alterato nel corso dei secoli come l'intero edificio conventuale, presenta attualmente solo due delle quattro gallerie originarie, coperte con volte a crociera ogivali e con archi a tutto sesto poggianti su colonne di spoglio (molte delle quali prive di capitelli) verso lo spazio aperto, quest'ultime inglobate entro altre arcate dovute all'ampliamento dei piani superiori; al centro del cortile trova luogo la vera da pozzo in pietra, squadrata e affiancata da due colonne, mentre lungo le pareti sono murati alcuni frammenti lapidei di varia epoca.\nDal refettorio del convento proviene un affresco attualmente staccato ed esposto insieme alla relativa sinopia nel Museo diocesano e della religiosit\u00e0 del Parco dei Monti Aurunci di Gaeta, unico brano superstite di una pi\u00f9 vasta decorazione parietale dell'ambiente e databile intorno al 1470; esso \u00e8 opera di Giovanni di Gaeta e presenta forti analogie con altri due dipinti su tavola del pittore locale, la coeva \"Piet\u00e0 fra angeli\" della chiesa di Santa Maria in Piazza a Fondi e il \"Crocifisso\" sagomato dalla ex chiesa di Santa Lucia in Gaeta, risalente agli anni 1460. L'affresco adornava originariamente una nicchia ogivale e presenta sulla parete \"Cristo in piet\u00e0 tra la Madonna e san Giovanni evangelista\", mentre delle due figure dell'intradosso \u00e8 rimasta solo quella di sinistra con \"San Giovanni Battista\"."}
{"id": "5346533", "revid": "1226", "url": "https://it.wikipedia.org/wiki?curid=5346533", "title": "Killjoy", "text": ""}
{"id": "5346534", "revid": "836193", "url": "https://it.wikipedia.org/wiki?curid=5346534", "title": "Tronchino", "text": ""}
{"id": "5346536", "revid": "11959", "url": "https://it.wikipedia.org/wiki?curid=5346536", "title": "Regio Istituto navale di Napoli", "text": ""}
{"id": "5346537", "revid": "61051", "url": "https://it.wikipedia.org/wiki?curid=5346537", "title": "Campionato europeo di calcio femminile Under-19 2007", "text": "Il Campionato europeo di calcio femminile Under-19 2007 \u00e8 stata la 10\u00aa edizione, comprese le prime quattro giocate da formazioni Under-18, del torneo che, organizzato con cadenza annuale dall'Union of European Football Associations (UEFA), \u00e8 riservato alle rappresentative nazionali di calcio femminile giovanili dell'Europa le cui squadre sono formate da atlete al di sotto dei 19 anni d'et\u00e0, in questo caso dopo il 1\u00ba gennaio 1988.\nLa fase finale si \u00e8 disputata in Islanda, dal 18 al 29 luglio 2007, riproponendo la formula della precedente edizione che vedeva ammesse otto squadre, con la nazionale del paese organizzatore qualificata direttamente. Inoltre, cos\u00ec come le precedenti edizioni disputate in anni dispari, il torneo funge anche da qualificazione al campionato mondiale di calcio femminile Under-20. Le prime quattro squadre del torneo si qualificano per l'edizione di Cile 2008 come nazioni rappresentanti della UEFA, oltre al che \u00e8 automaticamente qualificato in qualit\u00e0 di paese ospitante.\nLa si \u00e8 aggiudicata il torneo per la quinta volta, battendo per 2-0 nella finale del 29 luglio 2007 le avversarie dell', superate solo ai tempi supplementari dopo che al 90' le squadre terminarono il secondo tempo a reti inviolate. La classifica delle marcatrici videro tre giocatrici a pari merito, con tre reti ciascuna, la francese Marie-Laure Delie, l'inglese Ellen White e l'islandese Fannd\u00eds Fri\u00f0riksd\u00f3ttir.\nQualificazioni.\nLa competizione venne disputata da 45 nazionali affiliate alla UEFA, con la nazionale islandese qualificata automaticamente come paese ospitante e le altre 44 che si affrontarono nella fase di qualificazione per la conquista dei sette posti rimanenti per la fase finale. Le qualificazioni si svolsero in due fasi, la prima, disputata tra il 26 settembre e il 1\u00ba ottobre 2006, e la successiva tra il 10 e il 15 aprile 2007.\nSquadre qualificate.\nLa seguente tabella riporta le otto nazionali qualificate per la fase finale del torneo:\nFase a gironi.\nSi qualificano alla fase ad eliminazione diretta le prime due classificate di ciascuno dei due gruppi.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "5346539", "revid": "599013", "url": "https://it.wikipedia.org/wiki?curid=5346539", "title": "David Williams (giocatore di football americano)", "text": "Carriera.\nWilliams frequent\u00f2 la Lakeland High School a Lakeland, Florida dove giocava come offensive lineman per i Dreadnaughts con cui fu nominato da \"Parade\" e \"USA Today\" All-American dopo la sua stagione da senior.\nWilliams accett\u00f2 una borsa di studio dall'Universit\u00e0 della Florida dove gioc\u00f2 per la squadra di college football. Nel 1986 apparve in un episodio della serie televisiva della HBO \"Scuola di football\". Fu inserito nel All-Southeastern Conference team nel 1988, All-American second team nel 1987 e nel 1988, e fu il capitano della squadra nel 1988. Williams fu inserito nella Hall of Fame dell'Universit\u00e0 della Florida nel 1999.\nWilliams fu scelto come 23\u00ba assoluto nel Draft NFL 1989 dagli Houston Oilers. Vi gioc\u00f2 fino al 1995, divenendo stabilmente titolare a partire dall'ultima gara della sua terza stagione. Nel 1993 decise di non prendere parte alla gara contro i New England Patriots per assistere la moglie Debi durante la nascita del suo primogenito Scot. Per l'episodio venne multato per 111.111 dollari. Le ultime due annate della carriera le disput\u00f2 con i New York Jets."}
{"id": "5346542", "revid": "1784938", "url": "https://it.wikipedia.org/wiki?curid=5346542", "title": "Ninon de Lenclos", "text": "Era figlia di Henri de Lanclos, gentiluomo libertino della Turenna, al seguito del duca Carlo II d'Elbeuf, e di Marie-Barbe de la Marche.\nBiografia.\nAnne, detta \"Ninon\", si rivel\u00f2 presto una bambina prodigio nel liuto, citava Montaigne ed i grandi classici e la madre bigotta l'accompagnava di salotto in salotto, ove faceva sensazione. Pi\u00f9 tardi impar\u00f2 anche a suonare il clavicembalo.\nDivenne una donna di lettere, influenzata dalle idee epicureiste, che conosceva la lingua italiana e quella spagnola, versata anche nelle scienze. Nel 1642, alla morte della madre, il suo libertinismo ed il suo ateismo conclamato, quando la sua rispettabilit\u00e0 non era ancora nota, fecero s\u00ec che le grandi dame dei salotti del Marais se la contendessero, bench\u00e9 ella fosse andata ad abitare presso un'altra cortigiana, Marion Delorme, che divenne la sua insegnante.\nLa bella e intelligente Ninon, durante la sua vita, ha collezionato una caterva di amanti (il primo a 16 anni, poi in particolare il Gran Cond\u00e9, Fran\u00e7ois-Jacques d'Amboise, conte d'Aubijoux, Fran\u00e7ois de La Rochefoucauld, il maresciallo d'Estr\u00e9es, l'astronomo Christian Huygens) a tal punto che Walpole la soprannomin\u00f2 successivamente \"Notre Dame des Amours\". Lei classific\u00f2 i suoi amanti in \u00ab pagatori \u00bb, \u00ab martiri \u00bb (sospiranti senza speranza) e \u00ab capricci \u00bb (eletti al momento).\nEbbe figli tra i quali uno, il cavaliere Louis de la Boissi\u00e8re, che diventer\u00e0 un brillante ufficiale di marina, frutto dei suoi rapporti con Louis de Mornay, marchese di Villarceaux e vicino al re Luigi XIV. Lei visse la sua passione con lui per tre anni nelle sue terre di Villarceaux, comune di Chaussy, in Val-d'Oise. Vicina a Moli\u00e8re, lei corresse, su richiesta dell'autore, la prima versione del \"Tartuffe\".\nPerseguitata dal \"parti d\u00e9vot\", nel 1656 fu incarcerata, per ordine di Anna d'Austria alle \"Madelonnettes\" e poi in un convento di Lagny. Al suo primo viaggio a Parigi, nel 1658, la regina Cristina di Svezia concesse un solo incontro privato a Ninon de Lenclos, della quale aveva la pi\u00f9 alta opinione. Tenendo un salotto a partire dal 1667, acquis\u00ec rispettabilit\u00e0 quando fu ammessa a quello di Marguerite de la Sabli\u00e8re nel 1677.\nGrande amante della sapienza, Luigi XIV si preoccupava spesso dell'opinione di Ninon, che apprendeva per interposta persona. Il giorno in cui comp\u00ec 77 anni, Ninon ebbe un'avventura con l'abate di Ch\u00e2teauneuf, Fran\u00e7ois de Castagn\u00e8res. Nello stesso periodo intesseva un altro legame con il canonico Nicolas G\u00e9doyn. Qualche mese prima di morire, verso gli 85 anni, si fece presentare il giovane Arouet (Voltaire), allora circa undicenne e allievo del collegio dei gesuiti Louis-le-Grand di Parigi. Nel suo testamento ella lasci\u00f2 al ragazzo 2\u00a0000 lire tornesi (l'equivalente di 7800\u00a0\u20ac del 2008) affinch\u00e9 potesse acquistarsi dei libri (in effetti, all'inizio del XVIII secolo, come nota il maresciallo Vauban sulla \"D\u00eeme royale\", un semplice lavoratore a giornata guadagnava meno di 300 lire all'anno).\nIl salotto.\nNinon tenne un suo salotto letterario al n. 36 di rue des Tournelles a Parigi, a partire dal 1667. Le sue celebri \"cinque alle nove\" avevano luogo ogni giorno. Ninon de Lenclos \u00e8 il simbolo dell'aristocrazia colta e splendente, regina dei salotti parigini, donna di spirito indipendente e di cuore, rappresentava la libert\u00e0 di costumi del seicento e settecento francese. Tra i suoi invitati, soprattutto uomini, si annoveravano: Fontenelle, Fran\u00e7ois de la Rochefoucauld, Charles de Saint-\u00c9vremond, Paul Scarron, Jean-Baptiste Lully, Jean de La Fontaine, Filippo II di Borbone-Orl\u00e9ans, futuro reggente di Francia, Antoine Godeau; Antoine Gombaud, chevalier de M\u00e9r\u00e9; Louis de Rouvroy, duca di Saint-Simon, memorialista; Roger de Rabutin, conte di Bussy, Jules de Cl\u00e9rambault, Damien Mitton, l'abate Fran\u00e7ois de Ch\u00e2teauneuf, Huygens, Fran\u00e7ois Le M\u00e9tel de Boisrobert, Charles Perrault, il poeta Chapelle, Jean Ogier de Gombauld, l'abate di Pons; Louis de Mornay, marchese di Villarceaux, C\u00e9sar Ph\u0153bus d'Albret, Jean H\u00e9rault de Gourville, il pittore Nicolas Mignard, del quale Ninon fu modella; Charleval, figlio di Madame de Longueville, Jean Racine (e la sua amante la Champmesl\u00e9), Fran\u00e7ois III Dusson, signore di Bonrepaus e commissario della Marina, Nicolas Boileau, detto \"Boileau Despr\u00e9aux\", Cond\u00e9, Henri de S\u00e9vign\u00e9, marito di Madame de S\u00e9vign\u00e9, poi il loro figlio Charles de S\u00e9vign\u00e9, Louis de Lesclache.\nMa il suo salotto era frequentato anche da numerose donne:\nCatherine de Vivonne, Marguerite de la Sabli\u00e8re, Madame de Galins, Elisabetta Carlotta del Palatinato, principessa Palatina, Henriette de Coligny, contessa de la Suze, Marie Desmares, detta la Champmesl\u00e9, attrice rinomata di tragedie e amante di Racine, la sua parente e amica Fran\u00e7oise d'Aubign\u00e9, futura madame de Maintenon.\nOpere di Ninon de Lenclos.\nLe si riconoscono numerose raccolte di lettere, probabilmente apocrife, fra le quali:\ne"}
{"id": "5346552", "revid": "869710", "url": "https://it.wikipedia.org/wiki?curid=5346552", "title": "Gian Luca", "text": ""}
{"id": "5346558", "revid": "61051", "url": "https://it.wikipedia.org/wiki?curid=5346558", "title": "Campionato europeo di calcio femminile Under-19 2009", "text": "Il Campionato europeo di calcio femminile Under-19 2009 \u00e8 stato la 12\u00aa edizione del torneo organizzato dalla Union of European Football Associations (UEFA). La fase finale si \u00e8 giocata in Bielorussia, dal 13 al 25 luglio 2009. Al torneo potevano partecipare solo le giocatrici nate dopo il 1\u00ba gennaio 1990.\nL' ha vinto il titolo per la prima volta.\nQualificazioni.\nLe qualificazioni prevedevano due fasi. Nella prima, disputata tra il 24 settembre e il 1\u00ba ottobre 2008, 44 squadre sono state divise in 11 gironi di 4. Le prime due classificate di ogni girone e la migliore terza si sono qualificate per la seconda fase, a cui era ammessa direttamente la , prima nel ranking UEFA. Le 24 squadre rimaste sono state divise in 6 gironi di 4. Gli incontri della seconda fase si disputarono tra il 23 e il 28 aprile 2009. Le vincitrici di ogni girone e la migliore seconda classificata si sono qualificate per la fase finale.\nSquadre qualificate.\nLa seguente tabella riporta le otto nazionali qualificate per la fase finale del torneo, con le informazioni relative ai precedenti tornei compresi i quattro Under-18."}
{"id": "5346561", "revid": "599013", "url": "https://it.wikipedia.org/wiki?curid=5346561", "title": "Trace Armstrong", "text": "Al college gioc\u00f2 a football all'Universit\u00e0 statale dell'Arizona\nCarriera professionistica.\nArmstrong fu scelto come 12\u00ba assoluto nel Draft NFL 1989 dai Chicago Bears. Dopo avere fatto registrare 5 sack nella sua prima stagione, ne mise a segno 10 nella successiva, venendo anche premiato come miglior difensore della NFC del mese di settembre. Rinnov\u00f2 coi Bears prima della stagione 1993, in cui totalizz\u00f2 11,5, sack ,venendo premiato per tre volte come miglior difensore della settimana.\nIl 4 aprile 1995, Armstrong fu scambiato coi Miami Dolphins per una scelta del secondo e del terzo giro del draft. Vi rimase fino alla stagione 2000, in cui guid\u00f2 la AFC con 16,5 sack, venendo convocato per l'unico Pro Bowl della carriera. Nel 2001 firm\u00f2 come free agent con gli Oakland Raiders, con cui divenne il 20\u00ba giocatore della storia a raggiungere i 100 sack in carriera. Si ritir\u00f2 dopo il 2003, in quel momento al 16\u00ba posto di tutti i tempi con 106 sack."}
{"id": "5346563", "revid": "836193", "url": "https://it.wikipedia.org/wiki?curid=5346563", "title": "V\u00e9hicule Automatique L\u00e9ger", "text": ""}
{"id": "5346578", "revid": "61051", "url": "https://it.wikipedia.org/wiki?curid=5346578", "title": "Campionato europeo di calcio femminile Under-19 2012", "text": "Il Campionato europeo di calcio femminile Under-19 2012 \u00e8 stato la 15\u00aa edizione del torneo organizzato dalla UEFA. La fase finale si \u00e8 giocata in Turchia, dal 2 al 14 luglio 2012. Al torneo potevano partecipare solo le giocatrici nate dopo il 1\u00ba gennaio 1993.\nLa ha vinto il titolo per la seconda volta.\nQualificazioni.\nLe qualificazioni prevedevano due fasi. Nella prima, disputata tra il 17 e il 22 settembre 2011, 40 squadre sono state divise in 10 gironi di 4. Le prime due classificate di ogni girone e la migliore terza si sono qualificate per la seconda fase, a cui erano ammesse direttamente e , ovvero le prime tre del ranking UEFA. Le 24 squadre rimaste sono state divise in 6 gironi di 4. Gli incontri si disputarono tra il 31 marzo e il 5 aprile 2012. Le vincitrici di ogni girone e la migliore seconda classificata si sono qualificate per la fase finale.\nSquadre qualificate.\nLa seguente tabella riporta le otto nazionali qualificate per la fase finale del torneo, con le informazioni relative ai precedenti tornei compresi anche i primi riservati alle Under-18.\nFase finale.\nLe 7 nazionali vincitrici del secondo turno di qualificazione si aggiungono alla nazione ospitante. Esse furono sorteggiate in due gruppi da quattro squadre, con le prime due di ogni gruppo qualificate per le semifinali. Il sorteggio ebbe luogo il 24 aprile ad Adalia, in Turchia."}
{"id": "5346580", "revid": "287204", "url": "https://it.wikipedia.org/wiki?curid=5346580", "title": "Beta Ethniki 1968-1969", "text": "La Beta Ethniki 1968-1969 \u00e8 stata la 10\u00aa edizione del campionato greco di calcio di secondo livello.\nGirone Nord.\nClassifica.\nLegenda:\nSpareggio promozione/retrocessione.\nrigiocata a Larissa\nGirone Sud.\nClassifica.\nLegenda:\nSpareggio promozione/retrocessione.\nrigiocata ad Atene"}
{"id": "5346583", "revid": "2071655", "url": "https://it.wikipedia.org/wiki?curid=5346583", "title": "Who I Am (Lena Katina)", "text": "Who I Am \u00e8 il terzo singolo della cantante russa Lena Katina, estratto dal suo album di debutto \"This Is Who I Am\" e pubblicato il 7 ottobre 2014. \nDescrizione.\nIl brano \u00e8 stato scritto da Lena Katina, Iggy Strange Dahl e Erik Lawander, ed \u00e8 stato prodotto da quest'ultimo assieme a Sven Martin. Il 2 settembre 2014, Lena annuncia sulla sua pagina ufficiale Facebook che il suo primo album da solista, \"This Is Who I Am\", sar\u00e0 pubblicato il 18 novembre 2014, preceduto dalla pubblicazione di \"Who I Am\" il 7 ottobre.\n\"Who I Am\" \u00e8 riconosciuto ufficialmente come lead single dell'album, seppur i brani \"Never Forget\" (2011) e \"Lift Me Up\" (2013) siano contenuti all'interno di esso.\nNel dicembre 2014 il singolo \u00e8 stato pubblicato anche nella versione russa \"Ja \u2013 \u00e8to ja\" (cirillico: \"\u042f \u2013 \u044d\u0442\u043e \u044f\"; tr. \"questa sono io\").\nVideo musicale.\nIl videoclip \u00e8 stato pubblicato il 21 ottobre 2014. \u00c8 stato diretto da Jason Wisch. Nel video si alternano scene in cui Lena appare vestita di bianco e poi di nero, altre in cui \u00e8 totalmente svestita e altre ancora in cui \u00e8 appoggiata ad un davanzale mentre annota alcune righe su un diario. Fissando dritto la telecamera, l'artista esprime una vasta gamma di emozioni (il tutto vuole essere una dichiarazione artistica su Lena in quanto essere umano). Il brano, infatti, rappresenta una liberazione dall'immagine trasgressiva e polemica del passato, per esprimere la vera personalit\u00e0 e la rinascita della cantante, che pu\u00f2 finalmente mostrare al pubblico chi realmente \u00e8.\nLena ha parlato del video affermando: \"la clip si \u00e8 rivelata un po' diversa da quello che avevo in mente in origine, ma \u00e8 una novit\u00e0 rispetto a quello che ho fatto finora. Posso dire che si tratta di un esperimento. Volevo mostrare che posso essere triste, in lacrime, felice, arrabbiata o totalmente calma proprio come qualsiasi altro essere umano, mostrando il tutto attraverso un look molto puro e naturale. Molta gente non pensa agli artisti come persone normali; in realt\u00e0 abbiamo tutti le stesse emozioni, soffriamo per i diversi problemi e gioiamo per i nostri momenti di felicit\u00e0. Questo \u00e8 stato uno dei miei obiettivi, voler dimostrare che un artista \u00e8 come qualsiasi altra persona. L'unica differenza \u00e8 che mi si pu\u00f2 vedere in televisione poich\u00e9 sono diventata un'artista pubblica.\nSono davvero molto curiosa di sapere cosa penseranno i miei fan del video, anche se so per certo che amano la canzone. E questo mi rende felice, sono estremamente soddisfatta! Penso che sia una buona dichiarazione da fare: questa \u00e8 quella che sono.\""}
{"id": "5346587", "revid": "228587", "url": "https://it.wikipedia.org/wiki?curid=5346587", "title": "Scuola nazionale superiore d'arte di Nancy", "text": "La scuola nazionale superiore d'arte di Nancy \u00e8 una scuola d'arte fondata a Nancy nella seconda met\u00e0 del XIX secolo con il nome di \u00c9cole des beaux-arts de Nancy, a sua volta una filiazione de l'\"\u00e9cole de peinture et de dessin de Nancy\" che derivava dall'\"Acad\u00e9mie de peinture et de sculpture\" creata nel 1702 dal duca Leopoldo di Lorena.\nSi inserisce nella continuit\u00e0 del movimento artistico giunto ai posteri con il nome di scuola di Nancy. Dal 1\u00ba gennaio 2003 la scuola ha lo status di ente pubblico nazionale amministrativo sotto la supervisione del \"Ministero della Cultura e della Comunicazione\". Partecipa al progetto Artem."}
{"id": "5346600", "revid": "247222", "url": "https://it.wikipedia.org/wiki?curid=5346600", "title": "Fondamentali", "text": ""}
{"id": "5346602", "revid": "655720", "url": "https://it.wikipedia.org/wiki?curid=5346602", "title": "Festival Pablo Casals", "text": ""}
{"id": "5346610", "revid": "61051", "url": "https://it.wikipedia.org/wiki?curid=5346610", "title": "Cyprus Cup 2014", "text": "La Cyprus Cup 2014 \u00e8 stata la settima edizione della Cyprus Cup, un torneo a inviti per Nazionali di calcio femminile tenuto a Cipro con cadenza annuale. Ebbe luogo dal 5 al 12 marzo 2014.\nFormula del torneo.\nLa Cyprus Cup si svolge in due fasi:\nLa prima parte della competizione \u00e8 una fase a gironi in cui le dodici squadre invitate sono divise in tre gruppi di quattro squadre ciascuno. Simile all'Algarve Cup, le squadre inserite nei Gruppo A e Gruppo B sono nazionali che occupano i vertici della classifica mondiale della FIFA e che hanno potenzialmente pi\u00f9 possibilit\u00e0 di conquistare il trofeo. a questi \u00e8 affiancato un Gruppo C costituito da squadre di classifica inferiore. Ogni gruppo disputa un girone all'italiana di sei partite, con ogni squadra che gioca una partita contro ciascuna delle altre squadre dello stesso gruppo.\nLa seconda fase \u00e8 un unico \"finals day\" in cui sei partite che coinvolgono tutte le dodici squadre sono giocate per determinare la classifica finale del torneo, con i match-up come segue:\nCitt\u00e0 ospitanti.\nLe citt\u00e0 scelte per ospitare l'evento sono in tre, con quattro impianti sportivi\nIncontri per i piazzamenti.\nTutti gli orari sono in ora locale (UTC+0)"}
{"id": "5346615", "revid": "71191883", "url": "https://it.wikipedia.org/wiki?curid=5346615", "title": "Universit\u00e0 Erasmo da Rotterdam", "text": ""}
{"id": "5346621", "revid": "71191921", "url": "https://it.wikipedia.org/wiki?curid=5346621", "title": "Erasmus Universiteit Rotterdam", "text": ""}
{"id": "5346623", "revid": "1543377", "url": "https://it.wikipedia.org/wiki?curid=5346623", "title": "Alice Bailly", "text": "Educazione e carriera iniziale.\nBailly era nata a Ginevra dove frequent\u00f2 diverse classi dedicate alle donne all'\u00c9cole des beaux-arts studiando sotto Hugues Bovy e Denise Sarkiss. Inoltre continu\u00f2 gli studi a Monaco di Baviera. Dal 1906 si trasfer\u00ec a Parigi dove fece amicizia con diversi artisti modernisti come Juan Gris, Francis Picabia, Albert Gleizes, Jean Metzinger, Fernand L\u00e9ger, Sonia Lewitska e Marie Laurencin.\nFauves e Cubismo.\nMentre era a Parigi si interess\u00f2 al Fauvismo ed espose alcuni dipinti su questo stile al Salon d'Automne insieme ad altri pittori del movimento.\nPittura con lana.\nAll'inizio della prima guerra mondiale Bailly ritorn\u00f2 in Svizzera e speriment\u00f2 il \"tableaux-laine\" o \"pittura con lana\" in cui brevi fili di lana colorata funzionavano come pennelli. Tra il 1913 e il 1922 realizz\u00f2 circa cinquanta dipinti con questo stile. Si impegn\u00f2 brevemente anche con il movimento Dada.\nUltimi anni.\nNel 1923 si trasfer\u00ec a Losanna e rimase qui per il resto della vita. Le fu commissionato di dipingere otto larghi murales per il foyer del Teatro di Losanna nel 1936. Questa attivit\u00e0 la port\u00f2 ad una stanchezza tale che avrebbe contribuito alla tubercolosi, malattia che le procur\u00f2 la morte nel 1938.\nLa sua volont\u00e0 finale fu che i proventi della vendita della sua arte fossero utilizzati per stabilire un fondo fiduciario per aiutare giovani artisti svizzeri."}
{"id": "5346624", "revid": "599013", "url": "https://it.wikipedia.org/wiki?curid=5346624", "title": "Keith McCants", "text": " Al college gioc\u00f2 a football ad Alabama.\nCarriera.\nMcCants fu scelto come quarto assoluto del Draft 1990 dai Tampa Bay Buccaneers. Malgrado l'avere messo a segno 119 sack ai tempi del college ad Alabama (sesto di tutti i tempi dell'istituto), ne fece registrare solo 12 nelle tre stagioni che gioc\u00f2 coi Bucs. Successivamente milit\u00f2 con gli Houston Oilers (1993-1994) e gli Arizona Cardinals (1994-1995) prima di ritirarsi. Nel 2008, ESPN lo ha nominato la sesta peggiore scelta nel draft di tutti i tempi."}
{"id": "5346625", "revid": "767487", "url": "https://it.wikipedia.org/wiki?curid=5346625", "title": "Gino Beltrame", "text": "Biografia.\nEletto nelle file del Partito Comunista Italiano dalla I Legislatura alla III Legislatura, dal 1948 al 1963.\n\u00c8 stato membro attivo della Resistenza, ed esponente della Repubblica partigiana della Carnia, con il nome di \"Emilio\"."}
{"id": "5346627", "revid": "1543377", "url": "https://it.wikipedia.org/wiki?curid=5346627", "title": "Lingua culli", "text": "La lingua culli o culle, chiamata anche ilinga, \u00e8 una lingua indigena poco documentata, un tempo parlata nelle zone montuose a nord del Per\u00f9, nell'area compresa tra la citt\u00e0 costiera di Trujillo e il fiume Mara\u00f1\u00f3n, un'area che comprende l'interno del dipartimento di La Libertad e le province di Cajabamba e Pallasca; l'area di diffusione di tale lingua \u00e8 approssimativamente delimitata dal fiume Chicama a nord, dal Santa a sud-ovest e dal Mara\u00f1\u00f3n ad est, fino a Huacaibamba. \nL'etnologo Paul Rivet e l'archeologo Henry Reichlen riferirono l'esistenza di questa lingua in alcuni villaggi della provincia di Pallasca ancora alla met\u00e0 del XX secolo. Quantunque la lingua sia considerata estinta, la possibilit\u00e0 che siano rimasti dei parlanti in qualche villaggio remoto non pu\u00f2 essere scartata del tutto.\nClassificazione.\nA causa della scarsa conoscenza, non \u00e8 stato possibile classificare in modo definitivo la lingua culli. Greenberg e Ruhlen la inseriscono all'interno del gruppo settentrionale delle lingue andine, insieme alle lingue catacaoane, al leco, al hibito-chol\u00f3n e al sechura; questa classificazione riflette la discussa ipotesi dell'introduzione di una terza famiglia linguistica, chiamata \u201camerinda\u201d, che comprende le lingue non appartenenti alla famiglia eschimo-aleutina o na-den\u00e9. \nLa classificazione di Greenberg e Ruhlen, tuttavia, si basa su un numero limitato di dati e la maggioranza dei linguisti la considerano astratta e criticano il metodo di indagine linguistica effettuato per giungere a tali conclusioni.\nDescrizione linguistica.\nIl corpo lessicale pi\u00f9 antico riguardo alla lingua culli proviene da una lista compilata alla fine del XVIII secolo dal vescovo della diocesi di Trujillo, Baltasar Jaime Mart\u00ednez Compa\u00f1\u00f3n; nel documento compaiono 43 vocaboli in spagnolo, tradotti nelle sette lingue allora parlate nel territorio della diocesi. Ad essa si \u00e8 aggiunta un'ulteriore lista, compilata all'inizio del XX secolo da un sacerdote di Pallasca, padre Gonzales, che riporta la traduzione di 19 parole, 15 delle quali non comprese nel documento di Mart\u00ednez Compa\u00f1\u00f3n.\nVocabolario.\nDella lingua culli si conoscono oggi solo pochissimi vocaboli. Alcuni di essi sono:"}
{"id": "5346631", "revid": "709565", "url": "https://it.wikipedia.org/wiki?curid=5346631", "title": "Insecutor", "text": "Insecutor , 1942 \u00e8 un genere di ragni fossili appartenente alla famiglia Insecutoridae.\n\u00c8 l'unico genere della famiglia Insecutoridae.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLe specie sono state rinvenute in alcune ambre baltiche.\nTassonomia.\nA marzo 2015, di questo genere fossile sono note cinque specie ed un esemplare non ancora identificato (le specie indicate con ? sono di incerta attribuzione):"}
{"id": "5346633", "revid": "599013", "url": "https://it.wikipedia.org/wiki?curid=5346633", "title": "Chris Singleton (giocatore di football americano)", "text": " Al college gioc\u00f2 a football a Arizona.\nCarriera.\nSingleton fu scelto come ottavo assoluto del Draft 1990 dai New England Patriots. Dopo una prima stagione in cui mise a segno 3 sack, divenne stabilmente titolare a partire dalla seconda. Nel corso del 1993 pass\u00f2 ai Miami Dolphins in cui nei tre anni successivi rimase sempre titolare. Si ritir\u00f2 dopo la stagione 1996."}
{"id": "5346636", "revid": "599013", "url": "https://it.wikipedia.org/wiki?curid=5346636", "title": "Emile Gall\u00e9", "text": ""}
{"id": "5346644", "revid": "31886", "url": "https://it.wikipedia.org/wiki?curid=5346644", "title": "Insecutoridae", "text": ""}
{"id": "5346657", "revid": "287204", "url": "https://it.wikipedia.org/wiki?curid=5346657", "title": "Lebanon Seltzers", "text": "I Lebanon Seltzers sono stati una franchigia di pallacanestro della EPBL, con sede a Lebanon, in Pennsylvania, attivi tra il 1952 e il 1954.\nVennero fondati nel 1952 e disputarono una stagione nella EPBL prima di trasferirsi a Pottsville, come Pottsville Bolognas. Dopo 11 partite si trasferirono nuovamente a Lebanon, riprendendo il vecchio nome. Fallirono prima della fine della stagione."}
{"id": "5346658", "revid": "615138", "url": "https://it.wikipedia.org/wiki?curid=5346658", "title": "Roberto Ducci", "text": "Biografia.\nFormazione ed esordi letterari.\nRoberto Ducci nacque a La Spezia dove suo padre, l'ammiraglio Gino Ducci, prestava servizio. Nel 1930 si iscrisse alla facolt\u00e0 di giurisprudenza dell'Universit\u00e0 di Roma, senza trascurare di frequentare gli ambienti dell'archeologia classica. Giulio Giglioli gli affid\u00f2 una ricerca che venne pubblicata (1931) sotto pseudonimo, con il titolo \"Un conflitto tra Francia e Corsica nella Roma del secolo XVII\". Poi si dedic\u00f2 alla descrizione della prima et\u00e0 di Napoleone con l\u2019opera \"Prima et\u00e0 di Napoleone\" (1933). Nel periodo universitario scrisse, sempre sotto pseudonimo, in diverse riviste politico-letterarie (\"Oggi\", \"L\u2019Italia Letteraria\", \"Il Cantiere\"). Un suo racconto breve (\"Sosta lungo il fiume\"), pubblicato da \"L\u2019Italia Letteraria\", fu premiato da Mussolini nei Littoriali di cultura ed arte del 1934. In quello stesso anno si laure\u00f2 in giurisprudenza. Poi partecip\u00f2 come volontario alla Guerra d'Etiopia, ed ottenne una medaglia di bronzo al valor militare.\nIngresso in diplomazia e attivit\u00e0 giornalistica.\nNel 1937 Roberto Ducci entr\u00f2 nella carriera diplomatica, risultando primo del suo concorso. Fu destinato prima ad Ottawa, poi a Newark, come vice console. Pur avendo maturato un convincimento antifascista, nel 1940 torn\u00f2 in patria per dare il suo contributo all'entrata in guerra dell'Italia e venne destinato a prestare servizio presso il comando italiano in Croazia, dove si distinse nel sottrarre la comunit\u00e0 ebraica alle persecuzioni naziste.\nDopo l'8 settembre decise di attraversare le linee e raggiungere il governo provvisorio, prima a Brindisi e poi a Salerno. Venne dapprima incaricato di condurre una trasmissione radiofonica di propaganda, dal titolo \"L'Italia combatte\", che andava in onda dopo il giornale radio. Nel 1944 fond\u00f2 e poi diresse il periodico \"Politica Estera\", dove pubblic\u00f2 articoli di vari esponenti politici, quali Carlo Sforza e Palmiro Togliatti. Successivamente collabor\u00f2 sotto vari pseudonimi (\"Clodio\", \"Astolfo\", \"Bardolfo\", \"Verax\") a numerosi periodici, fra cui: \"Cosmopolita\", \"Mercurio\", \"Il Tempo\", \"Globo\", \"La Citt\u00e0 Libera\" e \"Libera Stampa\".\nDopoguerra e principali incarichi diplomatici.\nNel 1946, Roberto Ducci partecip\u00f2 alla Conferenza della pace di Parigi come segretario della delegazione italiana, occupandosi principalmente delle questioni confinarie e contribuendo alla redazione dello storico discorso di De Gasperi. Tra il 1947 e il 1949 fu destinato alle ambasciate di Varsavia e di Rio de Janeiro e, tra il 1950 e il 1955, a Parigi, presso le rappresentanze italiane alla NATO e all'OECE. Successivamente fu membro della delegazione italiana alla conferenza di Bruxelles sulla CEE ed Euratom e Presidente del Comitato tecnico incaricato della redazione dei Trattati di Roma del 1957. \nAmbasciatore ad Helsinki, nel 1958, Ducci fu anche a capo della delegazione italiana nei negoziati per la prima candidatura d'adesione del Regno Unito alla Comunit\u00e0 Economica Europea (1961-1963). Dal 1964 al 1967 fu ambasciatore a Belgrado e, dal 1967 al 1970, a Vienna. \u00c8 stato direttore generale degli Affari politici, dal 1970 al 1975. In tale veste fu presente agli accordi di Helsinki. Oltre all'Europa a sei, la questione nucleare fu un elemento cruciale delle sue riflessioni sulla necessit\u00e0 dell'Europa integrata di recuperare una capacit\u00e0 nucleare autonoma. Fu, infine, ambasciatore a Londra, dal 1975 al 1979, anno in cui fu collocato a riposo per raggiunti limiti d'et\u00e0.\nUltimi anni.\nNel 1979, Roberto Ducci si candid\u00f2 nella lista della Democrazia Cristiana, alle prime elezioni per il Parlamento europeo, senza essere eletto. Narr\u00f2 tale vicenda in uno dei suoi ultimi volumi: \"Candidato a morte\" Fu, poi, consigliere di Stato, e docente universitario a La Sapienza sull'arte del negoziato diplomatico. Il Ministero degli Esteri gli ha dedicato la sala riunioni della Direzione generale degli Affari politici al secondo piano del Palazzo della Farnesina."}
{"id": "5346659", "revid": "300067", "url": "https://it.wikipedia.org/wiki?curid=5346659", "title": "Pottsville Bolognas", "text": ""}
{"id": "5346663", "revid": "729019", "url": "https://it.wikipedia.org/wiki?curid=5346663", "title": "Nuoto ai Giochi della XV Olimpiade - 200 metri rana maschili", "text": "La competizione dei 200 metri rana maschili di nuoto dei Giochi della XV Olimpiade si \u00e8 svolta nei giorni dal 31 luglio al 2 agosto 1952 allo stadio olimpico del nuoto di Helsinki."}
{"id": "5346666", "revid": "767487", "url": "https://it.wikipedia.org/wiki?curid=5346666", "title": "Big Top Pee-wee - La mia vita picchiatella", "text": "Big Top Pee-wee - La mia vita picchiatella (\"Big Top Pee Wee\") \u00e8 un film del 1988 diretto da Randal Kleiser. Si tratta del sequel del fortunato film \"Pee-wee's Big Adventure\", anche se a differenza del primo capitolo questo secondo \u00e8 uscito in Italia solo in VHS.\nTrama.\nPee Wee Herman oramai vive felice in una fattoria in compagnia di una moltitudine di animali, tra i quali il suo fedele maialino parlante Vance. Fidanzato con Winnie, le vicende di Pee Wee Herman proseguono scorrevoli senza grandi colpi di scena, fino a quando un circo caduto in disgrazia dopo una bufera in citt\u00e0 capiter\u00e0 nella sua fattoria e toccher\u00e0 a lui portarlo al successo."}
{"id": "5346678", "revid": "124777207", "url": "https://it.wikipedia.org/wiki?curid=5346678", "title": "Joe Adler", "text": "Biografia.\nNato e cresciuto a Los Angeles, esordisce come attore nel 2010; dopo aver partecipato a numerose serie televisive, dal 2013 al 2015 \u00e8 nel cast di \"The Mentalist\" con il ruolo dell'esperto informatico Jason Wylie."}
{"id": "5346684", "revid": "287204", "url": "https://it.wikipedia.org/wiki?curid=5346684", "title": "Berwick Carbuilders", "text": "I Berwick Carbuilders sono stati una franchigia di pallacanestro della EPBL, con sede a Berwick, in Pennsylvania, attivi tra il 1949 e il 1954.\nVennero fondati nel 1949 e disputarono quattro stagioni nella EPBL (saltando il campionato 1951-52), e disputarono la finale nel 1953. Scomparvero dopo il campionato 1953-54."}
{"id": "5346685", "revid": "1543377", "url": "https://it.wikipedia.org/wiki?curid=5346685", "title": "Liu Cixin", "text": "Biografia.\nNato a Yangquan, i suoi genitori lavoravano in una miniera dello Shanxi. A causa della rivoluzione culturale si spost\u00f2 a vivere nella Contea di Luoshan, nello Henan. Luogo di origine della sua famiglia.\nLiu si \u00e8 laureato presso la North China University of Water Conservancy and Electric Power nel 1988 e poco dopo inizi\u00f2 a lavorare in una centrale elettrica nello Shanxi.\n\u00c8 sposato e ha una figlia.\nStile.\nLiu Cixin ha introdotto nuovi temi nella fantascienza cinese, e quello che scrive si concentra soprattutto sul ruolo della Cina nel mondo futuro. Di Liu \u00e8 stato detto che \u00abha immagini potenti ma soprattutto ha il gusto per esplorare il cambiamento che le tecnologie e le trasformazioni indotte dalla tecnologia e dalle nuove opportunit\u00e0 che questo tipo di approccio porta nei rapporti sociali\u00bb."}
{"id": "5346686", "revid": "123351974", "url": "https://it.wikipedia.org/wiki?curid=5346686", "title": "Riccardo Walter", "text": "Biografia.\nSoldato di Cavalleria durante la Prima guerra mondiale, viene condannato per propaganda socialista al Processo di Pradamano.\nPartigiano, eletto nelle file del Partito Comunista Italiano nella I e II Legislatura, dal 1948 al 1958.\nI Legislatura della Repubblica italiana (08.05.1948 - 24.06.1953)\nII Legislatura della Repubblica italiana (25.06.1953 - 11.06.1958)\nOrgani parlamentari.\nI Legislatura della Repubblica italiana\nMembro dal 11 giugno 1948 al 24 giugno 1953\nMembro dal 12 maggio 1952 al 24 giugno 1953\nII Legislatura della Repubblica italiana\nMembro dal 1 luglio 1953 al 11 giugno 1958\nMembro dal 15 luglio 1954 al 11 giugno 1958\nMembro dal 13 luglio 1955 al 11 giugno 1958\nProporzionale (1946-1993).\nIl sistema elettorale che caratterizz\u00f2 buona parte della storia repubblicana fu stabilito, per il Senato, con la legge 6 febbraio 1948, n. 29, e, per la Camera, con la legge 7 ottobre 1947, n. 1058, che introdusse un sistema elettorale proporzionale (giocato su circoscrizioni plurinominali concepite come sezioni del Collegio unico nazionale) a liste concorrenti, con la possibilit\u00e0 di esprimere tre o quattro preferenze, secondo l'ampiezza dei collegi. La Camera dei deputati fu eletta in ragione di un deputato per ottantamila abitanti o per frazione superiore a quarantamila. La legge elettorale del Senato prevedeva che il territorio di ogni Regione fosse diviso in tanti collegi uninominali quanti senatori le spettavano; ciascun candidato nei collegi uninominali doveva per\u00f2 \"collegarsi\" ad almeno due candidati in altrettanti collegi della stessa Regione. In prima istanza, risultavano eletti quei candidati che, nel rispettivo collegio, avessero ottenuto un numero di voti validi non inferiore al 65 per cento dei votanti. Tale elevatissimo quorum, per\u00f2, era assai difficile da raggiungere e, nella quasi totalit\u00e0 dei collegi, ove nessun candidato aveva raggiunto il 65 per cento dei voti, si applicava un sistema di tipo proporzionale A questo sistema furono apportate notevoli modifiche con l'articolo unico della legge 31 marzo 1953, n. 148, che, per la sola Camera, attribuiva un premio di maggioranza alla lista o alle liste collegate tra loro che, in tutto il territorio nazionale, avessero raccolto il 50,01 dei voti. Il relativo disegno di legge fu presentato alla Camera il 21 ottobre del 1952 dal Ministro degli interni, Mario Scelba e nel corso della discussione, che vide intense ed animate sedute, furono presentati 132 ordini del giorno e circa 1700 emendamenti; la seduta del 18 gennaio dur\u00f2 ininterrottamente per tre giorni e tre notti. Alla fine la Camera, dopo 280 ore di dibattito, vot\u00f2 il disegno di legge con 339 voti a favore e 25 contro (MSI, PNM e dissidenti); i comunisti ed i socialisti non parteciparono al voto. Le elezioni politiche generali del 7 giugno 1953 si svolsero dunque per il Senato con la legge 6 febbraio 1948, n. 29, e per la Camera con la nuova normativa (legge 31 marzo 1953, n. 148). Le forze politiche della coalizione di maggioranza ottennero il 49,2 non usufruendo cos\u00ec del premio di maggioranza ed annullando gli effetti della legge che pi\u00f9 tardi venne abrogata con la legge 31 luglio 1954, n. 615, che ripristin\u00f2 in ogni sua parte le norme del testo unico del 1948."}
{"id": "5346708", "revid": "287204", "url": "https://it.wikipedia.org/wiki?curid=5346708", "title": "Cyprus Cup 2015", "text": "La Cyprus Cup 2015 \u00e8 stata l'ottava edizione della Cyprus Cup, un torneo a inviti per Nazionali di calcio femminile tenuto a Cipro con cadenza annuale. Il torneo ha avuto luogo tra il 4 e l'11 marzo 2015.\nFormula del torneo.\nLa Cyprus Cup si svolge in due fasi:\nLa prima parte della competizione \u00e8 una fase a gironi in cui le dodici squadre invitate sono divise in tre gruppi di quattro squadre ciascuno. Simile all'Algarve Cup, le squadre inserite nei Gruppo A e Gruppo B sono nazionali che occupano i vertici della classifica mondiale della FIFA e che hanno potenzialmente pi\u00f9 possibilit\u00e0 di conquistare il trofeo. a questi \u00e8 affiancato un Gruppo C costituito da squadre di classifica inferiore. Ogni gruppo disputa un girone all'italiana di sei partite, con ogni squadra che gioca una partita contro ciascuna delle altre squadre dello stesso gruppo.\nLa seconda fase \u00e8 un unico \"finals day\" in cui sei partite che coinvolgono tutte le dodici squadre sono giocate per determinare la classifica finale del torneo, con i match-up come segue:\nCitt\u00e0 ospitanti.\nLe citt\u00e0 scelte per ospitare l'evento sono in tre, con quattro impianti sportivi:\nIncontri per i piazzamenti.\nTutti gli orari sono in ora locale (UTC+0)"}
{"id": "5346715", "revid": "125812091", "url": "https://it.wikipedia.org/wiki?curid=5346715", "title": "Filosofia cinese", "text": "La filosofia cinese ha origine nel periodo delle primavere e degli autunni e nel periodo dei regni combattenti, nel corso di un periodo noto come \"cento scuole di pensiero\", che \u00e8 stato caratterizzato da significativi sviluppi culturali e intellettuali. Anche se gran parte della filosofia cinese inizia nel periodo dei regni combattenti, i suoi elementi esistono da migliaia di anni: alcuni possono essere trovati nel Libro dei Mutamenti, un antico compendio di divinazione che risale attorno al 672 a.C.\nDurante il periodo dei regni combattenti si sono sviluppate le principali filosofie della Cina, come il confucianesimo, il moismo, il legalismo ed il taoismo. Allo stesso tempo si affermarono filosofie poi scomparse, come la scuola dei naturalisti e la \"scuola dei nomi\" (ming jia).\nDopo la dinastia Qin, il confucianesimo divenne la scuola filosofica dominante in Cina. I pi\u00f9 grandi rivali del confucianesimo erano il legalismo ed il moismo. Il legalismo si dimostr\u00f2 come una filosofia coerente, che per\u00f2 scomparve in gran parte a causa della sua reazione contro il regime autoritario Qin Shi Huang. In questo caso, per\u00f2, molte idee avrebbero continuato ad influenzare la filosofia cinese fino alla fine del dominio imperiale durante la rivoluzione Xinhai.\nSotto la dinastia Tang vi fu la crescita esponenziale dello sviluppo del buddhismo zen; mentre il neoconfucianesimo divenne molto popolare durante la dinastia Song e quella Ming e questo era dovuto soprattutto all'eventuale combinazione di filosofie del confucianesimo e zen.\nIl confucianesimo, che prende il nome dal suo ideatore Confucio, il quale visse dal 551 al 479 a.C., \u00e8 basato sull'etica e sulla politica e si sofferma soprattutto sulla morale personale e governativa, sulla correttezza dei rapporti sociali, della giustizia, sul tradizionalismo e sulla sincerit\u00e0. \nIl confucianesimo, insieme al legalismo, \u00e8 la filosofia responsabile della nascita della meritocrazia, che sostiene come il criterio di merito dovrebbe essere determinante ai fini dell'educazione e del carattere, anzich\u00e9 la provenienza, l'appartenenza familiare, la ricchezza o la classe sociale. Il confucianesimo, inoltre, \u00e8 stato e continua ad essere di grande influenza nella cultura cinese e anche nelle aree circostanti del Sud-est asiatico.\nNel corso dei secoli XIX e XX, la filosofia cinese si integr\u00f2 con i concetti chiave della filosofia occidentale. I rivoluzionari contrari alla dinastia Qing coinvolti nella rivoluzione Xinhai, vedevano nella filosofia occidentale l'alternativa alle tradizionali scuole filosofiche cinesi. Gli studenti del Movimento del 4 maggio 1919 auspicavano l'abolizione delle vecchie istituzioni e delle pratiche della Cina imperiale. Durante questo periodo, gli studiosi cinesi cercarono di incorporare le ideologie filosofiche occidentali, come la democrazia, il marxismo, il socialismo, il liberalismo, il repubblicanesimo, l'anarchismo ed il nazionalismo, alle filosofie cinesi. Gli esempi pi\u00f9 notevoli sono rappresentati dall'ideologia dei Tre Principi del Popolo di Sun Yat-sen, dal maoismo di Mao Tse-tung, quest'ultimo una \"variante\" tra marxismo e leninismo.\nNella moderna Repubblica popolare cinese, l'ideologia ufficiale \u00e8 rappresentata dal socialismo di economia e di mercato di Deng Xiaoping.\nAnche se la Repubblica popolare cinese \u00e8 storicamente stata ostile alla filosofia della Cina antica, le influenze del passato sono tuttora profondamente radicate nella cultura cinese. Nel periodo successivo alla riforma economica cinese (dopo il 1978), la filosofia cinese moderna difatti \u00e8 riapparsa in forme come il neoconfucianesimo.\nCos\u00ec come per la filosofia giapponese, anche la filosofia in Cina \u00e8 diventata un \"melting pot\" di idee: essa accetta nuovi concetti nel tentativo di accordare vecchie credenze a nuove ideologie."}
{"id": "5346716", "revid": "633110", "url": "https://it.wikipedia.org/wiki?curid=5346716", "title": "Schneider 280 mm Mle 1914 Chenill\u00e9", "text": "Il Mortier 280\u00a0mm TR de Schneider sur aff\u00fbt chenill\u00e9 St. Chamond era un obice semovente francese della prima e seconda guerra mondiale.\nStoria.\nIl prolifico ingegnere \u00c9mile Rimailho della Compagnie des Forges et Aci\u00e9ries de la Marine et d'Hom\u00e9court di Saint Chamond svilupp\u00f2 un originale complesso, costituito da due veicoli cingolati distinti: un \"avant train chenilles\" (avantreno cingolato) semovente trasportava le munizioni ed un gruppo elettrogeno, che tramite cavi alimentava i motori elettrici del veicolo porta-pezzo collegato, il \"aff\u00fbt chenilles\" (affusto cingolato). Era previsto di armare tale complesso con cannoni da 155, 194, 220 e 280\u00a0mm, ma la fine della guerra interruppe il programma quando erano stati realizzati solo il 194 mm Mle GPF ed il \"280 mm TR sur aff\u00fbt chenill\u00e9 St. Chamond\".\nL'adattamento dell'obice pesante Schneider 280 mm Mle 1914 al complesso cingolato \"St. Chamond\" faceva parte fin dall'inizio del progetto di meccanizzazione delle artiglierie pi\u00f9 pesanti del parco francese. Il 2 marzo 1918 furono ordinati 25 semoventi da 280\u00a0mm. In ottobre dello stesso anno la Compagnie des forges et aci\u00e9ries de la marine et d'Hom\u00e9court programm\u00f2 la consegna del primo pezzo per aprile 1919; nel corso di quest'anno vennero consegnati tutti e 25 gli esemplari che, a causa della fine delle ostilit\u00e0, vennero immediatamente posti in riserva.\nI semoventi da 280\u00a0mm, insieme a quelli da 194\u00a0mm, furono assegnati al 184e R\u00e9giment d'artillerie \u00e0 tracteur (RALT) di Valence, su 3 gruppi di 2 batterie ciascuno. Il reggimento assicur\u00f2 la manutenzione dei mezzi e l'addestramento degli equipaggi, nonostante l'Arm\u00e9e de terre fosse tutt'altro che soddisfatta dei suoi semoventi, soprattutto a causa della lentezza dei mezzi e dei danni causati alle strade dai cingoli.\nI semoventi furono mobilitati allo scoppio della seconda guerra mondiale ma non entrarono mai in azione contro i tedeschi. Molti mezzi furono distrutti dalle stesse truppe francesi in quanto, con la loro bassa velocit\u00e0, non potevano seguire i reparti in ritirata. Alcuni semoventi da 280\u00a0mm furono catturati intatti dalla Wehrmacht e ridenominati \"28\u00a0cm M\u00f6rser 602(f) auf Selbstfahrlafette\" (\"mortaio da 28 cm modello 602 (francese) su affusto semovente\")&lt;/ref&gt; ma il loro numero esiguo non ne giustific\u00f2 l'immissione in servizio.\nTecnica.\nIl telaio portante, identico nelle due vetture, era costituito da un cassone in lamiera, poggiante sulle 13 ruote portanti per lato dei treni di rotolamento, con ruota motrice anteriore e ruota di rinvio posteriore. Nella vettura avantreno la piattaforma superiore portava il posto di guida, i sedili dei serventi, il pianale telonato portamunizioni con 60 colpi e il gruppo elettrogeno, con motore a benzina Panhard SUK4 M2 da 120 hp. Il generatore alimenta sia i due motori elettrici posti sulle ruote motrici dei cingoli della vettura stessa sia, tramite un cavo flessibile, i due posti sui treni di rotolamento della vettura affusto. Nel movimento su strada normale, le due vetture erano accoppiate da una barra rigida e guidate da un singolo conduttore. Su terreno vario le vetture potevano muoversi fino a 200 m l'una dall'altra, corrispondenti alla lunghezza del cavo di alimentazione. Quando la vettura affusto era in batteria, la vettura avantreno si posizionava posteriormente e di lato a 90\u00b0, rifornendo di munizioni il pezzo; grazie al cavo flessibile, poteva poi fare la spola tra il pezzo e gli autocarri di rifornimento.\nSulla piattaforma della vettura affusto erano fissate due lisce inclinate, sulle quali scorreva un affusto ad aloni trapezoidali, il cui rinculo sulle lisce era limitato da due freni di sparo. Sull'affusto era incavalcata la culla, con bocca da fuoco orientata contromarcia, freno di sparo e recuperatore. In configurazione di trasporto l'affusto veniva arretrato sulle lisce in modo da diminuire la lunghezza del complesso.\nPer i trasferimenti strategici su strada, ciascuna vettura poteva essere caricata su uno speciale carro, formato da una trave portante, poggiante anteriormente e posteriormente su carrelli a quattro ruote, alimentati elettricamente dal carro avantreno.\nL'elevazione sull'affusto era compresa tra +10\u00b0 e +60\u00b0, mentre il puntamento in direzione era ottenuto con lo spostamento dell'intera vettura, agendo sui motori elettrici o manualmente su due grossi volanti inseribili sui treni di rotolamento. Il peso e le dimensioni della bocca da fuoco Schneider resero necessarie strutture addizionali per stabilizzare il pezzo durante il fuoco; venne inserito un cilindro pneumatico per rallentare il ritorno in batteria del pezzo lungo le lisce inclinate; la piastra girevole originariamente usata per le ruote frontali amovibili dello scafo vennero riutilizzate come supporti per una grande piastra d'appoggio circolare che stabilizzava sul terreno il mezzo durante il tiro; anche su questa variante venne mantenuto il carrello portamunizioni e la parte frontale della vettura porta-pezzo venne allungata per accogliere le rotaie del carrello stesso.\nMunizionamento.\nIl munizionamento del cannone da 194\u00a0mm era del tipo separato a cartoccio bossolo, con carica di lancio in bossolo metallico. Erano disponibili le seguenti granate:"}
{"id": "5346720", "revid": "767487", "url": "https://it.wikipedia.org/wiki?curid=5346720", "title": "Giacomo Bergamonti", "text": "Biografia.\nPartigiano, eletto nelle file del Partito Comunista Italiano nella I Legislatura, muore durante il mandato. Il suo posto viene assegnato a Carlo Bertazzoni."}
{"id": "5346721", "revid": "599013", "url": "https://it.wikipedia.org/wiki?curid=5346721", "title": "Ray Agnew", "text": " Al college gioc\u00f2 a football con i Wolfpack della North Carolina State University.\nCarriera.\nAgnew fu scelto come decimo assoluto del Draft 1990 dai New England Patriots. Vi gioc\u00f2 per cinque stagioni dopo di che pass\u00f2 ai New York Giants, con cui rimase fino al 1997. L'anno seguente firm\u00f2 con i St. Louis Rams con cui conquist\u00f2 il Super Bowl XXXIV battendo i Tennessee Titans. Si ritir\u00f2 dopo la stagione 2000, divenendo un osservatore per i Rams."}
{"id": "5346722", "revid": "339392", "url": "https://it.wikipedia.org/wiki?curid=5346722", "title": "Osservatorio astronomico di Teramo", "text": ""}
{"id": "5346727", "revid": "830939", "url": "https://it.wikipedia.org/wiki?curid=5346727", "title": "Alis Guggenheim", "text": "Biografia.\nEra figlia di Moses Guggenheim e Fanny Guggenheim-Weil e madre di Ruth Guggenheim Heussler e nonna di Olivia Heussler e Delia Heussler.\nNel 1916 apr\u00ec un atelier di moda a Zurigo chiamato \"Salon des Modes\" e qui incontr\u00f2 Mischa Berson, uno studente russo di orientamento comunista, con cui viaggi\u00f2 in Unione Sovietica agli inizi del 1919.\nQui lavor\u00f2 come sarta e divenne membro del Partito Comunista dell'Unione Sovietica. Nel 1920 le nacque la figlia Ruth e, in seguito al fallimento della relazione con Berson, Alis ritorn\u00f2 in Svizzera dove riapr\u00ec il suo atelier e si un\u00ec al Partito Comunista Svizzero. Qui frequent\u00f2 gli artisti Richard Paul Lohse, Karl Geiser, Max Bill, Albert Ehrismann e Max Raphael.\nNel 1924 la sua casa di moda divent\u00f2 uno studio e inizi\u00f2 a lavorare come scultrice partecipando ad una sua prima mostra lo stesso anno. Nel 1942 si trasfer\u00ec a Muzzano nel canton Ticino dove coltiv\u00f2 la sua amicizia con gli artisti Lisa Tetzner e Kurt Held.\nNel 1954 Alis Guggenheim ricevette il \"premio d'arte della comunit\u00e0 ebraica della confederazione svizzera\" dopo di che tenne la sua prima mostra solista a Zurigo, che fu un successo dal punto di vista finanziario.\nI suoi lavori vennero acquistati da amministrazioni cittadine e statali e divenne celebre soprattutto per i dipinti.\nAlis Guggenheim mor\u00ec nel 1958 dopo una breve malattia.\nAlcuni lavori sono all'Aargauer Kunsthaus in Svizzera e al Israel Museum di Gerusalemme."}
{"id": "5346732", "revid": "1573940", "url": "https://it.wikipedia.org/wiki?curid=5346732", "title": "Field Day (festival)", "text": "Il Field Day \u00e8 un festival musicale organizzato ogni anno al Victoria Park di Londra, in Inghilterra. Fondato nel 2007 da Tom Baker e Marcus Weedon, l'evento promuove principalmente artisti indipendenti e appartenenti alla scena alternative rock.\nIl primo festival si svolse l'11 agosto 2007, durante il quale si esibirono oltre cinquanta artisti attraverso quattro palchi, tra cui Florence and the Machine, Liars, Bat for Lashes, Foals, Justice, Erol Alkan, Battles.\nL'edizione del 2008 vide la partecipazione di gruppi come Of Montreal, White Lies, The Notwist, Noah and the Whale, Crookers. Nel corso delle varie edizioni si sono esibiti artisti come Patti Smith, Pixies, Ride, Mogwai, The Horrors, Little Boots, Santigold, Mystery Jets, The Temper Trap, Phoenix, Caribou, Duologue, The xx."}
{"id": "5346740", "revid": "36426", "url": "https://it.wikipedia.org/wiki?curid=5346740", "title": "Cattedrale di San Nicola (Oradea Mare)", "text": "La cattedrale di San Nicola di Bari (in rumeno: \"Catedrala Sf\u00e2ntul Nicolae\") \u00e8 la chiesa cattedrale dell'eparchia di Gran Varadino dei Rumeni. Si trova nella citt\u00e0 di Oradea, in Romania.\nStoria e descrizione.\nLa costruzione della chiesa ebbe inizio nel 1800, quando il vescovo greco-cattolico Ignatius Darabant fece demolire la piccola chiesa greco-cattolica della citt\u00e0 e diede inizio alla costruzione della cattedrale. L'edificio ha pianta a forma di croce, soffitto a volta e una cupola centrale dipinta con scene bibliche. Il tetto barocco della torre \u00e8 stat0 completato nel 1803 ed \u00e8 bruciato due volte, nel 1836 e 1907. La torre \u00e8 stata progettata da Giovanni Quai ed \u00e8 stata realizzata tra il 1910 ed il 1912. Nel 1948 la chiesa ha perso lo status di cattedrale ed \u00e8 stata ridotta a chiesa parrocchiale.\nIl luogo di culto \u00e8 stato restituito alla chiesa greco-cattolica rumena nel novembre del 2005, dopo lunghi negoziati e ritardi. La prima liturgia greco-cattolica \u00e8 avvenuta dopo 57 anni di interruzione il 20 novembre 2005, con la partecipazione di oltre 100 vescovi, sacerdoti e diaconi."}
{"id": "5346754", "revid": "1564499", "url": "https://it.wikipedia.org/wiki?curid=5346754", "title": "Particella (grammatica)", "text": "In grammatica una particella \u00e8 una parola che deve essere associata a un'altra parola o a una frase con la funzione di conferire un determinato significato.\nEssa, quindi, non ha di per s\u00e9 una propria definizione lessicale. In questo senso, le particelle grammaticali sono quindi un concetto separato da quello riguardante le parti del discorso e, pertanto, si distinguono dalle altre classi di parole funzionali, come ad esempio gli articoli, le preposizioni, le congiunzioni e gli avverbi.\nLe particelle non sono mai soggette a flessione. Le particelle sono in genere parole che codificano concetti grammaticali come la negazione, il modo, il tempo e il caso, oppure elementi come il clitico.\nNelle diverse lingue le particelle variano notevolmente riguardo al loro utilizzo: in alcuni casi si utilizzano ampiamente e in altri si utilizzano elementi alternativi come suffissi, prefissi o si varia l'ordine delle parole. \nNella lingua inglese sono esempi di particelle grammaticali, il \"to\" prima di un verbo (es: \"to walk\", rende il verbo \"walk\" all'infinito) o la particella \"off\" come porzione di una frase verbale (es: \"we put it off too long\").\nNella lingua tedesca sono usate come particelle grammaticali le parole \"halt\", \"doch\", \"aber\", \"denn\" e \"schon\"."}
{"id": "5346764", "revid": "76963", "url": "https://it.wikipedia.org/wiki?curid=5346764", "title": "Charley Koontz", "text": "Biografia.\nNato e cresciuto a Concord, in California, esordisce come attore nel 2009 nel telefilm \"Free Rent\" dove ottiene il ruolo di Chuck.\nDopo altre partecipazioni in serie televisive, nel 2015 entra nel cast principale di \"\" dove interpreta il ruolo dell'agente Daniel Krumitz."}
{"id": "5346766", "revid": "709565", "url": "https://it.wikipedia.org/wiki?curid=5346766", "title": "Succinomidae", "text": "Succinomidae , 2008 \u00e8 una famiglia di ragni fossili del sottordine Araneomorphae.\nDescrizione.\nLa famiglia ricorda i ragni appartenenti a quelle dei \"Ctenidae\" e degli \"Zoropsidae\".\nDistribuzione.\nSi tratta di una famiglia estinta di ragni le cui specie ad oggi note sono state scoperte in alcune ambre baltiche. Esse risalgono al Paleogene.\nTassonomia.\nA febbraio 2015, di questa famiglia fossile sono noti due generi:"}
{"id": "5346771", "revid": "599013", "url": "https://it.wikipedia.org/wiki?curid=5346771", "title": "Anthony Smith (giocatore di football americano)", "text": " Al college gioc\u00f2 a football ad Arizona.\nCarriera.\nSmith fu scelto come undicesimo assoluto del Draft 1991 dai Los Angeles Raiders. Nelle prime tre stagioni in carriera raggiunse sempre almeno quota dieci sack, con un massimo di 13 nel 1992. Gioc\u00f2 coi Raiders, nel frattempo trasferitisi ad Oakland, fino al termine della carriera nel 1997.\nPer due anni, dal 1995 al 1996, Smith \u00e8 stato sposato con la cantante e attrice Vanity."}
{"id": "5346776", "revid": "628767", "url": "https://it.wikipedia.org/wiki?curid=5346776", "title": "Lingua momina", "text": "La lingua momina \u00e8 una lingua papuasica, parlata soprattutto nella Nuova Guinea Occidentale, in Indonesia. Pochissimi parlanti possono essere riscontrati anche nella vicina Papua Nuova Guinea. I nativi, secondo la pubblicazione \"Ethnologue\", sono 200 al 1998."}
{"id": "5346785", "revid": "599013", "url": "https://it.wikipedia.org/wiki?curid=5346785", "title": "James Francis", "text": " Al college gioc\u00f2 a football a Baylor.\nCarriera.\nFrancis fu scelto come 12\u00ba assoluto del Draft 1991 dai Cincinnati Bengals. Vi gioc\u00f2 fino al 1998, con un massimo di 8 sack nella sua stagione da rookie. L'ultima stagione della carriera la pass\u00f2 militando nel 1999 con i Washington Redskins."}
{"id": "5346795", "revid": "71193850", "url": "https://it.wikipedia.org/wiki?curid=5346795", "title": "Kimeramon", "text": ""}
{"id": "5346797", "revid": "133557", "url": "https://it.wikipedia.org/wiki?curid=5346797", "title": "Francesco Abrignani", "text": "Biografia.\nNato in Sicilia, si trasferisce a Milano nel 1999 dove studia alla Scuola del Fumetto di via Savona. Assecondando la propria inclinazione naturale, evidente e coltivata fin dalla prima infanzia, perfeziona progressivamente uno stile prevalentemente umoristico dal segno morbido. Sposato dal 2012 con Laura Giunta, vive e lavora a Milano.\nCarriera.\nAll'inizio degli anni 2000 collabora con alcune casa editrici come la Esseffedizioni e la Rizzoli. \nNel 2005 viene selezionato dall'Accademia Disney ed inizia a lavorare per la Walt Disney Company italiana e internazionale.\nTra i suoi contributi creativi quelli a favore di alcune testate come \"Power Rangers\", \"Cip e Ciop\", la graphic novel del film \"Rapunzel\".\nLa sua collaborazione con la Disney si realizza sia secondo tecniche tradizionali che digitali e vettoriali.\nSi occupa inoltre di pubblicit\u00e0, grafica e web art collaborando con varie agenzie e aziende di rilevanza nazionale e internazionale."}
{"id": "5346798", "revid": "2009138", "url": "https://it.wikipedia.org/wiki?curid=5346798", "title": "Nathan Smith", "text": ""}
{"id": "5346799", "revid": "767487", "url": "https://it.wikipedia.org/wiki?curid=5346799", "title": "Percy Snow", "text": " Al college gioc\u00f2 a football a Michigan State.\nCarriera.\nSnow fu scelto come 13\u00ba assoluto del Draft 1991 dai Kansas City Chiefs. Ebbe una stagione da rookie di successo e si prevedeva sarebbe stato uno dei maggiori contributori della difesa di Marty Schottenheimer coi Chiefs. Tuttavia, fu coinvolto in un incidente mentre guidava una scooter durante il training camp del 1991, il cui infortunio al ginocchio che ne risult\u00f2 gli fece perdere tutta la stagione successiva e da cui non si riprese mai completamente."}
{"id": "5346801", "revid": "339392", "url": "https://it.wikipedia.org/wiki?curid=5346801", "title": "Alexandros Alexandris", "text": ""}
{"id": "5346802", "revid": "1573940", "url": "https://it.wikipedia.org/wiki?curid=5346802", "title": "Giovanni Camera", "text": "Biografia.\nFiglio di Luigi, pasticciere, e da Adelaide Nappi, di agiata famiglia. Si laure\u00f2 in giurisprudenza presso l'Universit\u00e0 di Napoli nel 1886. Durante gli studi universitari conobbe Giovanni Bovio, docente di filosofia del diritto ed esponente della massoneria napoletana, grazie al quale si avvicin\u00f2 agli ideali repubblicani. Nel 1886 pubblic\u00f2 a Napoli la sua tesi dal titolo \"L'extraterritorialit\u00e0 degli agenti diplomatici\". Nel 1889 venne eletto per la prima volta consigliere provinciale e successivamente fu presidente della provincia di Salerno nel biennio 1905-1906. Domin\u00f2 la politica del Vallo di Diano per oltre 30 anni.\nCarriera.\nDeputato al Parlamento del Regno d'Italia dal 1895 al 1897 e dal 1900 al 1923, fu Sottosegretario del Ministero delle Finanze nella XXI legislatura del Regno nel governo Giolitti II e nella XXII durante i governi Tittoni e Fortis I.\nRivolse il suo impegno principalmente a favore della scolarizzazione della sua gente (gli si deve l\u2019istituzione del Liceo Ginnasio di Sala Consilina nel 1908) e del miglioramento delle loro condizioni di vita (come la costruzione del tratto ferroviario Sicignano-Lagonegro, che voleva anche elettrificato), ma fu promotore anche di tante battaglie di pi\u00f9 ampio respiro nazionale, come quella per estendere il suffragio anche alle donne o per una pi\u00f9 equa applicazione delle leggi sull\u2019emigrazione, al fine di rendere pi\u00f9 decorose le condizioni di vita dei tanti immigrati italiani all\u2019estero.\nLa sua base elettorale era la provincia di Salerno, dove rappresentava la corrente del liberalismo pi\u00f9 vicina a Giovanni Giolitti. Nel primo dopoguerra si scontr\u00f2 duramente con Giovanni Amendola. Dopo la Marcia su Roma cerc\u00f2 di aderire al fascismo, ma fu rifiutato dai dirigenti locali.\nMassoneria.\nFu iniziato in Massoneria tramite la loggia padulese dei \u201c\"Forti Lucani\"\u201d fondata dal generale Bracco nel 1887 e quella salese di \u201cPorta Pia\u201d da lui istituita nel 1891: nei principi massonici infatti vedeva \u2013 proprio negli anni in cui ferveva la \u201cquestione sociale\u201d \u2013 uno strumento di lotta comune contro tirannidi, soprusi e pregiudizi di ogni sorta. Nel 23 marzo 1889 fu affiliato Maestro Massone nella Loggia \"Alcinoe risorta\" di Napoli e nel 1891 fu Maestro venerabile della Loggia \"Porta Pia\" di Sala Consilina, dall'anno 1904 al 1907 ricopr\u00ec la carica di Grande Oratore del Grande Oriente d'Italia- con il Gran Maestro Ettore Ferrari.- Nel 1908 prese parte alla scissione ferana in seno al Supremo Consiglio del Rito scozzese antico e accettato, e nel 1917, con Enrico Presutti, tent\u00f2 senza riuscirvi una fusione tra i due Supremi Consigli. Rientrato in seguito nel Grande Oriente d'Italia, fu membro nel 1924 della Loggia \"Alto Adige\" di Roma.\nTendenze politiche.\nPoliticamente, fu incline a un trasformismo di tipo clientelare, il che non deve affatto sorprendere, in quanto perfettamente in linea con l\u2019esempio giolittiano di gestione amministrativa. Gravit\u00f2 comunque sempre su posizioni sostanzialmente democratiche, ma concluse poi la sua carriera da socialista. L\u2019ultima vittoria la ebbe nelle elezioni del 1921, nel 1924 per\u00f2 venne pesantemente sconfitto dalla lista di coalizione demo-liberale in cui era confluito il suo pi\u00f9 tenace avversario Amendola. Ritiratosi a vita privata, mor\u00ec a Roma nel 1929 in Via Farini n. 52. A Padula gli venne intitolata la via principale di accesso al paese (ribattezzata via Italo Balbo durante il Fascismo), a Sala la sua visibilit\u00e0 nella toponomastica \u00e8 stata maggiore e pi\u00f9 duratura.\nCritiche contro Giovanni Camera.\nRecentemente \u00e8 stato ritrovato un libello satirico, scritto in forma anonima, attribuito a don Arcangelo Rotunno, intitolato \"Ultimo a comparire...\". Il pamphlet si presenta senza copertina e luogo di edizione ma reca nella pagina finale il nome dell\u2019autore \u201cArcangelo Rotunno fu Giuseppe\u201d, luogo e data \u201cPadula, novembre 1913\". Il titolo \u00e8 allusivo al vecchio detto \u201cUltimo a comparir fu Gambacorta\u201d, epiteto scherzoso rivolto a un ritardatario cronico. L'autore fa capire che intende rispondere a tono satirico, seppure in ritardo, ad accuse e maldicenze rivoltegli contro da un \u201cOnorevole\u201d locale e dal suo \u201ccerchio magico\u201d. Si tratta dello stesso Giovanni Camera, il quale rappresent\u00f2 l\u2019autentico \u201cdominus\u201d della politica nel Vallo di Diano, che non viene mai nominato da don Rotunno. Il \"cerchio magico\" si riferisce alla vicinanza di Camera alla loggia massonica \"Porta Pia\" di Sala Consilina. \nNei primi tempi dell\u2019attivit\u00e0 parlamentare intrattenne un buon rapporto col compaesano don Arcangelo, con cui aveva condiviso, parte degli studi e della formazione presso lo storico ebolitano Giacinto Romano. Ma la iniziale distanza per fede e ideologia fu accresciuta da due questioni di vitale importanza per Rotunno e sulle quali le sue aspettative erano contrastate o addirittura ignorate dall\u2019onorevole Camera: in primis, le condizioni strutturali della Certosa di San Lorenzo, avviata verso la rovina a causa dell\u2019abbandono in cui lo Stato la lasciava dopo che i restanti monaci furono espulsi nel 1866, nonostante fosse stata dichiarata monumento nazionale. La sua attivit\u00e0 di parroco e archeologo, e le segnalazioni non premiarono i suoi sforzi, come da lui stesso dichiarato nel pamphlet:\nNella sua autodifesa dalle accuse di presunti favori ricevuti dall\u2019onorevole, come la nomina ad Ispettore ministeriale, Rotunno precisa che non fu Camera a proporne la carica al ministro, ma il senatore Giacomo Racioppi, che Lo stesso Camera tent\u00f2 di calmare lo sdegno di don Arcangelo facendogli conferire la Croce di Cavaliere che don Rotunno rifiut\u00f2:\nRotunno mostr\u00f2 ancora pi\u00f9 sdegno quando il cenobio della Certosa divenne campo di concentramento per prigionieri di guerra e disertori, dal 1915. Camera, alle elezioni del 1924, venne sconfitto da Giovanni Amendola, appoggiato invece da don Rotunno. L'evento segn\u00f2 il declino delle fortune politiche dello stesso Camera."}
{"id": "5346803", "revid": "767487", "url": "https://it.wikipedia.org/wiki?curid=5346803", "title": "Augusto di Nicomedia", "text": "Agiografia.\nIl Martirologio Romano prende la notizia dal Martirologio di Floro (e questo da quello Geronimiano), che ci informa del suo martirio avvenuto a Nicomedia: \u00e8 ricordato insieme a Flavio e Agostino, forse fratelli."}
{"id": "5346804", "revid": "767487", "url": "https://it.wikipedia.org/wiki?curid=5346804", "title": "Amori d'altri tempi", "text": "Amori d'altri tempi \u00e8 un album raccolta di canzoni cantate da Emilio Pericoli, pubblicato su LP nel 1961.\nTracce.\nLato A\nDurata totale: 21.24\nLato B\nDurata totale: 20:09\nOrchestra \"Ricordi\" di musica leggera diretta da Bruno Canfora e Iller Pattacini"}
{"id": "5346806", "revid": "709565", "url": "https://it.wikipedia.org/wiki?curid=5346806", "title": "Ephalmator", "text": "Ephalmator , 1950 \u00e8 un genere di ragni fossili appartenente alla famiglia Ephalmatoridae.\n\u00c8 l'unico genere della famiglia Ephalmatoridae.\nCaratteristiche.\nGenere fossile risalente al Paleogene. I ragni sono costituiti da parti molli molto difficili da conservare dopo la morte; infatti i pochi resti fossili di aracnidi sono dovuti a condizioni eccezionali di seppellimento e solidificazione dei sedimenti.\nDistribuzione.\nLe specie sono state rinvenute in alcune ambre baltiche; la sola \"E. bitterfeldensis\" \u00e8 stata rinvenuta nel giacimento tedesco di Bitterfeld.\nTassonomia.\nA marzo 2015, di questo genere fossile sono note 13 specie ed un esemplare non ancora identificato (le specie indicate con ? sono di incerta attribuzione):"}
{"id": "5346821", "revid": "115192881", "url": "https://it.wikipedia.org/wiki?curid=5346821", "title": "Alessandroni", "text": ""}
{"id": "5346822", "revid": "869710", "url": "https://it.wikipedia.org/wiki?curid=5346822", "title": "Ciabatte", "text": ""}
{"id": "5346826", "revid": "31886", "url": "https://it.wikipedia.org/wiki?curid=5346826", "title": "Ephalmatoridae", "text": ""}
{"id": "5346828", "revid": "767487", "url": "https://it.wikipedia.org/wiki?curid=5346828", "title": "Toninho Horta", "text": "\u00c8 considerato un membro di spicco della celebre scuola musicale del Minas Gerais. Nel 1977 e nell'anno seguente \u00e8 stato inserito dalla rivista specializzata \"Melody Maker\" fra i dieci migliori chitarristi al mondo.\nBiografia.\nIspirato dal virtuosismo di Wes Montgomery, Horta esord\u00ec nel campo musicale partecipando con i motivi \"Maria Madrugada\" e \"Nem \u00e9 Carnaval\" al II Festival Internacional da Can\u00e7\u00e3o Popular (FIC), tenutosi nel 1967. Debutt\u00f2 in sala di registrazione due anni dopo in un disco di Nivaldo Ornellas e nel 1970 fece parte degli strumentisti che accompagnarono Elis Regina e Tom Jobim nel loro spettacolo \"Tom &amp; Elis\". La sua crescente familiarit\u00e0 con l'ambiente musicale brasiliano fu dovuta alla sua partecipazione al gruppo A Tribo, assieme a Joyce e a Nan\u00e1 Vasconcelos, ma soprattutto alla sua presenza, a fianco di Milton Nascimento e Wagner Tiso, al \u201cClube de Esquina\u201d. Nella prima met\u00e0 degli anni settanta ebbe occasione di collaborare, sul palco o in sala d'incisione, con una schiera di musicisti brasiliani di prim'ordine: fra di essi, Gal Costa, Nana Caymmi, Edu Lobo, Maria Beth\u00e2nia, Dori Caymmi, oltre ai gi\u00e0 nominati Jobim, Joyce, Elis Regina e Vasconcelos.\nNegli anni ottanta fu presente sulla scena musicale con incisioni, concerti e la partecipazione a progetti che lo videro nel ruolo di direttore musicale; suon\u00f2 anche al Free Jazz Festival che si tenne nel 1985 a San Paolo, insieme a Toots Thielemans e a Bobby McFerrin. Nel 1990 lasci\u00f2 il suo Paese per trasferirsi a New York, e negli anni a seguire form\u00f2 un affiatato duo con Pat Metheny, alternando collaborazioni con artisti connazionali a contributi a lato di musicisti jazz. Suon\u00f2 con George Duke, S\u00e9rgio Mendes, i Manhattan Transfer, l\u2019Orchestra di Gil Evans, Akiko Yano, Flora Purim, Astrud Gilberto, Joe Pass, Nan\u00e1 Vasconcelos, Paquito de Rivera, Airto Moreira, Eliane Elias e Wayne Shorter, fra i tanti. Fu anche in svariate tourn\u00e9e toccando molti Paesi; suon\u00f2 in Russia, Corea, Stati Uniti e in molte nazioni europee: tra le altre l\u2019Inghilterra, dove accompagn\u00f2 Marisa Monte a Londra, e il Belgio dove suon\u00f2 insieme a Caetano Veloso. Si esib\u00ec anche in Giappone con Joyce e in un\u2019altra occasione a fianco di Herbie Hancock, Pat Metheny e Keith Jarrett, e a Rio de Janeiro con Gary Peacock e Billy Higgins.\nNel 2000 fu messo in commercio l\u2019album \"Quadros modernos\" e il testo \"Livr\u00e3o da M\u00fasica Brasileira\". Nello stesso anno la figlia Lu\u00edsa si present\u00f2 con il suo motivo \"Amor \u00e9 pra se amar\" al Festival da M\u00fasica Brasileira. Per il quarantesimo anniversario della propria carriera musicale, nel 2011 pubblic\u00f2 \"Ton de Minas\", un DVD contenente sedici brani suonati da Horta, un\u2019intervista con il musicista e fotografie dell\u2019artista. Dello stesso anno \u00e8 il CD \"Duduka da Fonseca Trio plays Toninho Horta\", che include \"Aqui, Oh\", \"Moonstone\", \"Waiting for Antela\", \"Bicycle Ride\", \"Francisca\", \"Aquelas coisas todas\", \"De Ton pra Tom\", \"Luisa\" e \"Retrato do gato\", tutte composizioni del chitarrista."}
{"id": "5346830", "revid": "298229", "url": "https://it.wikipedia.org/wiki?curid=5346830", "title": "Campionati europei di atletica leggera indoor 2015 - Salto in lungo femminile", "text": "Record.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nQualificazioni.\nLa qualificazione si \u00e8 tenuta venerd\u00ec 6 marzo a partire dalle 12:15. Accedono alla finale gli atleti che ottengono la misura di 6,65 metri (Q) o le prime 8 migliori misure (q).\nFinale.\nLa finale ha avuto inizio alle 16:45 di sabato 7 marzo."}
{"id": "5346831", "revid": "125940069", "url": "https://it.wikipedia.org/wiki?curid=5346831", "title": "Regno di Tlemcen", "text": "Il Regno di Tlemcen fu regno situato nel nord ovest dell'attuale Algeria, il cui territorio si estendeva dalla capitale Tlemcen ad ovest, al fiume Chelif ad est\nIl regn\u00f2 venne fondato con l'inizio delle decadenza del califfato almohade nel 1236, e dur\u00f2 fino a quando non pass\u00f2 sotto il controllo ottomano nel 1554. Fu governato da sultani della dinastia zayyanide. La capitale del regno, Tlemcen, si trovava sulla strada principale est-ovest tra il Maghreb al-Aqsa (Marocco) e l'Ifriqiya.\nSi trovava in una posizione sfavorevole militarmente ma strategica economicamente, in quanto centro di passaggio delle vie commerciali trans-sahariane e disponeva di fiorenti porti per il commercio mediterraneo quali Orano. La sua prosperit\u00e0 economica attir\u00f2 i suoi potenti vicini. In momenti diversi i Merinidi marocchini da ovest, gli Hafsidi d'Ifriqiya da est e gli aragonesi da nord, invasero e il regno.\nStoria.\nTlemcen era una fertile e ben irrigata citt\u00e0 che fu un importante centro sotto gli Almoravidi e i loro successori Almohadi, che costruirono delle nuove mura intorno alla citt\u00e0 nel 1161.\nYaghmurasan ibn Zayyan, il fondatore della dinastia degli Zayyanidi, erano capo della trib\u00f9 berbera dei Banu 'Abd al-Wad, che si era stabilita nel Maghreb centrale in epoca almohade. Ibn Zayyan era governatore di Tlemcen per conto degli Almohadi. Quando l'impero almohade cominci\u00f2 a declinare e a frammentarsi, nel 1236, Yaghmurasen dichiar\u00f2 la sua indipendenza. La citt\u00e0 di Tlemcen divenne la capitale del neonato Regno di Tlemcen, uno dei quattro Stati successori a quello almohade, che verr\u00e0 governato per secoli dagli Ziyyanidi, i successori di Ibn Zayyan.\nYaghmurasan fu in grado di mantenere il controllo sui vari gruppi berberi e arabi rivali, e di fronte alla minaccia dei Merinidi del Maghreb al-Aqsa, form\u00f2 un'alleanza con il Sultanato di Granada e con il re di Castiglia Alfonso X. Secondo Ibn Khaldun, \"era l'uomo pi\u00f9 coraggioso, pi\u00f9 temuto e onorevole della famiglia dei Banu 'Abd al-Wad. Nessuno ha curato gli interessi del suo popolo, ha mantenuto l'influenza del regno e gestito l'amministrazione statale meglio di lui\". Prima della sua morte disse al figlio erede al trono Uthman di mantenere una posizione difensiva nei confronti del regno merinide, ma di espandersi nel territorio hafside se possibile.\nYaghmurasan fond\u00f2 un esercito di arabi Banu Hilal e aveva pi\u00f9 di 2.000 mercenari cristiani castigliani (Farfanes) al suo servizio. Gli Zayyanidi non imposero alcun madhab, ma quello Malikita era quello pi\u00f9 seguito. Gli Zayyanidi svilupparono la citt\u00e0 di Tlemcen, costruirono palazzi, biblioteche, scuole, fondachi e crearono splendidi giardini e grandi opere per d'irrigazione. Le scienze e le arti si svilupparono durante il loro regno.\nLa capitale zayyanide ha dovuto subire pi\u00f9 assedi Merinidi. Durante il primo assedio merinide condotto da Abu Ya'qub Yusuf al-Nasr, la citt\u00e0 dovette resistere per otto anni.\nSventato il pericolo Merinide, Abu Zayyan Muhammad I ristabil\u00ec l'ordine nel regno. Attacc\u00f2 e sottomise le trib\u00f9 del nordovest che avevano sostenuto i Merinidi durante la loro invasione. Il suo fratello e successore Abu Hammu Musa I si occup\u00f2 della restaurazione di Tlemcen, danneggiata dall'assedio. Riusc\u00ec ad impedire ai Merinidi di espandersi oltre la citt\u00e0 di Oujda e prosegu\u00ec la politica di espansione nella valle del fiume Chelif. Fu assassinato dal figlio Abu Tashfin Abd al-Rahman I nel 1318.\nAbu Tashfin invase l'Ifriqiya hafside. Il sultano hafside chiese aiuto al sultano merinide Abu l-Hasan 'Ali ibn 'Uthman, che era sposato con una nobile hafside. L'intervento hafside mise Abu Tashfin sulla difensiva. Tlemcen venne assediata per la seconda volta dai Merinidi, venendo espugnata nel 1337. La prima occupazione merinide del Regno di Tlemcen dur\u00f2 fino al 1348, quando il sultano Abu Sa'id 'Uthman II restaur\u00f2 il controllo zayyanide sul regno. Abu 'Inan Faris, figlio di Abu l-Hasan, riconquist\u00f2 il Regno di Tlemcen dal 1352 al 1359.\nI Merinidi occuparono periodicamente Tlemcen, in particolare nel 1360 e nel 1370.\nSotto il regno di Abu Hammu Musa II il potere zayyanide si rafforz\u00f2. Ma pi\u00f9 tardi, la dinastia inizi\u00f2 a declinare.\nNel 1516, il sultano Abu Hammu Musa III accett\u00f2 di diventare vassallo di Ferdinando il Cattolico, provocando l'ostilit\u00e0 della popolazione che chiese l'intervento del corsaro ottomano Aruj Barbarossa. Nel 1518 Aruj ristabil\u00ec sul trono di Tlemcen l'ex sultano Abu Zayyan Ahmad. Quest'ultimo conquist\u00f2 Kal'at Beni Rashid e uccise Ishaq, fratello di Aruj. Il Regno divenne il centro della guerra tra ottomani e spagnoli. Nel 1550 il sultano Hasan ibn 'Abd Allah II venne detronizzato dagli ottomani e si rifugi\u00f2 nel possedimento spagnolo di Orano. Il Maghreb centrale pass\u00f2 definitivamente sotto il controllo ottomano nel 1554, ci\u00f2 segn\u00f2 la fine del Regno di Tlemcen.\nEconomia.\nLa citt\u00e0 di Tlemcen sostitu\u00ec Tiaret come centro del commercio del Maghreb centrale, situata sulla rotta est-ovest tra Fez e l'Ifriqiya. Un altro importante itinerario commerciale era quello che legava il Sahara alla citt\u00e0 portuale di Orano, passando per Tlemcen. Orano, era un porto fondato da andalusi nel X secolo per gestire il commercio con Tiaret, divenne in epoca zayyanide il principale porto del Regno, centro di intensi scambi commerciali con l'Europa. L'importante citt\u00e0 commerciale di Sigilmassa era pi\u00f9 vicina alla capitale merinide Fez che a Tlemcen, ma nella strada per Fez c'erano le montagne dell'Atlante, mentre il percorso per Tlemcen era pi\u00f9 facile per le carovane. Yaghmurasan conquist\u00f2 Sigilmassa nel 1257, mantenendone il controllo fino al 1264, tenendo la citt\u00e0 per quasi dieci anni.\nLa citt\u00e0 di Tlemcen divenne un centro importante, con molte scuole, moschee e palazzi. Tlemcen ospitava anche un centro commerciale europeo (funduq) che faceva da tramite tra i mercanti africani ed europei. In particolare, Tlemcen \u00e8 stata uno dei principali punti di passaggio dell'oro africano (in arrivo dal sud del Sahara attraverso Sigilmassa e Taghaza) che veniva venduto agli europei. Di conseguenza, Tlemcen divenne integrata nel sistema finanziario europeo. Per questo motivo, per esempio, dei cambiali genovesi circolavano nella citt\u00e0.\nIl regno mantenne continui rapporti commerciali con i centri mercantili europei di Pisa, Genova, Firenze, Venezia, Barcellona e Marsiglia. 37\nTrattati commerciali vennero firmati con la Repubblica di Pisa nel 1230 e nel 126 . Con la rivale Repubblica di Genova nel 1236 e nel 1251, con la Repubblica di Venezia nel 1251 e nel 1252.\nTlemcen ospit\u00f2 diverse madrase note e numerose fondazioni religiose facoltose, diventando uno dei principali centri intellettuali del Maghreb. Nel suq intorno alla Grande Moschea, i mercanti vendevano tessuti di lana e tappeti provenienti da est, schiavi e oro di dal sud del Sahara, terracotta e pelletterie locali, e una variet\u00e0 di prodotti marittimi del Mar Mediterraneo.\nIl regno accolse in diverse epoche gli ebrei in fuga dalle persecuzioni in Spagna. La prima ondata di profughi ebrei arriv\u00f2 dopo la rivolta anti ebraica scoppiata nella Spagna cristiana del 1391. Gli ebrei in fuga dalla persecuzioni si rifugiarono in particolar modo nel Regno di Tlemcen, tant'\u00e8 vero che Algeri divenne un grande ed importante centro di cultura ebraica nel XV secolo. Gli immigrati spagnoli sbarcavano ad Algeri, Orano, Mostaganem e Bijaya, per poi raggiungere le citt\u00e0 dell'interno, dove si stabilirono definitivamente, con il permesso delle autorit\u00e0 musulmane.\nUna cronaca dell'epoca dice:\nNel complesso, gli ebrei vennero ben accolti dalle comunit\u00e0 ebraiche native, ma per un periodo di tempo iniziale formarono due gruppi separati.\nGli ebrei algerini nativi erano conosciuti come \"portatori di turbanti\", i nuovi arrivati invece erano chiamati \"portatori di birettas\". Notevolmente superiori agli ebrei nativi dal punto di vista culturale e nell'attivit\u00e0 commerciale, gli ebrei sefarditi presero presto il sopravvento sulle comunit\u00e0, e gi\u00e0 nei primi anni del XV secolo i rabbini di origini spagnole si trovavano a capo della maggior parte delle comunit\u00e0 ebraiche algerine: ad Algeri, i rabbini capi furono Isaac ben Sheshet Barfat, noto come \"Ribash\", e Simon ben Zemah Duran I, detto \"Ra\u1e63hba\u1e93\", a Orano, Amram ben Merovas Ephrati, a Costantina, Joseph ben Menir e Maimun ben Saadia Najar, a M\u00e9d\u00e9a, Saadia Darmon, a Tlemcen, Abraham ben Hakin ed Efraim Ankawa, a Bijaya, Benjamin Amer, e cos\u00ec via.\nLa pi\u00f9 grande ondata di immigrazione ebraica in Maghreb si ebbe dopo che i Re cattolici di Spagna, Isabella di Castiglia e Ferdinando II di Aragona decretarono l'espulsione degli ebrei da tutti i territori soggetti alla corona spagnola nel marzo 1492. Questi nuovi immigrati una volta arrivati in Algeria si stabilirono inizialmente nelle citt\u00e0 costiere e nelle principali citt\u00e0 dell'interno, fondendosi gradualmente con gli ebrei indigeni. Si stabilirono principalmente lungo la costa di Hona\u00efne, ad Orano, Mostaganem, T\u00e9n\u00e8s, Algeri e Bijaya. Molti ebrei si stabilirono a Tlemcen e in altre citt\u00e0 di pianura, come Costantina, Miliana e Medea.\nI rifugiati spagnoli del 1391 stimolarono il commercio algerino e portarono prosperit\u00e0 economica anche alle comunit\u00e0 ebraiche pi\u00f9 remote. Gli ebrei iniziarono ad esportare all'Europa piume di struzzo del Mzab e l'oro africano di Tuat, cos\u00ec come burnus, tappeti, cereali, lana e pelli, mentre i prodotti europei venivano a loro volta venduti in Africa dagli stessi mercanti ebrei. Durante questo periodo relativamente tollerante sotto il governo della dinastia zayyanide, gli ebrei avevano il diritto di possedere propriet\u00e0, schiavi, e bestiame. Nelle regioni soggette al potere centrale, gli ebrei pagavano la jizya, l'imposta applicata a tutti i non musulmani. I loro rabbini erano esenti da essa, come lo erano i mercanti, soprattutto i discendenti degli esuli spagnoli, perch\u00e9 pagavano gi\u00e0 un'imposta doganale sulle importazioni.\nBibliografia.\nPolitical Chronologies of the World, vol.4: A Political Chronology of Africa. Taylor &amp; Francis. 2001. ISBN 978-1-85743-116-2."}
{"id": "5346834", "revid": "339392", "url": "https://it.wikipedia.org/wiki?curid=5346834", "title": "Lavoratori dipendenti", "text": ""}
{"id": "5346851", "revid": "2091899", "url": "https://it.wikipedia.org/wiki?curid=5346851", "title": "Reliquie dei Magi (Brugherio)", "text": "Le reliquie dei Magi sono spoglie dei Re Magi conservate presso la chiesa di San Bartolomeo, nella citt\u00e0 di Brugherio. Insieme al Duomo di Colonia e alla Basilica di Sant'Eustorgio a Milano, \u00e8 l'unico edificio religioso che conserva una parte delle reliquie dei tre Magi.\nStoria.\nDa Sant'Eustorgio a Santa Marcellina.\nSant'Eustorgio, vescovo di Milano dal 344 al 350, ricevette in dono da parte dell'imperatore Costante I delle reliquie attribuite ai Santi Magi morti, secondo la tradizione, a Gerusalemme dopo che vi tornarono per compiangere la crocifissione di Ges\u00f9. Eustorgio, ritornato nella sua sede diocesana (344), decise di custodirle nella Basilica di Sant'Eustorgio costruita all'ingresso dell'attuale Porta Ticinese, luogo in cui il carro che trasportava il sarcofago con le reliquie improvvisamente si ferm\u00f2, poich\u00e9 i buoi, che trainavano l'enorme e pesante sarcofago, collassarono per sfinimento. Dopo l'episcopato dell'ariano Aussenzio, nel 374 fu eletto vescovo di Milano Ambrogio, gi\u00e0 governatore della provincia della Liguria. Costui aveva una sorella, Santa Marcellina, che nel 353 aveva deciso di ritirarsi dal mondo dopo aver ricevuto la consacrazione dalle mani di Papa Liberio. Il fratello vescovo, pertanto, decise di donarle un suo possedimento fuori Milano, identificato nell'omonima Cascina di Sant'Ambrogio a Brugherio, perch\u00e9 vi potesse svolgere la sua vita contemplativa. Inoltre, per accentuare la devozione di Marcellina e delle sue consorelle, Ambrogio don\u00f2 loro tre falangi dei Magi come segno d'affetto e devozione, uniche reliquie dei Magi che mai soggiornarono in Germania a seguito dell'invasione di Federico Barbarossa nel 1162.\nIl ritrovamento e la traslazione.\nI secoli passarono, e le vicende delle reliquie seguirono quelle della Cascina e della Chiesetta annessa. L'antico luogo su cui sorgeva il \"coenobium \"di Marcellina, all'alba dell'XI secolo, era occupato da un monastero di suore benedettine, ordine che si fuse poi con le agostiniane ed infine le umiliate. Delle reliquie, sempre nessuna traccia. Anzi, un evento traumatico colp\u00ec Milano: nel 1164 Rainaldo di Dassel, arcivescovo di Colonia e cancelliere imperiale, chiese ed ottenne da Federico Barbarossa di traslare le reliquie dei Magi conservate a Sant'Eustorgio nel Duomo di Colonia. Per quanto riguarda le reliquie \"brugheresi\", bisogner\u00e0 aspettare ancora qualche secolo, prima che ritornino alla luce. Questo avvenne verso la fine del XVI secolo, quando nel 1596 l'arcivescovo e cardinale Federigo Borromeo, nella sua prima visita pastorale, segnal\u00f2 la presenza di alcune reliquie il cui nome risultava ignoto:\nTra il 1596 e il 1613, le reliquie anonime furono riconosciute come quelle appartenenti ai Santi Magi e nel 1613 il parroco di Brugherio, Francesco Bernardino Paleario, pot\u00e9 procedere prima ad \"acquisire\" legalmente le reliquie dalle monache di Milano (22 aprile), e poi a trasferirle solennemente nella chiesa di San Bartolomeo il 27 maggio, seguendo il tracciato delle attuali Via dei Mille, Via Teruzzi e Via Tre Re, quest'ultima chiamata in onore dei Santi Magi.\nIl reliquario e la devozione popolare.\nGi\u00e0 nella relazione della visita pastorale del 1621, emerge che le reliquie furono deposte in un prezioso reliquario d'argento che tutt'oggi \u00e8 conservato gelosamente nella parrocchiale:\nIl reliquario, secondo la testimonianza delle visite pastorali dei decenni seguenti e la \"Cronaca \"del parroco Don Antonio De Petri (1778-1819), era sempre lo stesso di quello descritto nel 1621, e continuer\u00e0 ad esserlo fino ai giorni nostri.\nLa devozione popolare verso i \"tre umitt\" fu enorme: non soltanto i bambini maschi venivano battezzati con i nomi dei Tre Magi (Baldassarre, Gaspare e Melchiorre), ma queste reliquie venivano usate anche con valore apotropaico, nello specifico per scongiurare la grandine o altri disastri che potessero compromettere la raccolta annuale. Nel \u201cQuaderno delle Costumanze\u201d, curato dal parroco Don Giuseppe Camagni (1921-1957), \u00e8 scritto infatti:\nUscendo fuori da quest'uso scaramantico, le reliquie dei Magi sono oggetto di profonda devozione da parte dei cittadini di Brugherio: il giorno dell'Epifania, infatti, il reliquiario viene posto davanti all'altare maggiore per essere venerato, esattamente come nel '600.\nDal 1940 al 2013.\nL'anno santambrosiano.\nNel 1940 fu celebrato il cosiddetto \"Anno Santambrosiano\", estremamente importante per l'arcidiocesi milanese in quanto si ricordava il 1600\u00ba anniversario della nascita di sant'Ambrogio. La fama delle reliquie dei Magi attir\u00f2 numerosi fedeli da tutto il decanato di Monza e da Carugate, rendendo Brugherio il centro delle celebrazioni diocesane locali nel giorno 14 aprile, cosa che soddisfece molto l'arcivescovo Ildefonso Schuster. In tale occasione, il reliquiario fu posto permanentemente in una delle cappelle laterali della parrocchiale, esponendole alla folla sempre pi\u00f9 crescente dei pellegrini. Le celebrazioni, per\u00f2, concisero con l'entrata dell'Italia nella Seconda Guerra Mondiale, causando notevoli sofferenze ai brugheresi e Don Camagni, come voto, promise di donare alla cappella votiva dei Magi un altare nuovo (cosa che avvenne nel 1946).\nLe reliquie dei Magi: tra identit\u00e0 culturale e messaggio religioso.\nA partire dagli anni '90 si \u00e8 cercato di dare un nuovo slancio, da parte dei parroci Giovanni Maraviglia prima e Vittorino Zoia poi, al valore spirituale delle reliquie. Don Vittorino, parroco della Comunit\u00e0 Pastorale Epifania del Signore dal settembre 2009, ha fatto proprio il desiderio del predecessore organizzando una serie di eventi culturali e celebrazioni religiose volte a supportare l'appello lanciato da Benedetto XVI per una nuova evangelizzazione dell'Europa, convergendolo con le celebrazioni per il quadricentenario della traslazione delle reliquie da Sant'Ambrogio a San Bartolomeo. In occasione dell'Anno della fede (2012/2013), infatti, si \u00e8 dato risalto ad eventi religioso-culturali (processione per le vie cittadine, conferenze) volti a sensibilizzare non solo i fedeli, ma anche la cittadinanza brugherese sul significato identitario delle reliquie. I momenti culminanti di questo programma di festivit\u00e0 sono stati: la visita dell'arcivescovo Angelo Scola il 5 gennaio 2013 nella Chiesa di San Bartolomeo, in occasione della quale ha benedetto la cappella dei Magi, dotata di una fedele riproduzione del reliquiario originario; la rievocazione in costumi storici della traslazione delle reliquie, il 12 maggio dello stesso anno; ed infine la partecipazione (insieme al cardinale Scola e al parroco di Sant'Eustorgio, don Giorgio Riva) di una delegazione della parrocchia a Colonia, in occasione dell'850\u00ba anniversario della traslazione delle reliquie da Milano a Colonia, il giorno 28 settembre 2014."}
{"id": "5346857", "revid": "247222", "url": "https://it.wikipedia.org/wiki?curid=5346857", "title": "Bassolino", "text": ""}
{"id": "5346866", "revid": "71194816", "url": "https://it.wikipedia.org/wiki?curid=5346866", "title": "Damiano Malabaila", "text": ""}
{"id": "5346867", "revid": "1305772", "url": "https://it.wikipedia.org/wiki?curid=5346867", "title": "Quechua (regione)", "text": "La regione Quechua (dal quechua \"qhichwa\", che significa \u201czona temperata\u201d) \u00e8 una delle otto regioni naturali in cui il geografo Javier Pulgar Vidal ha suddiviso il territorio del Per\u00f9, a seconda dell'altitudine e della vegetazione; il nome indica i territori compresi tra i 2300 e i 3500\u00a0m s.l.m. La regione si estende su entrambi i lati della Cordigliera delle Ande, ed \u00e8 caratterizzata da un clima temperato e secco, con notevoli escursioni termiche tra le temperature diurne e quelle notturne.\nLa regione Quechua \u00e8 stata la pi\u00f9 densamente popolata in Per\u00f9 fin dall'espansione dell'impero inca. Dal termine che indicava la zona geografica all'interno della quale si era stabilita la popolazione derivarono in seguito il nome degli abitanti e della lingua parlata da essi.\nIl clima \u00e8 semi-arido, con un aumento delle precipitazioni nel corso dell'estate australe; la pioggia aumenta la sua frequenza con l'aumento dell'altitudine. Il paesaggio \u00e8 caratterizzato dalla presenza di strette valli scavate da fiumi alimentati dalle piogge estive. La vegetazione, prospera soprattutto nei pressi dei fiumi, comprende specie autoctone ed alloctone; tra queste ultime spicca particolarmente l'eucalipto, introdotto dall'Australia e divenuto un elemento caratteristico del paesaggio. \nNella regione vengono coltivate specie originarie come mais (in un centinaio di variet\u00e0), fagioli, alcune specie di Cucurbita, maracuia, pomodori, \"caigua\" e \"racacha\". Tra le specie importate, vengono coltivati piselli, fave e alberi da frutto (peschi, ciliegi, amareni, peri e meli).\nLa regione Quechua \u00e8 la pi\u00f9 popolata della zona andina peruviana, sia in ambito urbano che rurale. Le principali citt\u00e0 situate in tale regione geografica, in ordine di numero di abitanti, sono Arequipa (2335\u00a0m s.l.m.), Cuzco (3399\u00a0m s.l.m.), Huancayo (3271\u00a0m s.l.m.), Cajamarca (2750\u00a0m s.l.m.), Ayacucho (2746\u00a0m s.l.m.) e Huaraz (3080\u00a0m s.l.m.)."}
{"id": "5346877", "revid": "73843", "url": "https://it.wikipedia.org/wiki?curid=5346877", "title": "Dimostrazioni georgiane del 2007", "text": "Nel 2007, serie di proteste anti-governative ebbero luogo in Georgia. Le dimonstrazioni iniziarono il 2 novembre 2007, quando 50.000\u2013100.000 si radunarono a Tbilisi, la capitale della Georgia. Le persone protestarono contro quello che consideravano il governo corrotto del presidente Mikheil Saakashvili. Le proteste furono innescate dalla detenzione del politico georgiano Irakli Okruashvili per le accuse di: estorsione, riciclaggio di denaro e abuso d'ufficio durante il suo madato come ministro della difesa del paese. dove il nazionale organizz\u00f2 una coalizione ad-hoc di dieci partiti all'opposizione e finanziati dal magnate dei media Badri Patarkatsishvili. Si verificarono dimonstrazioni sia nei mesi di settembre che di novembre 2007 e furono inizialmente pacifiche. Le proteste precipitaroni 6 novembre 2007, ma divennero violente il giorno seguente quando la polizia, utilizz\u00f2 tattiche, inclusi gas lacrimogeni e cannoni ad acqua, sbloccando il Viale Rustaveli, il viale principale di Tbilisi e sgomberando i manifestanti dal territorio adiacente alla sede del Parlamento ed impedendo ai dimonstranti di riprendere le proteste. Il governo accus\u00f2 i servizi segreti russi di essere coinvolti in un tentativo di colpo di stato e successivamente dichiararono alla nazione lo stato di emergenza che dur\u00f2 fino alla fine del 16 novembre 2007.\nReazioni internazionali.\n \u2013 Gli Stati Uniti accolsero con favore la decisione governo di anticipare le elezioni presidenziali, esortando di porre fine allo stato di emergenza ed il ripristino di tutte le trasmissioni media.\nIl 13 novembre 2007, Matthew Bryza, Il vice assistente del Segretario di Stato per gli Affari Europei degli Stati Uniti, inviato nel Caucaso, dichiar\u00f2 ai giornalisti che sarebbe stato sorpreso se ci fosse stata una reale minaccia Russia per destabilizzare la Georgia.\n \u2013 Il Ministro degli esteri russo rigett\u00f2 le accuse di Saakashvili di sostegno alla manifestazione d'opposizione definendola come una \"irresponsabile provocazione\" designata dalle autorit\u00e0 georgiane per distrarre l'attenzione dai problemi interni e gettare la colpa su un capro espiatorio straniero. Successivamente rilascio una dichiarazione fortemente critica sul governo georgiano per l'illegalit\u00e0 della polizia, gli arresti degli oppositori e leader degli attivisti per i diritti umani, il divieto di attivit\u00e0 dei media indipendenti e le aggressioni ai giornalisti stranieri.\n \u2013 Il Ministro degli esteri Carl Bildt disse che il 7 novembre fu un \"giorno molto nero per la Georgia\", ma ha eloggiato la decisione di tenere elezioni presidenziali anticipate, aggiungendo che tutte le parti, ora, devono \"ritornare alla via democratica\". \"Questa \u00e8, inoltre, una strada per affrontare la semplicistica propaganda che \u00e8 correntemente blasonata all'estero dal grande vicino del nord (Russia)\" /.../ \"e per assicurare la stabilit\u00e0 a lungo-termine del paese.\" Carl Bildt che ha incontrato il presidente Saakashvili a Tbilisi il 2 novembre, ha pi\u00f9 volte affermato: \"Il supporto e l'aiuto delle giovani democrazie (in Europa orientale) /.../ \u00e8 qualcosa che noi (Europa) dobbiamo fare.\"\nc\n \u2013 L'Alto Commissario per i Diritti Umani Louise Arbour rimprover\u00f2 la Georgia per l' \"uso sproporzionato della forza\" contro i manifestanti e disse bisogna difendere i diritti fondamentali anche nello stato di emergenza. In una dichiarazione, ha inoltre espresso, il suo sostegno per il difensore d'ufficio in Georgia, o difensore civico dei diritti umani, and voiced concern at the silencing of independent television stations in the former Soviet republic.\nNATO \u2013 Il Secretario Generale Jaap de Hoop Scheffer in u statement on 8 novembre 2007 disse che \"The imposition of Emergency Rule, and the closure of media outlets in Georgia, a Partner with which the Alliance has an Intensified Dialogue, are of particular concern and not in line with Euro-Atlantic values\"\n \u2013 The EU foreign policy chief, Javier Solana, urged restraint from both sides, saying \"political differences should be resolved within the democratic institutions\".\nHuman Rights Watch \u2013 On 20 December 2007, Human Rights Watch released a 102-page report, named \"Crossing the Line: Georgia's Violent Dispersal of Protestors and Raid on Imedi Television\", criticising what it saw as the Government's \"usage of excessive force\" on protesters the police's raide on Imedi."}
{"id": "5346878", "revid": "599013", "url": "https://it.wikipedia.org/wiki?curid=5346878", "title": "Roberto Mu\u00f1iz", "text": "Gioca nei ruoli di centrale, schiacciatore e opposto nei .\nCarriera.\nLa carriera di Roberto Mu\u00f1iz inizia quando all'et\u00e0 di sedici anni entra a far parte dei , formazione della Liga Superior portoricana con la quale gioca per sedici annate, nel corso delle quali entra anche a far parte della nazionale portoricana, vincendo nel 2006 la medaglia d'oro ai XX Giochi centramericani e caraibici, nel 2007 d'argento alla Coppa Panamericana 2007 ed al campionato nordamericano, mentre nel 2010 si aggiudica il bronzo alla Coppa Panamericana 2010 e l'oro ai XXI Giochi centramericani e caraibici.\nNella stagione 2012-13 cambia per la prima volta maglia, ingaggiato dai , neonata franchigia con la quale vince due volte lo scudetto; con la nazionale vince la medaglia d'argento ai XXII Giochi centramericani e caraibici. In seguito alla mancata iscrizione della sua franchigia, nel campionato 2016-17 difende i colori dei Caribes de San Sebasti\u00e1n. Nel campionato seguente fa ritorno ai ."}
{"id": "5346880", "revid": "755885", "url": "https://it.wikipedia.org/wiki?curid=5346880", "title": "Prima di parlare", "text": "Prima di parlare \u00e8 il dodicesimo album in studio del cantautore italiano Nek, pubblicato il 3 marzo 2015 dalla Warner Music Italy.\nIl 19 giugno dello stesso anno l'album \u00e8 stato ripubblicato in lingua spagnola con il titolo di \"Antes de que hables\".\nTracce.\nEdizione spagnola.\nGli adattamenti in lingua spagnola sono firmati da Jorge Ballesteros (tracce: 1-4, 6-7, 11-12)."}
{"id": "5346882", "revid": "1005847", "url": "https://it.wikipedia.org/wiki?curid=5346882", "title": "Giuseppe Muscariello", "text": "Biografia.\nIndustriale nel settore delle pelli e dei prodotti chimici, laureato in scienze politiche venne eletto deputato della II legislatura della Repubblica Italiana nel 1953, e della III legislatura della Repubblica Italiana nel 1958.Occup\u00f2 diversi incarichi nell'amministrazione comunale di Napoli, come assessore della giunta di Achille Lauro.\nSposato con Carmela Fiore, secondogenita di Francesco Fiore, poeta e cantautore napoletano. La coppia ebbe quattro figli.\nDirigente.\nNel 1948 ha ricoperto alcuni incarichi nella squadra di calcio del Napoli: il 14 gennaio accett\u00f2 la carica di consigliere delegato, mentre il 29 gennaio divenne commissario straordinario, divenendo il massimo dirigente del sodalizio partenopeo in quanto la carica di presidente era vacante. Anche a causa della sua carica, si ritrov\u00f2 implicato nel Caso Napoli venendo inibito a vita a ricoprire cariche sportive. In seguito fu riabilitato."}
{"id": "5346885", "revid": "1543377", "url": "https://it.wikipedia.org/wiki?curid=5346885", "title": "Campionati mondiali di skeleton 1982", "text": "I Campionati mondiali di skeleton 1982, prima edizione della manifestazione organizzata dalla Federazione Internazionale di Bob e Skeleton, si tennero nel gennaio 1982 a Sankt Moritz, in Svizzera, sulla Olympia Bobrun St. Moritz\u2013Celerina, la stessa sulla quale si svolsero le competizioni del bob ai Giochi di e di ; fu disputata unicamente la gara del singolo vinta dall'austriaco Gert Els\u00e4sser.\nRisultati.\nSingolo.\nLa gara vide la vittoria dell'austriaco Gert Els\u00e4sser davanti agli svizzeri Nico Baracchi ed Alain Wicki."}
{"id": "5346900", "revid": "380453", "url": "https://it.wikipedia.org/wiki?curid=5346900", "title": "Jessie Col\u00f3n", "text": "Biografia.\nIl 29 dicembre 2019 sposa la pallavolista Raymariely Santos.\nCarriera.\nClub.\nLa carriera di Jessie Col\u00f3n inizia a livello scolastico, prima di giocare a livello universitario col Colegio de la Monta\u00f1a. Fa il suo debutto nella pallavolo professionistica nella stagione 2007, disputando per la prima volta la Liga de Voleibol Superior Masculino coi , dove gioca anche nella stagione seguente.\nNel campionato 2009-10 segue il trasferimento della sua franchigia ai , giocandovi per due annate, prima di passare nel campionato 2011-12 ai sempre per due annate.\nDopo la cessione del titolo dei Patriotas de Lares, segue nuovamente lo spostamento della franchigia, tornando a vestire la maglia dei nella stagione 2013-14, per poi tornare in prestito, in seguito al ritiro dal campionato della sua franchigia, ai rifondati nella stagione seguente.\nNel campionato 2015 torna a vestire la maglia dei . Nel campionato seguente viene ingaggiato dagli , dove resta due annate, prima di tornare nel campionato 2018 ai . Nella Liga de Voleibol Superior Masculino 2019 gioca nuovamente con gli . Dopo un periodo di inattivit\u00e0, torna in campo giocando per la prima volta all'estero e approdando negli Stati Uniti d'America per partecipare alla NVA 2021 coi , facendo poi ritorna alla franchigia di Mayag\u00fcez per la Liga de Voleibol Superior Masculino 2021.\nNazionale.\nNel 2014 debutta inoltre nella nazionale portoricana, vincendo la medaglia d'argento ai XXII Giochi centramericani e caraibici, conquistando poi l'oro nell'edizione successiva del torneo."}
{"id": "5346905", "revid": "110157", "url": "https://it.wikipedia.org/wiki?curid=5346905", "title": "Abu Sa'id Uthman II (zayyanide)", "text": "Biografia.\nDopo la conquista merinide di Tlemcen del 1337, l'Emiro Ab\u016b Sa\u02bf\u012bd \u02bfUthm\u0101n II (pronipote del fondatore della dinastia zayyanide Yaghmur\u0101san ibn Zayy\u0101n) si arruol\u00f2 come altri nobili zayyanidi nell'esercito del conquistatore merinide Ab\u016b al-\u1e24asan \u02bfAl\u012b ibn \u02bfUthm\u0101n. Nel 1348 Ab\u016b l-\u1e24asan sub\u00ec una decisiva sconfitta a Qayrawan ad opera di trib\u00f9 arabe fedeli agli Hafsidi. Ab\u016b Sa\u02bf\u012bd, assieme al fratello Ab\u016b Th\u0101bit e ad altri militari, disert\u00f2, accostando sostenitori della dinastia zayyanide che giurarono ai due fratelli fedelt\u00e0.\nI due formarono un esercito composto principalmente da soldati tribali Maghrawa e Ban\u016b T\u016bj\u012bn. \u02bfUthm\u0101n ibn Ya\u1e25y\u0101 ibn Jarr\u0101r (un lontano parente degli Zayyanidi che aveva servito come governatore della citt\u00e0 per conto dei Merinidi) aveva dichiarato Tlemcen indipendente sotto il proprio dominio e non era disposto a cedere il suo potere. L'esercito dei due fratelli sconfisse quello di Ibn Jarr\u0101r, riuscendo a espugnare Tlemcen il 17 settembre del 1348 e a far prigioniero Ibn Jarr\u0101r.\nAb\u016b Sa\u02bf\u012bd fu incoronato sultano del Regno di Tlemcen mentre il fratello Ab\u016b Th\u0101bit venne nominato capo dell'esercito. Un terzo fratello, il pi\u00f9 grande, Ab\u016b Ya\u02bfq\u016bb, da tempo in ritiro spirituale a Nedroma dove conduceva una vita ascetica, fu chiamato a Tlemcen, ma si rifiut\u00f2 di andarci.\nNel 1352 il sultano merinide Ab\u016b \u02bfIn\u0101n F\u0101ris (figlio di Ab\u016b l-\u1e24asan) inizi\u00f2 a preparare l'invasione del Regno di Tlemcen. Gli Zayyanidi prepararono un esercito e marciarono verso ovest, incontrando l'esercito merinide nel confine. La battaglia tra i due schieramenti si svolse nella regione della citt\u00e0 di Oujda. Gli Zayyanidi furono sconfitti, Ab\u016b Sa\u02bf\u012bd cerc\u00f2 di fuggire, ma venne catturato il 25 giugno 1352 e messo a morte. Ab\u016b Th\u0101bit riusc\u00ec a fuggire e a organizzare la resistenza contro Ab\u016b \u02bfIn\u0101n per qualche altro mese, prima di venire catturato e consegnato alla trib\u00f9 dei Ban\u016b Jarr\u0101r, che lo mise a morte per vendicare la morte di \u02bfUthm\u0101n ibn Ya\u1e25y\u0101 ibn Jarr\u0101r."}
{"id": "5346907", "revid": "287204", "url": "https://it.wikipedia.org/wiki?curid=5346907", "title": "Jacob Pleydell-Bouverie, IV conte di Radnor", "text": "Biografia.\nEra il figlio di William Pleydell-Bouverie, III conte di Radnor, e della sua seconda moglie, Judith Anne St John-Mildmay. Frequent\u00f2 la Harrow e il Christ Church (Oxford). \nCarriera.\nIl 2 ottobre 1837 intraprese la carriera, con il grado di cornetta del Royal Wiltshire Regiment of Yeomanry. Era promosso a tenente il 20 maggio 1840, carica che mantenne fino al 1847.\nRicopr\u00ec la carica di High Sheriff of Wiltshire nel 1846 e vice tenente di Berkshire il 2 maggio 1855. Successe il padre come conte di Radnor nel 1869 e fu Lord luogotenente di Wiltshire nel 1878.\nMatrimonio.\nSpos\u00f2, il 3 ottobre 1840, Mary Augusta Frederica Grimston, figlia di James Grimston, I conte di Verulam. Ebbero dodici figli:\nMorte.\nMor\u00ec l'11 marzo 1889."}
{"id": "5346916", "revid": "599013", "url": "https://it.wikipedia.org/wiki?curid=5346916", "title": "Marta Torrej\u00f3n", "text": "Carriera.\nNazionale.\nMarta Torrej\u00f3n viene convocata nella Nazionale spagnola Under-19 debuttando il 26 settembre 2006 nella partita vinta 14 a 0 contro le pari et\u00e0 della Lettonia in occasione del primo turno di qualificazione dell'edizione 2007 del Campionato europeo di categoria. In incontri per i campionati UEFA con la maglia delle Furie rosse U-19 totalizzer\u00e0 19 presenze realizzando 5 reti.\nGiunta alla soglia dell'et\u00e0 massima per giocare con le giovanili nel 2009 viene selezionata per vestire la maglia della Nazionale maggiore. Impiegata durante le qualificazioni al campionato europeo di calcio femminile 2009 quindi nella fase di qualificazione ai Mondiali 2011.\nNel giugno 2013 il commissario tecnico della Nazionale Ignacio Quereda la inserisce in rosa per Svezia 2013. Torrej\u00f3n gioca tutte le partite da titolare fino all'incontro perso 3-1 contro la Norvegia nei quarti di finale."}
{"id": "5346917", "revid": "61051", "url": "https://it.wikipedia.org/wiki?curid=5346917", "title": "Marta Torrej\u00f3n Moya", "text": ""}
{"id": "5346920", "revid": "110970530", "url": "https://it.wikipedia.org/wiki?curid=5346920", "title": "Centro Formazione Meccanici", "text": "Il Centro Formazione Meccanici (CFM) \u00e8 stata una \"scuola di fabbrica\" italiana. Creata dalla Olivetti a Ivrea nel 1935, fu attiva fino al 1967 e form\u00f2 oltre 1400 operai. Nel Dopoguerra, l'Olivetti affianc\u00f2 al CFM altre iniziative di formazione aziendale. \nCentro Formazione Meccanici.\nIl fondatore della societ\u00e0 Olivetti, Camillo Olivetti, fin dall'inizio dell'attivit\u00e0, istruiva personalmente qualche decina di operai, tenendo -- anche con lezioni serali e nei giorni festivi -- un corso elementare di elettricit\u00e0. Il figlio Adriano dedic\u00f2 grandi cure ed energia alle formazione dei giovani operai.\n\"Il primo abbozzo [del CFM, ndr] fu un gruppetto di ragazzi raccolto a parte nell'officina tra il 1934-35 e addestrato sotto la guida di un solo operaio al lavoro di lima da tre a cinque mesi. I primi risultati che se ne ebbero confermarono il vantaggio di istruire gli apprendisti a parte e direttamente, anzich\u00e9 sottoporli alla guida di operai anziani che lo facevano di mala voglia, spesso gelosi dell'allievo\".\nIl Centro Formazione Meccanici fu dotato di locali propri nel corso del 1936. Fu radicalmente trasformato nel corso del 1945-46 e strutturato in un Corso Triennale di Addestramento e un Corso Biennale di Qualificazione. Gli insegnamenti erano cultura generale, cultura civica, matematica, fisica, meccanica, elettrotecnica, disegno ed esercitazioni di officina. L'accesso era per concorso molto selettivo: dei 400-500 candidati all'anno ne venivano ammessi 50-60. Gli allievi del CFM avevano diritto a una retribuzione corrispondente a circa il 10% in meno della media tra le paghe degli operai comuni della stessa et\u00e0.\nNegli anni Cinquanta al CFM facevano capo due corsi. Il primo, detto Corso di Qualifica aveva per obiettivo la preparazione di operai che al termine di un triennio conseguivano la qualifica ed entravano nell'Azienda come operai qualificati; ad esso poteva partecipare chi aveva conseguito una licenza post-elementare: Avviamento Industriale, Agrario, Commerciale, Scuola Media. Al secondo corso, detto Corso di Addestramento, potevano partecipare coloro che erano forniti della sola licenza elementare. Gli allievi frequentavano tre anni nelle stesse condizioni di coloro che frequentavano il Corso di Qualifica; in seguito il corso continuava e si sviluppava per altri due anni, dedicati in piccola parte allo studio e per il resto alla produzione alla quale gli allievi partecipavano come operai regolarmente assunti dalla azienda.\nAltre iniziative di formazione.\nNel 1943 nacque l'Istituto Tecnico Industriale Olivetti, in origine riservato ai figli dei dipendenti e dal 1948 aperto a tutti, con ammissione per concorso, ordinato secondo i programmi ministeriali, legalmente riconosciuto e sede di esami di stato. All'Istituto erano pure ammessi ogni anno, designati dal Collegio degli insegnanti, gli allievi del CFM che avessero dimostrato particolari attitudini agli studi superiori. Conseguito il diploma di perito industriale, i migliori allievi venivano preparati dalla Scuola a sostenere gli esami di maturit\u00e0 per poter accedere al Politecnico di Torino e conseguirvi, a cura della Societ\u00e0, una laurea in ingegneria.\nUn Corso di Cultura Tecnica fu istituito. Esso era aperto ad operai di una certa anzianit\u00e0, in parte specializzati, in parte qualificati, in parte designati per concorso, in parte designati dalla Direzione. Dopo le prime esperienze, nel 1955 il corso prese il nome di Corso di Perfezionamento, con materie come Matematica, Fisica, Meccanica, Elettrotecnica, Tecnologia, cui si aggiungevano Elementi di Cultura Politica, Elementi di Economia, Elementi di Diritto Sindacale e di Legislazione del Lavoro, Sistemi di Retribuzione Salariale.\nNel 1967 fu creato un Istituto Tecnologico, per sostenere la conversione all'elettronica dell'Olivetti. Il corso era biennale e a tempo pieno. Vi accedevano per selezione interna alcune decine di diplomati o giovani di preparazione equivalente. L'insegnamento era di livello universitario ed affidato a docenti, anche stranieri, provenienti da Stanford, dal Massachusetts Institute of Technology e da altri centri di studio e ricerca."}
{"id": "5346921", "revid": "830939", "url": "https://it.wikipedia.org/wiki?curid=5346921", "title": "Alo\u00efse Corbaz", "text": "\u00c8 stata un'artista molto acclamata di Art Brut e inclusa nella collezione iniziale di Jean Dubuffet sull'arte psichiatrica.\nBench\u00e9 avesse sognato di diventare cantante, trov\u00f2 lavoro come insegnante e governatrice alla corte del kaiser Guglielmo II di Germania. Mentre era qui svilupp\u00f2 un legame ossessivo per il Kaiser che la port\u00f2 al suo essere diagnosticata la schizofrenia per cui venne rinchiusa in un ospedale psichiatrico nel 1918.\nInizi\u00f2 a dipingere e a scrivere poesie in segreto nel 1920 circa, ma la maggior parte del suo iniziale lavoro \u00e8 stato distrutto. Il direttore dell'ospedale, Hans Steck, e il medico generico, Jacqueline Porret-Forel, iniziarono a mostrare interesse nel 1936 e il suo lavoro venne alla fine scoperto da Dubuffet nel 1947. Egli credette anche che Alo\u00efse fosse guarita smettendo di lottare contro la sua malattia e scegliendo di coltivarla e farne uso.\nIl suo lavoro \u00e8 erotico, consistente soprattutto di belle donne con curve voluttuose e capelli fluenti frequentate da amanti in uniforme militare. Us\u00f2 i colori vividi dei pastelli, delle matite e succo di fiori per riempire interi fogli. La sua compulsione a riempire ogni spazio sul foglio \u00e8 un \"horror vacui\" molto simile a quello di Adolf W\u00f6lfli."}
{"id": "5346923", "revid": "1543377", "url": "https://it.wikipedia.org/wiki?curid=5346923", "title": "Trasporti a Istanbul", "text": "Istanbul, maggiore citt\u00e0 della Turchia, con oltre tredici milioni di abitanti, dispone di una rete diversificata di trasporto pubblico.\nIl sistema dei trasporti pubblici della citt\u00e0 di Istanbul si compone di molte infrastrutture, tra metropolitane, tram, autobus, funicolari, autobus a trasporto rapido, ferrovie e aeroporti.\nStoria.\nIl sistema di trasporto pubblico su strada a Istanbul risale al 30 agosto 1869, quando \u00e8 stato siglato un contratto per la costruzione di un sistema di tram nella capitale dell'Impero ottomano. Con questo accordo, la \"Soci\u00e9t\u00e9 des Tramways de Constantinople\" di Konstantin Krepano Efendi ha ottenuto la concessione per la gestione del trasporto pubblico per i successivi quarant'anni. L'inaugurazione delle quattro linee di tram a trazione ippica \u00e8 avvenuta nel 1871. Nel primo anno di attivit\u00e0, le vetture hanno trasportato 4,5 milioni di passeggeri sulle linee Azapkap\u0131 (Beyo\u011flu)\u00a0-\u00a0Galata, Aksaray\u00a0-\u00a0Yedikule, Aksaray\u00a0-\u00a0Topkap\u0131 e Emin\u00f6n\u00fc\u00a0-\u00a0Aksaray. Altre linee sono state aggiunte negli anni successivi; 430 cavalli venivano usati per trainare 45 carrozze - di cui alcune a due piani-, su binari con lo scartamento metrico.\nNel 1912, le tranvie a trazione ippica hanno cessato la loro attivit\u00e0 per un anno poich\u00e9 il Ministro della Difesa aveva deciso di spedire tutti i cavalli al fronte, durante le guerre balcaniche. Il 2 febbraio 1914, la rete tranviaria \u00e8 stata elettrificata con linee aeree di contatto.\nIl tram ha iniziato a essere operato nella parte anatolica di Istanbul a far data dall'8 giugno 1928, tra \u00dcsk\u00fcdar e K\u0131s\u0131kl\u0131.\nNegli anni cinquanta, la lunghezza della rete tranviaria ha raggiunto i .\nI tram sono rimasti in servizio nella parte europea della citt\u00e0 fino al 12 agosto 1961 e nella parte asiatica fino al 14 novembre 1966.\nContemporaneamente all'avvio dei tram a trazione ippica, il 30 giugno 1871, \u00e8 iniziata la costruzione del \"T\u00fcnel\", una corta linea funicolare tra Pera e Galata. La funicolare ha iniziato il servizio il 5 dicembre 1874, la seconda ferrovia sotterranea al mondo, dopo la metropolitana di Londra. Inizialmente, venivano trasportati solo merci e bestiame e solo il 17 gennaio dell'anno successivo, una volta terminati le prove, la funicolare \u00e8 stata aperta al pubblico. \u00c8 tutt'ora in funzione.\nUna linea ferroviaria suburbana \u00e8 stata aperta nella parte europea della citt\u00e0 nel 1872 tra Sirkeci e Had\u0131mk\u00f6y, seguita, l'anno successivo da un'altra linea, nella parte asiatica, tra il terminal di Haydarpa\u015fa e \u0130zmit.\nIl traghetto \u00e8 uno del pi\u00f9 antico mezzo di trasporto di Istanbul, essendo essa una citt\u00e0 con due parti separate dallo Stretto del Bosforo e circondata da mare. Nel 1837, i britannici e i russi proprietari di barche, hanno avviato attivit\u00e0 di trasporto sul Bosforo.\nLa Societ\u00e0 Marittima di Istanbul \u00e8 stata fondata nel 1851 da una delibera del sultano Abd\u00fclmecid I e il servizio di traghetti \u00e8 cominciato nel 1853 con sei piroscafi a ruota costruiti dai Cantieri navali Robert White in Inghilterra. Il servizio \u00e8 stato esteso nel 1859 verso luoghi affacciati sul Corno d'Oro. Fino al 1929, le barche messe in servizio a Istanbul erano importate, mentre successivamente i traghetti iniziarono a essere costruiti nei cantieri navali nel Corno d'Oro.\nNel momento di massima espansione, la flotta contava 40 barche.\nSolo nel 1867, sedici anni dopo i primi traghetti in servizio sul Corno d'Oro, la stessa Societ\u00e0 Marittima ha iniziato il trasporto attraverso il Bosforo tra Kabata\u015f e \u00dcsk\u00fcdar con due traghetti acquistati dall'Inghilterra: questa linea era la prima tratta di traghetti di linea al mondo.\nTutte le compagnie di traghetti sono state nazionalizzate nel 1945.\nIl trasporto pubblico gommato a Istanbul \u00e8 iniziato nel 1926, con quattro mezzi Renault-Scania tra Beyaz\u0131t e Karak\u00f6y. La flotta \u00e8 cresciuta da nove mezzi nel 1942, a 16 nel 1955, a 525 nel 1960, fino a diventare l'asse portante della rete di trasporti pubblici della citt\u00e0, in continua espansione.\nIl 27 maggio 1961, sono stati messi in servizio dei filobus tra Topkap\u0131 ed Emin\u00f6n\u00fc, a seguito della soppressione del tram. Comunque, questi mezzi sono stati tolti dal servizio poco tempo dopo a causa del fatto che, anch'essi, ostacolavano il crescente traffico nelle strette strade della citt\u00e0 vecchia.\nVarie compagnie britanniche e francesi hanno gestito tutti i servizi di trasporto pubblico di Istanbul fino al 16 giugno 1939, data in cui sono stati tutti nazionalizzati. L'appena fondata compagnia \"\u0130ETT\" (\"\u0130stanbul Elektrik Tramvay ve T\u00fcnel\") \u00e8 da allora subentrata nella gestione del trasporto pubblico istanbulita.\nNel 1988, una nuova compagnia, chiamata \"Ula\u015f\u0131m A.\u015e.\", \u00e8 stata fondata dalla municipalit\u00e0 di Istanbul per gestire i servizi della metropolitana leggera (dal 1989), della metropolitana (dal 2000) e della nuova rete di tram (dal 1992). La compagnia ha cambiato nome nel 2016, diventando \"Metro Istanbul\", ed \u00e8 tutt'ora attiva.\nQuadro generale.\nMetropolitana, tram e funicolari.\nMetropolitana di Istanbul.\nLa metropolitana di Istanbul entr\u00f2 in servizio il 3 settembre 1989, con l'apertura della prima tratta della linea M1. Undici anni pi\u00f9 tardi, nel 2000, venne aperta la linea M2.\nNel 2012, apre la linea M4, la prima linea che serviva il lato asiatico della citt\u00e0; l'anno successivo, nel 2013, apr\u00ec la linea M3 e nel 2016, la linea M6.\nNel 2017, venne aperta la linea M5, la prima linea di metropolitana automatica della Turchia.\nCon circa 384,9 milioni di passeggeri annuali, la metropolitana si compone di sette linee per un totale di e 82 stazioni, la metropolitana istanbulita risulta essere la pi\u00f9 estesa e trafficata rete metropolitana della Turchia, tra le prime dieci d'Europa. Le linee sono identificate con un numero e un colore, che viene usato anche nelle mappe.\nDi seguito una tabella che riporta le caratteristiche principali di ogni linea:\nRete tranviaria.\nIstanbul ha inaugurato i primi tram a cavalli nel 1872 e questi hanno servito la citt\u00e0 fino al 1912. Ha seguito di questa data, sono stati introdotti i tram elettrificati i quali sono rimasti il principale mezzo di trasporto urbano fino al 1966. La rete \u00e8 stata espansa nel corso degli anni e ha raggiunto la massima espansione nel 1956, quando trasportava 108 milioni di passeggeri con 270 vetture in cinquantasei linee. I tram non sono stati modernizzati per molte decadi e, ancora negli anni sessanta, continuavano a essere utilizzate alcune vetture del 1911. A quel tempo, per\u00f2, i moderni autobus provvedevano viaggi pi\u00f9 rapidi e comodi ed \u00e8 per questa ragione che a met\u00e0 degli anni sessanta, si \u00e8 iniziato a smantellare il sistema.\nDall'inizio degli anni settanta, la congestione del traffico \u00e8 peggiorata e, a met\u00e0 anni ottanta, gli istanbuliti hanno realizzato che l'estensione incontrollata della motorizzazione e la chiusura della rete tranviaria \u00e8 stata un errore; altre citt\u00e0 nel mondo, come Tunisi e Buenos Aires, hanno compreso l'errore e, come queste, Istanbul ha iniziato a pianificare la ricostruzione di una rete tranviaria.\nCome esperimento, nel 1990, Istanbul ha riaperto una linea storica di tram nel lato europea della citt\u00e0. A causa della crescente popolarit\u00e0, hanno aperto un sistema moderno di tram a partire dal 1992, sempre nel lato europeo della citt\u00e0. Ad oggi, una linea storica opera anche nel lato asiatico della citt\u00e0 (oggi \u00e8 identificata con la numerazione \"T3\"), mentre nel lato europeo della citt\u00e0 si trovano sia una linea storica (la linea T2) e due moderne (T1 e T4).\nLa flotta della linea moderna della rete, la linea T1, consiste di 55 Bombardier Flexity Swift a pianale ribassato e di 37 Alstom Citadis X-04. La linea ha una lunghezza di ed effettua 31 fermate; trasporta giornalmente 320.000 passeggeri.\nPer via di alcune sue caratteristiche, come i limitati incroci a raso, la linea T4, aperta nel 2007, \u00e8 di tipo metrotranviario.\nFunicolari.\nIstanbul \u00e8 servita da tre linee di funicolari sotterranee di due epoche e stili completamente differenti.\nLa pi\u00f9 antica di queste linee \u00e8 il cosiddetto \"T\u00fcnel\" (attualmente indicata con la sigla F2). Questa linea \u00e8 la pi\u00f9 antica linea su ferro sotterranea dell'Europa continentale, la seconda pi\u00f9 antica del mondo dopo quelle di Londra. Il T\u00fcnel \u00e8 lungo 573 metri e supera un dislivello di 60 m. Non effettua fermate intermedie tra Karak\u00f6y e Piazza T\u00fcnel.\n\u00c8 stato in funzione, senza mai interruzioni, dal 1875. Originariamente era alimentato a vapore con due treni in legno che servivano binari paralleli. \u00c8 stato modernizzato nel 1971.\nOggi la linea \u00e8 a binario semplice con un incrocio a met\u00e0 percorso, ed \u00e8 alimentato elettricamente e opera con degli elettrotreni MP 55, appartenuti alla RATP.\nPer completare il percorso, ci si impiega approssimativamente un minuto e mezzo e differentemente dalla moderna funicolare di cui sotto, che viaggia a intervalli di cinque minuti, la frequenza di questa linea \u00e8 molto meno regolare.\nCirca passeggeri utilizzano la linea ogni giorno.\nAperta nel giugno del 2006, una seconda linea di funicolare, la\nKabata\u015f-Taksim, ufficialmente indicata con la sigla F1, \u00e8 operata da Ula\u015f\u0131m A.\u015e. e connette il terminal dei traghetti e la fermata del tram di Kabata\u015f con la stazione della metropolitana di Piazza Taksim.\nLa linea copre una lunghezza di 600 metri e un dislivello di circa 60 metri, che copre in 110 secondi.\nL'ultima linea di funicolare aperta a Istanbul (a ottobre 2017) \u00e8 la funicolare Vadistanbul-Seyrantepe, ufficialmente indicata con la sigla F3. La linea, lunga 750 metri, \u00e8 la sola linea funicolare in Turchia che opera interamente in sopraelevata.\nA causa del fatto che la funicolare F3 corre lungo un viadotto di cemento, \u00e8 stata pubblicizzata come una monorotaia anche se, tecnicamente, \u00e8 una linea di funicolare.\nTrasporto ferroviario.\nTrasporto ferroviario metropolitano (\"Marmaray\").\nA partire del giugno del 2013, le linee suburbane su entrambe le parti della citt\u00e0 (ferrovia suburbana di Istanbul e di Haydarpa\u015fa) sono state chiuse per lavori di recupero e per la loro fusione in un'unica linea attraverso una galleria sottomarina attraverso il Bosforo, come parte del progetto del Marmaray.\nDa Marzo 2019, l'intera linea Marmaray tra la Stazione di Halkal\u0131 in Europa e quella di Gebze in Asia \u00e8 operativa.\nTrasporto aereo.\nAeroporti.\nLa citt\u00e0 di Istanbul \u00e8 servita da due aeroporti; a essi se ne aggiunger\u00e0 un terzo, a nord della citt\u00e0, sulla parte europea.\nL'aeroporto internazionale di Istanbul-Atat\u00fcrk \u00e8 il maggiore aeroporto della citt\u00e0, nonch\u00e9 il pi\u00f9 trafficato della Turchia, il quinto in Europa e il quattordicesimo nel mondo. Dista a ovest del centro citt\u00e0, nel quartiere di Ye\u015filk\u00f6y. Quando \u00e8 stato costruito, nel 1924, l'aeroporto era situato al margine orientale dell'area metropolitana, ma oggi si trova inglobato entro l'area urbana; \u00e8 per questa ragione che la proposta di costruzione di una nuova pista \u00e8 stata rigettata, a causa degli elevati costi.\nL'aeroporto Internazionale di Istanbul-Sabiha G\u00f6k\u00e7en \u00e8 il secondo scalo aeroportuale della citt\u00e0. Si trova a a sud-est del centro della citt\u00e0, nel quartiere di Kurtk\u00f6y nella parte asiatica, vicino al circuito di Formula 1. \u00c8 stato aperto nel 2001 per ridurre il traffico gravante su Atat\u00fcrk; \u00e8 servito principalmente da compagnie aeree low cost.\nSabiha G\u00f6k\u00e7en \u00e8 rapidamente diventato molto frequentato, specialmente dopo l'apertura del terminal internazionale, nel 2009. Nell'aeroporto sono transitati 14,7 milioni di passeggeri nel 2012, ossia l'anno dopo che il Concilio Internazionale degli Aeroporti l'ha nominato l'aeroporto con la maggior crescita nel mondo. Anche l'aeroporto Atat\u00fcrk ha vissuto una rapida crescita, con una crescita del traffico passeggeri del 20,6% tra il 2011 e il 2012, risultando quello con la crescita maggiore, tra i trenta maggiori aeroporto al mondo.\n\u00c8 a causa del grande traffico negli aeroporti istanbuliti che \u00e8 pianificata la costruzione di un terzo scalo per la citt\u00e0, sulla costa del Mar Nero, nonostante le preoccupazioni ambientali che sono state sollevate. Attualmente in costruzione, il nuovo aeroporto diventer\u00e0 il pi\u00f9 grande aeroporto del mondo quando verr\u00e0 portato a compimento il progetto, in tutte le sue quattro fasi, con una capacit\u00e0 per servire 150 milioni di passeggeri l'anno.\nTrasporto stradale.\nAutostrade.\nLe principali autostrade di Istanbul sono la O-1, la O-2, la O-3 e la O-4. La O-1 \u00e8 la tangenziale interna della citt\u00e0 e attraversa il ponte dei Martiri del 15 luglio (gi\u00e0 ponte sul Bosforo); la O-2 \u00e8 invece la tangenziale esterna e attraversa il ponte di Fatih Sultan Mehmet (noto anche come \"secondo ponte sul Bosforo\"). La O-2 continua poi verso ovest fino a Edirne, mentre la O-4 continua a est verso Ancara; la O-2, la O-3 e la O-4 sono parte della strada europea E80 che collega il Portogallo al confine turco-iraniano.\nNel 2011, il primo e il secondo ponte sul Bosforo sono stati attraversati da 400.000 veicoli al giorno. Un terzo ponte, il ponte di Yavuz Sultan Selim \u00e8 stato aperto il 26 agosto 2016. Gruppi ambientalisti hanno sollevato preoccupazioni sul fatto che questo terzo ponte avrebbe messo a rischio le ancora intatte aree verdi a nord della citt\u00e0..\nOltre ai tre ponti sul Bosforo di cui sopra, anche il Tunnel dell'Eurasia viene usato dal traffico veicolare per passare tra i due lati della citt\u00e0. Questa galleria di a due piani che passa sotto il Bosforo, aperta al traffico il 22 dicembre del 2016, collega Kumkap\u0131 sul lato europeo e Ko\u015fuyolu sul lato asiatico di Istanbul.\nRete automobilistica.\nAutobus a trasporto rapido (\"Metrob\u00fcs\").\nIl sistema di autobus a trasporto rapido a Istanbul \u00e8 chiamato \"Metrob\u00fcs\". La linea, costruita nel 2005, collegava inizialmente S\u00f6\u011f\u00fctl\u00fc\u00e7e\u015fme con Avc\u0131lar e successivamente \u00e8 stata prolungata sino a Beylikd\u00fcz\u00fc (nel 2012). La linea ha una lunghezza di e serve 35 stazioni, localizzate soprattutto lungo la principale autostrada che attraversa la citt\u00e0, la D.100. \u00c8 attualmente operata con Mercedes Capacity, Mercedes-Benz Citaro e alcuni mezzi Phileas.\nL'utenza giornaliera \u00e8 di circa passeggeri.\nAutobus urbani.\nLa flotta di autobus ha un totale di mezzi, costruiti da MAN, Ikarus, Mercedes-Benz, BMC, Phileas, Otokar, Temsa e G\u00fclery\u00fcz.\nNel 2012, l'utenza giornaliera era di passeggeri, ossia il 30% dei passeggeri della citt\u00e0 trasportati giornalmente.\nCiclismo urbano.\nIsbike (stilizzato come \"isbike\") \u00e8 il servizio di biciclette pubbliche di Istanbul, lanciato nel 2012, come progetto della municipalit\u00e0. Isbike conta 10 stazioni e 100 biciclette.\nIn contemporanea con il lancio del servizio di Isbike, la municipalit\u00e0 di Istanbul ha deciso di aggiungere di piste ciclabili ai gi\u00e0 esistenti (59,6 nella parte europea, 19,7 in quella asiatica).\nTrasporto acquatico.\nI traghetti navigano su quindici linee, servendo ventisette imbarcaderi sulle coste del Bosforo e del Mar di Marmara. I venti pi\u00f9 vecchi traghetti trasportano 61 milioni di passeggeri all'anno. Negli anni ottanta, sono stati trasportati 150 milioni di persone.\nAl giorno d'oggi, vi sono tre tipi di traghetti di linea a Istanbul: catamarani (\u0130DO), i \"Vapur\" (nome tradizionale dei traghetti di linea) e i motoscafi privati.\nI primi traghetti a vapore sono apparsi sul Bosforo nel 1837 ed erano operati da compagnie del settore private. Il 1\u00ba gennaio 1851, la \"\u015eirket-i Hayriye\" (letteralmente \"La Compagnia della Benevolenza\", com'era chiamata originariamente la Compagnia dei traghetti di Istanbul) \u00e8 stata fondata dallo Stato ottomano. La \"\u015eirket-i Hayriye\" ha continuato a operare con i tradizionali traghetti fino ai primi anni del periodo repubblicano, fin quando non \u00e8 finita sotto la direzione della \"T\u00fcrkiye Denizcilik \u0130\u015fletmeleri\" (\"Compagnia Marittima dello Stato Turco\"). Fino al marzo del 2006, i tradizionali traghetti di Istanbul sono stati gestiti dalla municipalit\u00e0.\nIl design dei primi traghetti istanbuliti \u00e8 stato fondamentalmente creato dalla Compagnia di cantieri navali e ingegneria Fairfield di Govan (Scozia), compagnia che ha anche costruito una gran parte di questi traghetti fino al 1851.\nTra le varie compagnie che hanno disegnato e costruito i successivi modelli dei traghetti della citt\u00e0 vi sono: la Armstrong Whitworth di Newcastle-upon-Tyne e Glasgow (modelli del 1905-07), la Hawthorn Leslie di Hebburn (modelli del 1911) e i Cantieri navali di Taranto (modelli del 1952).\nCatamarani.\nIl 16 aprile 1987 la municipalit\u00e0 di Istanbul ha fondato una compagnia per fornire un servizio rapido di trasporto acquatico, effettuato da catamarani. Con le prime dieci imbarcazioni acquistate dalla Norvegia, si \u00e8 realizzata la modernizzazione del trasporto acquatico.\nAd oggi, la compagnia \u0130DO serve ventinove imbarcaderi con una flotta di ventotto catamarani, inclusi sei traghetti a caricazione orizzontale.\nTrasporti a fune.\nA Istanbul \u00e8 installata una breve linea di cabinovia sopra il parco di Ma\u00e7ka, nella valle tra Taksim e Ma\u00e7ka. Costruita nel 1993, la cabinovia Ma\u00e7ka-Ta\u015fk\u0131\u015fla (in turco: \"Ma\u00e7ka-Ta\u015fk\u0131\u015fla Teleferi\u011fi\") connette l'hotel \"Hilton Istanbul Bosphorus\", da una parte, con gli hotel \"Parksa Hilton\" e \"Swissotel The Bosphorus\", dall'altra. La cabinovia \u00e8 lunga e trasporta, in due cabine da sei posti ciascuna, circa 1000 passeggeri al giorno. Ci si impiega tre minuti per coprire l'intero percorso.\nUna seconda cabinovia, tra Ey\u00fcp e Piyerloti, \u00e8 stata aperta nel 2005 tra lo storico distretto di Ey\u00fcp e la Collina di Pierre Loti. La teleferica, costruita dalla Leitner S.p.A. di Vipiteno, \u00e8 stata la pi\u00f9 onerosa tra quelle costruite in Turchia, essendo costata 5 milioni di euro.\nBigliettazione elettronica.\nIstanbul ha un sistema di bigliettazione elettronica integrata per autobus, funicolari, metropolitane, ferrovie suburbane, traghetti e tram. Il sistema usa carte con identificazione a radiofrequenza, chiamate \"Istanbulkart\", simili alla \"Oyster Card\" o alla \"imob.venezia\".\nIl vecchio sistema di bigliettazione intelligente, chiamato \"akbil\", non \u00e8 pi\u00f9 in uso dal 2015."}
{"id": "5346924", "revid": "1005847", "url": "https://it.wikipedia.org/wiki?curid=5346924", "title": "Elezione del Presidente dell'Assemblea Costituente della Repubblica Italiana del 1946", "text": "L'elezione del Presidente dell'Assemblea Costituente del 1946 si \u00e8 svolta il 25 giugno 1946.\nPresidente provvisorio \u00e8 Vittorio Emanuele Orlando.\nPresidente dell'Assemblea Costituente, eletto al I scrutinio, \u00e8 Giuseppe Saragat.\n25 giugno 1946.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giuseppe Saragat (PSIUP)"}
{"id": "5346925", "revid": "836193", "url": "https://it.wikipedia.org/wiki?curid=5346925", "title": "Locomotiva Diesel G.2000", "text": ""}
{"id": "5346926", "revid": "287204", "url": "https://it.wikipedia.org/wiki?curid=5346926", "title": "Aloise Corbaz", "text": ""}
{"id": "5346931", "revid": "287204", "url": "https://it.wikipedia.org/wiki?curid=5346931", "title": "Henri Berg\u00e9", "text": "Biografia.\nFu allievo di Jules Larcher alla l'\u00c9cole nationale sup\u00e9rieure d'art de Nancy e lavor\u00f2 presso i fratelli Daum dove prese il posto di Jacques Gr\u00fcber.\nOpere.\nRealizz\u00f2 numerosi manifesti pubblicitari (come quelli della \"Maison d'art de lorraine\"), stampato da Albert Bergeret a Nancy e alle \"Arts graphiques modernes\".\nFu anche l'autore delle vetrate del Cure d'air Trianon di Malz\u00e9ville presso Nancy. \nPresso Daum conobbe Almaric Walter al quale forn\u00ec molti modelli per la realizzazione di oggetti in vetro fuso realizzati artigianalmente da esso. "}
{"id": "5346939", "revid": "836193", "url": "https://it.wikipedia.org/wiki?curid=5346939", "title": "Go Concept", "text": ""}
{"id": "5346964", "revid": "287204", "url": "https://it.wikipedia.org/wiki?curid=5346964", "title": "Anna Waser", "text": "Secondo Jean-Baptiste Descamps nacque a Zurigo e divenne una beniamina di Joseph Werner mentre per il Rijksbureau voor Kunsthistorische Documentatie era nata un anno prima e fu incisore e pittrice di miniature.\nNel 1998 il lavoro di Anna Waser \u00e8 stato premiato con il Gesellschaft zu Fraum\u00fcnster."}
{"id": "5346965", "revid": "453768", "url": "https://it.wikipedia.org/wiki?curid=5346965", "title": "Margaret Keane", "text": "Nella seconda met\u00e0 degli anni sessanta divenne famosa in tutto il mondo per un caso di furto artistico di cui \u00e8 stata protagonista insieme al marito dell'epoca, Walter Keane. Egli, infatti, si era appropriato delle opere degli orfanelli con i grandi occhi, vendendole a proprio nome. La vera artista, pur essendo inizialmente d'accordo per la convinzione che non sarebbe altrimenti riuscita a vendere le sue opere, cit\u00f2 comunque in giudizio l'ex-marito alla fine degli anni ottanta e vinse la causa dipingendo un quadro in tribunale.\nBiografia.\nNata nel Tennessee, Margaret Keane era conosciuta nella sua parrocchia locale per i suoi disegni di angeli con grandi occhi e ali cadenti.\nDurante tutti gli anni sessanta le sue opere vennero vendute a nome del marito, Walter Keane, che ne rivendicava la propriet\u00e0 e la creazione. Il 1\u00ba novembre 1964 l'artista lasci\u00f2 il marito e si trasfer\u00ec da San Francisco alle Hawaii, dove incontr\u00f2 lo scrittore sportivo di Honolulu Dan McGuire. Nel 1965 divorzi\u00f2 da Walter Keane, per sposare McGuire nel 1970.\nNel 1970 Margaret Keane partecip\u00f2 a una trasmissione radiofonica di Honolulu, dalla quale annunci\u00f2 al mondo intero l'inganno di Walter Keane e che lei era la vera creatrice dei dipinti dai grandi occhi.\nQuando l'artista denunci\u00f2 il marito per diffamazione alla Corte federale, in un episodio famoso il giudice ordin\u00f2 a entrambi di creare nell'aula di tribunale un dipinto rappresentante un bambino dagli occhi enormi, in modo da poter determinare chi dei due stesse dicendo la verit\u00e0. Walter si rifiut\u00f2 di completare l'opera menzionando un dolore alla spalla, mentre Margaret complet\u00f2 il suo dipinto in 53 minuti. Dopo un processo durato tre settimane, la giuria giudic\u00f2 Walter colpevole e lo condann\u00f2 a risarcire Margaret per 4 milioni di dollari per i danni ricevuti. Una Corte d'appello federale conferm\u00f2 il verdetto di diffamazione nel 1990, tuttavia revoc\u00f2 la somma che Walter Keane avrebbe dovuto pagare per i danni inflitti alla ex-moglie.\nNel periodo in cui viveva all'ombra dell'ex-marito Walter, le opere dipinte da Keane tendevano a rappresentare bambini tristi, circondati da ambienti oscuri. Dopo aver lasciato l'ex-marito ed essersi trasferita alle Hawaii, l'artista divenne una testimone di Geova e le sue opere iniziarono ad avere uno stile pi\u00f9 felice e luminoso. Il sito ufficiale di Keane ora descrive i suoi lavori come rappresentanti \"lacrime di gioia\" o \"lacrime di felicit\u00e0\". Margaret ora vive nella Contea di Napa in California.\nCarriera e stile pittorico.\nLa caratteristica principale delle opere di Keane sono gli occhi da cerbiatto dei suoi soggetti, grandi e sproporzionati rispetto ai volti.\nLe attrici Joan Crawford e Natalie Wood hanno entrambe commissionato a Keane dei loro ritratti. Negli anni novanta, inoltre, anche Tim Burton (entusiasta collezionista delle opere di Keane e in epoca pi\u00f9 recente regista del film a lei dedicato, \"Big Eyes\") le commission\u00f2 il ritratto della sua fidanzata dell'epoca, l'attrice Lisa Marie."}
{"id": "5346970", "revid": "767487", "url": "https://it.wikipedia.org/wiki?curid=5346970", "title": "La cosa da un altro mondo (racconto)", "text": "La \"cosa\" da un altro mondo (\"Who Goes There?\"), scritto anche La cosa di un altro mondo, La \"cosa\" di un altro mondo ed edito anche col titolo Chi va l\u00e0?, \u00e8 un racconto lungo di fantascienza scritto da John W. Campbell Jr., pubblicato per la prima volta nell'agosto 1938 sulla rivista \"Astounding Science-Fiction\" con lo pseudonimo di Don A. Stuart.\nIl racconto \u00e8 stato adattato per il cinema nel 1951 nel film \"La cosa da un altro mondo\" (\"The Thing from Another World\") e nel 1982 col film \"La cosa\" (\"The Thing\"); \"La cosa\" (\"The Thing\") del 2011 \u00e8 un prequel del secondo film.\nTrama.\nUna spedizione scientifica in Antartide scopre una nave spaziale sepolta da milioni di anni nel ghiaccio. Nel tentativo di liberarla, gli scopritori accidentalmente la distruggono, ma, a breve distanza, rinvengono un'inquietante creatura in un blocco di ghiaccio, che portano alla loro base per effettuare degli studi.\nL'extraterrestre al suo interno non \u00e8 morto e una volta liberatosi dalla prigione di ghiaccio si rivela essere una creatura mutaforma, in grado di assumere l'aspetto, i ricordi, e la personalit\u00e0 di ogni essere vivente che divora. L'alieno inizia a seminare morte e terrore all'interno della base, portando gli occupanti ad uno stato di paranoia nel tentativo di capire chi \u00e8 ancora umano.\nPersonaggi.\nMembri della spedizione.\nAnche se la spedizione di base al Big Magnet comprende 37 membri, solo 17 sono citati nella storia. Entro la fine della storia, 15 di loro vengono sostituiti da impostori alieni.\nAdattamenti.\nFilm.\nNel 1951 i registi Christian Nyby e Howard Hawks hanno liberamente tratto dal racconto il film \"La cosa da un altro mondo\" (\"The Thing from Another World\"). Il film, interpretato da James Arness (nel ruolo della Cosa), Kenneth Tobey e Robert O. Cornthwaite, presenta per\u00f2 numerose differenze rispetto al racconto da cui \u00e8 tratto.\nNel 1982 il regista John Carpenter ha realizzato un remake del film del 1951, intitolato \"La cosa\" (\"The Thing\"), pi\u00f9 fedele al racconto di Campbell.\nIl film \"La cosa\" (\"The Thing\") del 2011, diretto dal regista semi esordiente Matthijis van Heijningen Jr., \u00e8 un prequel ambientato tre giorni prima degli eventi del film di John Carpenter.\nFumetti.\nNel 1976 il racconto \u00e8 stato pubblicato sotto forma di fumetto sul numero 1 del fumetto \"Starstream\" (sceneggiatura di Arnold Drake e disegni di Jack Abel)."}
{"id": "5346972", "revid": "3732", "url": "https://it.wikipedia.org/wiki?curid=5346972", "title": "Concilio agatense", "text": ""}
{"id": "5346974", "revid": "110157", "url": "https://it.wikipedia.org/wiki?curid=5346974", "title": "OnePlus One", "text": "OnePlus One (nome in codice \"Bacon\") \u00e8 il primo smartphone prodotto dall'azienda OnePlus ed \u00e8 stato annunciato il 23 aprile del 2013. L'OPO, nome con cui \u00e8 noto sui forum, \u00e8 stato al centro dell'attenzione nel mondo della tecnologia e degli smartphone essendo il primo a essere concepito come \"Flagship Killer\". Tale dispositivo infatti montava componenti da top di gamma per l'epoca, pur mantenendo un prezzo decisamente accessibile. \nIl compromesso vedeva sacrificata la facilit\u00e0 d'acquisto, disponibile solo tramite invito, decisione molto criticata che l'azienda cinese avrebbe abbandonato solo nel 2016.\nTramite diverse comunit\u00e0 open source, come ad esempio Lineage OS, l'OPO sta continuando il suo ciclo di sviluppo e aggiornamenti; attualmente si trova ad Android \"Q\" 10.0.0."}
{"id": "5346975", "revid": "155634", "url": "https://it.wikipedia.org/wiki?curid=5346975", "title": "Eastern Professional Basketball League 1952-1953", "text": "La stagione EPBL 1952-53 fu la 7\u00aa della Eastern Professional Basketball League. Parteciparono 6 squadre in un unico girone.\nRispetto alla stagione precedente si aggiunsero gli Harrisburg Capitols e i Lebanon Seltzers. I Berwick Carbuilders ripresero l'attivit\u00e0. Gli Hazleton Mountaineers, i Pottsville Packers e i Reading Merchants scomparvero."}
{"id": "5346983", "revid": "1318658", "url": "https://it.wikipedia.org/wiki?curid=5346983", "title": "Jacques Gr\u00fcber", "text": "Biografia.\nDopo aver studiato all'\u00c9cole des beaux-arts de Nancy, ottenne una borsa di studio dalla citt\u00e0 di Nancy che gli consent\u00ec di frequentare i corsi di Gustave Moreau a Parigi.\nRitorn\u00f2 a Nancy nel 1893 dove inizi\u00f2 ad insegnare all'\u00c9cole des beaux-arts prima di collaborare con la cristalleria Daum, realizzare dei disegni per il mobiliere Majorelle e delle copertine di libri per Ren\u00e9 Wiener.\nRealizz\u00f2 un proprio studio nel 1897 specializzandosi nella realizzazione di vetrate artistiche.\nSi interess\u00f2 a tutte le tecniche delle arti decorative prima di specializzarsi nella realizzazione di vetrate intorno al 1900.\nNel 1901 fu uno dei fondatori del movimento artistico della scuola di Nancy e fece parte del comitato direttivo.\nOggi \u00e8 considerato il maestro vetraio pi\u00f9 rappresentativo della scuola di Nancy e sue sono le vetrate della \"Chambre de Commerce et d'Industrie de Nancy\", della Villa Majorelle e parte di quelle della \"Villa Bergeret\". Ancora sue sono le vetrate della Galeries Lafayette di Parigi.\nNel 1914 si trasfer\u00ec a Parigi stabilendo il suo studio a Villa d'Al\u00e9sia nel XIV \"arrondissement\".\nEgli parteciper\u00e0 alla decorazione del transatlantico \"Ile-de-France\", occupandosi dell'illuminazione."}
{"id": "5346984", "revid": "729019", "url": "https://it.wikipedia.org/wiki?curid=5346984", "title": "Curtiss-Wright CA-1", "text": "Il Curtiss-Wright CA-1, citato anche come Commuter o Courtney Amphibian, fu un aereo anfibio monomotore biplano a cinque posti progettato da Frank Courtney e prodotto in piccola serie dall'azienda aeronautica statunitense Curtiss-Wright negli anni trenta.\nDestinato al mercato dell'aviazione generale o da trasporto civile in zone umide, non ebbe molto successo commerciale e i soli tre esemplari costruiti vennero tutti venduti a clienti giapponesi, uno dei quali venne valutato dalla Marina imperiale giapponese.\nTecnica.\nDisegnato dal pilota collaudatore britannico Frank Courtney, il CA-1 era un velivolo anfibio, ovvero un modello che poteva decollare o atterrare sia dalla superficie acquatica, grazie alla sua fusoliera a scafo, e dal terreno come un normale aereo per la presenza di un carrello d'atterraggio retrattile.\nLa velatura era biplana, a scalamento positivo, con l'ala superiore, montata alta a parasole, collegata a quella inferiore, disposta alta sulla fusoliera, tramite una serie di montanti e aste di controvento che ne irrobustivano la struttura complessiva. All'intradosso del piano alare inferiore erano collegati i due galleggianti equilibratori.\nLa propulsione era affidata ad un singolo motore Wright 975E-1, un radiale 9 cilindri posti su un'unica stella raffreddato ad aria in grado di esprimere una potenza pari a 365 hp (272 kW), collocato all'interno di una gondola al centro del piano alare superiore, dietro al profilo e in configurazione spingente, sostenuto grazie ad un castello tubolare che lo collegava alla parte superiore dello scafo. Quest'ultimo integrava la cabina di pilotaggio monoposto, chiusa e dotata di ampia finestratura, e lo scompartimento per i passeggeri con quattro posti a sedere pi\u00f9 spazio per il bagaglio. Posteriormente terminava in un impennaggio cruciforme dall'elemento verticale di generose dimensioni e dai piani orizzontali controventati.\nIl carrello d'atterraggio era del tipo triciclo anteriore, con i due elementi principali indipendenti con le due ruote a vista che si ritraevano in apposite nicchie ricavate ai lati dello scafo, pi\u00f9 un ruotino posizionato sotto il naso che scompariva anch'esso nello scafo con movimento retrogrado.\nImpiego operativo.\nIl modello venduto sul mercato giapponese attir\u00f2 l'attenzione delle autorit\u00e0 della Marina imperiale, alla ricerca di un modello da trasporto leggero con cui equipaggiare i reparti della Dai-Nippon Teikoku Kaigun K\u014dk\u016b Hombu, la sua componente aerea. Avviato ad una serie di prove di valutazione con la designazione ufficiale LXC non convinse la commissione esaminatrice e non si ritenne necessario integrare il modello nella propria flotta aerea."}
{"id": "5347001", "revid": "486946", "url": "https://it.wikipedia.org/wiki?curid=5347001", "title": "Paul Lloyd Jr.", "text": ""}
{"id": "5347006", "revid": "287204", "url": "https://it.wikipedia.org/wiki?curid=5347006", "title": "Augustin Calin", "text": ""}
{"id": "5347011", "revid": "61051", "url": "https://it.wikipedia.org/wiki?curid=5347011", "title": "Curtiss Courtney", "text": ""}
{"id": "5347013", "revid": "104458", "url": "https://it.wikipedia.org/wiki?curid=5347013", "title": "Krystyna Guzik", "text": ""}
{"id": "5347023", "revid": "106456", "url": "https://it.wikipedia.org/wiki?curid=5347023", "title": "Concilio di M\u00e2con (585)", "text": "Il concilio di M\u00e2con (in latino \"Concilium Matisconense\") riun\u00ec il clero vescovile gallico su convocazione del re franco Gontrano. Si tenne nell'anno 585 sotto la presidenza di Prisco, vescovo di Lione. Furono presenti i vescovi di Burgundia, Neustria, Aquitania e Guascogna, mentre si astennero dal partecipare i prelati dell'Austrasia.\nCanoni.\nAl Concilio furono promulgati venti canoni, che possono essere riassunti come segue:\nI vescovi d'Austrasia non parteciparono al concilio. \u00c8 quindi per sentito dire che San Gregorio, vescovo di Tours, citt\u00e0 dell'Austrasia, venne a conoscenza di una discussione \u2013 su un tema peraltro non contenuto nei venti canoni \u2013 che diede vita alla famosa \u00ableggenda del Concilio di M\u00e2con\u00bb."}
{"id": "5347026", "revid": "991694", "url": "https://it.wikipedia.org/wiki?curid=5347026", "title": "FC Ban\u00edk Horn\u00e1 Nitra", "text": ""}
{"id": "5347027", "revid": "729019", "url": "https://it.wikipedia.org/wiki?curid=5347027", "title": "Atilla Ta\u015f", "text": "Biografia.\nHa pubblicato il suo primo album \"K\u0131rm\u0131z\u0131l\u0131m\" nel 1998.\nNell'ottobre 2012 ha pubblicato una \"cover\" di Gangnam Style chiamata Yam Yam Style (Stile cannibale).\nNel marzo 2015 \u00e8 stato arrestato dalle autorit\u00e0 turche per aver criticato sul \"social network\" \"Twitter\" per presunte offese al primo ministro turco Ahmet Davuto\u011flu, leader del partito islamico-conservatore AKP."}
{"id": "5347031", "revid": "599013", "url": "https://it.wikipedia.org/wiki?curid=5347031", "title": "Sheila L\u00f3pez", "text": "Gioca nel ruolo di schiacciatrice ed opposto nelle Lancheras de Cata\u00f1o.\nCarriera.\nLa carriera di Sheila L\u00f3pez inizia negli Stati Uniti d'America, dove si reca per motivi di studio, quando entra a far parte della squadra della Duquesne University, prendendo parte alla Division I NCAA dal 1995 al 1997; si trasferisce poi nel 1998 alla Iowa State University, con la quale completa la propria carriera universitaria nella stagione 1999.\nNella stagione 2000 inizia la carriera professionistica, debuttando nella Liga de Voleibol Superior Femenino con la maglia delle Chicas de San Juan: durante la permanenza nella franchigia viene premiata come MVP della \"regular season\" nella stagione 2001, prima di lasciare la squadra nel campionato 2003, accasandosi alle Vaqueras de Bayam\u00f3n, dove resta per tre annate.\nNella stagione 2005-06 firma col Club Atl\u00e9tico Voleibol Murcia 2005, neonato club della Superliga Femenina de Voleibol, che tuttavia lascia gi\u00e0 nel mese di dicembre, tornando a vestire la maglia delle Vaqueras de Bayam\u00f3n in tempo per il campionato 2006 e per quello successivo.\nDopo aver pensato al ritiro, decide di dedicarsi esclusivamente al beach volley per tutto il 2008, giocando in coppia con Ada Teresa Ramos, prima di tornare alle Vaqueras de Bayam\u00f3n nella stagione 2009 e in quella seguente. Nel campionato 2011 cambia maglia, vestendo quella delle Mets de Guaynabo, con le quali, subito dopo una pausa per maternit\u00e0, gioca anche nel campionato 2012, ritirandosi al termine della stagione, quando risulta essere l'ottava miglior realizzatrice della storia del campionato portoricano.\nDopo due anni di inattivit\u00e0, nel corso della stagione 2015 torna in campo con le Lancheras de Cata\u00f1o."}
{"id": "5347032", "revid": "287204", "url": "https://it.wikipedia.org/wiki?curid=5347032", "title": "Atilla Tas", "text": ""}
{"id": "5347044", "revid": "380453", "url": "https://it.wikipedia.org/wiki?curid=5347044", "title": "Criollas de Caguas 2010", "text": "Questa voce raccoglie le informazioni riguardanti le Criollas de Caguas nella stagione 2010.\nOrganigramma societario.\nArea direttiva\nArea tecnica"}
{"id": "5347045", "revid": "179521", "url": "https://it.wikipedia.org/wiki?curid=5347045", "title": "Sindre Bj\u00f8rnestad Skar", "text": "Biografia.\nIn Coppa del Mondo ha esordito il 20 febbraio 2011 a Drammen (28\u00b0), ha ottenuto il primo podio il 7 marzo 2015 a Lahti (2\u00b0) e la prima vittoria il 14 gennaio 2017 a Dobbiaco. Ai Mondiali di Lahti 2017, suo esordio iridato, si \u00e8 classificato 13\u00b0 nella sprint; ai successivi Mondiali di Seefeld in Tirol 2019 \u00e8 stato 7\u00ba nella sprint.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nTS = sprint a squadre\nTL = tecnica libera"}
{"id": "5347047", "revid": "287204", "url": "https://it.wikipedia.org/wiki?curid=5347047", "title": "Sindre Bjornestad Skar", "text": ""}
{"id": "5347048", "revid": "104458", "url": "https://it.wikipedia.org/wiki?curid=5347048", "title": "Sindre Bjoernestad Skar", "text": ""}
{"id": "5347049", "revid": "772609", "url": "https://it.wikipedia.org/wiki?curid=5347049", "title": "Antropologia delle religioni", "text": ""}
{"id": "5347051", "revid": "729019", "url": "https://it.wikipedia.org/wiki?curid=5347051", "title": "Adriaan Strauss", "text": "Biografia.\nFormatosi a livello giovanile con i Blue Bulls, con la stessa squadra Strauss inizi\u00f2 a giocare nel 2005 in Currie Cup. L'anno dopo fece anche il suo debutto nel Super Rugby con la franchigia dei Blues. Nel 2007 il tallonatore sudafricano si un\u00ec ai Cheetahs.\nAdriaan Strauss venne convocato dal C.T. del Peter de Villiers durante il Tri Nations 2008 collezionando la sua prima presenza internazionale affrontando il 19 luglio 2008 l' a Perth. Segn\u00f2 le sue prime due mete con gli \"Springbok\" nella partita contro la vinta 21-10 all'interno del tour europeo del 2012.\nNel 2015, dopo 8 stagioni passate con i Cheetahs, Strauss torn\u00f2 nuovamente alla franchigia dei Bulls. Venne convocato per disputare la , vincendo con il Sudafrica la finale per il 3\u00ba posto."}
{"id": "5347056", "revid": "438678", "url": "https://it.wikipedia.org/wiki?curid=5347056", "title": "Business Process Management", "text": ""}
{"id": "5347063", "revid": "991694", "url": "https://it.wikipedia.org/wiki?curid=5347063", "title": "SK Tallinna Sport", "text": ""}
{"id": "5347064", "revid": "767487", "url": "https://it.wikipedia.org/wiki?curid=5347064", "title": "Nedjalka A. D\u017eambazova", "text": "Nel 2013 ha prodotto il film \"The Winner 3D\", interpretato da Barbara Nedelj\u00e1kov\u00e1 e Paul Johansson e nel 2014 \u00e8 stata produttrice esecutiva del film \"Le Voyage\" interpretato da G\u00e9rard Depardieu. Entrambe le pellicole sono state dirette dal regista Frank Dobrin."}
{"id": "5347067", "revid": "991694", "url": "https://it.wikipedia.org/wiki?curid=5347067", "title": "Tallinna Sport", "text": ""}
{"id": "5347083", "revid": "61051", "url": "https://it.wikipedia.org/wiki?curid=5347083", "title": "Yoshijiro Umezo", "text": ""}
{"id": "5347095", "revid": "125036915", "url": "https://it.wikipedia.org/wiki?curid=5347095", "title": "Italia 9 Network", "text": "Italia 9 Network \u00e8 una syndication italiana le cui trasmissioni sono iniziate il 22 dicembre 1987.\nStoria.\nLa syndication nacque nel 1987 dall'unione collaborativa di alcuni imprenditori gi\u00e0 proprietari di diverse emittenti locali, con lo scopo di fondare un network alternativo alla tv di stato e alle tv commerciali. Il modello base ricalcava grosso modo le altre syndication di tipo generalista fondate pi\u00f9 o meno nello stesso periodo, ma con la differenza di non essere capitanata da un unico grosso fondatore, ma da diversi imprenditori che avevano deciso di comune accordo di offrire le loro singole disponibilit\u00e0 per la trasmissione su scala nazionale di un servizio generalista unico.\nIdeatore e fondatore del network fu l'imprenditore televisivo Giancarlo Ginepro, fondatore nel 1976 dell'emittente radiotelevisiva Radio Telegarda, con sede a Toscolano Maderno, sulla sponda lombarda del Benaco. Ginepro guid\u00f2 ininterrottamente Italia 9 Network dalla sua fondazione per circa dodici anni. La scelta del numero \"9\" nel nome dipese dalla necessit\u00e0 di 'occupare' l'ultimo pulsante del telecomando televisivo disponibile con una sola cifra, dopo la sequenza quasi naturale utilizzata dai telespettatori: le tre reti Rai, le tre Fininvest (oggi Mediaset), Italia 7 (poi divisa in Europa 7 e 7 Gold) e Telemontecarlo (l'attuale LA7).\nLa sede della syndication, con forma sociale consortile, venne stabilita a Milano, in Via Settala. Tra gli imprenditori che parteciparono alla vita di questo consorzio figuravano Rolando Boesso, gi\u00e0 fondatore e titolare di Video Bolzano 33 e secondo presidente del Consorzio, Antonio Marano di Rete 55 di Varese, poi dirigente Rai, Roberto Nepote, di Quarta Rete di Torino, in seguito dirigente Rai, Gianfranco Sciscione di Tele Universo e tanti altri piccoli editori che fecero la storia dell'emittenza locale televisiva italiana.\nA partire dai primi anni 2010 la syndication \u00e8 sostanzialmente inattiva, ha continuato solo a produrre sporadicamente il suo telegiornale fino alla totale cessazione.\nProgrammi.\nIl palinsesto base occupava la media di sei ore giornaliere di programmazione suddivisa nell'arco della giornata, che comprendeva notiziari, serie televisive, cartoni animati (gi\u00e0 trasmessi su altre emittenti televisive), film e rubriche d'intrattenimento; tra i conduttori che in passato lavorarono per la syndication, Maurizio Mosca, don Antonio Mazzi e Ana Laura Ribas.\nItalia 9 Network acquis\u00ec i diritti e trasmise i primi due brani del concerto di Michael Jackson che si tenne a Milano il 18 giugno 1997 allo stadio San Siro.\nEmittenti affiliate.\nEmilia-Romagna\nUmbria\nVeneto\nLiguria\n Trentino-Alto Adige \n Piemonte \n Valle d'Aosta \n Lombardia \n Toscana \n Abruzzo \n Marche \n Lazio \n Molise \n Puglia \n Campania \n Basilicata \n Calabria \n Sardegna \n Sicilia "}
{"id": "5347096", "revid": "61051", "url": "https://it.wikipedia.org/wiki?curid=5347096", "title": "Arado Ar 296", "text": ""}
{"id": "5347112", "revid": "28592", "url": "https://it.wikipedia.org/wiki?curid=5347112", "title": "Cattedrale di San Sabino (Canosa di Puglia)", "text": ""}
{"id": "5347114", "revid": "484362", "url": "https://it.wikipedia.org/wiki?curid=5347114", "title": "Politeama Greco", "text": ""}
{"id": "5347117", "revid": "28592", "url": "https://it.wikipedia.org/wiki?curid=5347117", "title": "Palazzo baronale Plantera", "text": ""}
{"id": "5347121", "revid": "1494169", "url": "https://it.wikipedia.org/wiki?curid=5347121", "title": "Beghin", "text": ""}
{"id": "5347127", "revid": "122585145", "url": "https://it.wikipedia.org/wiki?curid=5347127", "title": "Lista di asteroidi (311001-312000)", "text": "Di seguito una lista di asteroidi dal numero 311001 al 312000 con data di scoperta e scopritore."}
{"id": "5347129", "revid": "767487", "url": "https://it.wikipedia.org/wiki?curid=5347129", "title": "Lista di asteroidi (314001-315000)", "text": "Di seguito una lista di asteroidi dal numero 314001 al 315000 con data di scoperta e scopritore."}
{"id": "5347131", "revid": "86599", "url": "https://it.wikipedia.org/wiki?curid=5347131", "title": "Lista di asteroidi (315001-316000)", "text": "Di seguito una lista di asteroidi dal numero 315001 al 316000 con data di scoperta e scopritore."}
{"id": "5347133", "revid": "28592", "url": "https://it.wikipedia.org/wiki?curid=5347133", "title": "Favelloni", "text": ""}
{"id": "5347135", "revid": "339392", "url": "https://it.wikipedia.org/wiki?curid=5347135", "title": "Favelloni Piemonte", "text": ""}
{"id": "5347136", "revid": "28592", "url": "https://it.wikipedia.org/wiki?curid=5347136", "title": "Pervomaisk", "text": ""}
{"id": "5347137", "revid": "92723", "url": "https://it.wikipedia.org/wiki?curid=5347137", "title": "Pervomajs'k (oblast' di Mykola\u00efv)", "text": "Pervomajs'k (; ) \u00e8 una citt\u00e0 dell'Ucraina situata nell'oblast' di Mykola\u00efv. Nota in passato anche come Ol'viopol' (\u041e\u043b\u044c\u0432\u0456\u043e\u043f\u043e\u043b\u044c), nel 2020 aveva una popolazione di circa 63.377 abitanti. Vi nacque il linguista Edgar de Wahl."}
{"id": "5347153", "revid": "287204", "url": "https://it.wikipedia.org/wiki?curid=5347153", "title": "Christian Nyby", "text": "Come montatore \u00e8 accreditato di diciassette film dal 1943 al 1952. Dal 1953 al 1975 fu un regista di film ma soprattutto di serie televisive.\nBiografia.\nDi origine danese, inizi\u00f2 la sua carriera di montatore negli anni 1940. Si occup\u00f2 del montaggio di quattro film diretti da Howard Hawks: \"Acque del sud\" (1944), \"Il grande sonno\" (1946), \"Il fiume rosso\" (1948) e \"Il grande cielo\" (1952). \nOttenne la candidatura al premio Oscar per il miglior montaggio per \"il fiume rosso\". Aveva iniziato la sua carriera cinematografica nella divisione carpenteria presso gli studi di Hollywood, riuscendo a diventare montatore, giungendo poi alla sua prima regia nel 1951 con la produzione Hawks, \"La cosa da un altro mondo\", che ebbe immediato successo.\nNyby divenne un prolifico regista di serie televisive nel periodo che va dagli inizi degli anni 50 alla met\u00e0 degli anni 1970. Dick Vosburgh scrisse nel suo necrologio \"Dopo aver montato il film di Hawks, \"Il grande cielo\" (1952), Nyby si dedic\u00f2 alla televisione dirigendo \"Private Secretary\", che and\u00f2 avanti per quattro anni. Diresse inoltre diversi episodi di \"The Twilight Zone\", \"I Spy\", \"Lassie\", \"Adam 12\", \"Perry Mason\", \"The Rockford Files\", \"The Six Million Dollar Man\", \"Ironside\" e \"Kojak\". Diede il meglio di s\u00e9 in serie televisive western com \"Gunsmoke\", \"Bonanza\", \"Wagon Train\" e \"Gli uomini della prateria\".\" Diresse inoltre altri quattro film \"Hell on Devil's Island\" (1957), \"I lupi del Texas\" (1965), \"Operation C.I.A.\" (1965), il primo ruolo di Burt Reynolds, e \"First to Fight\" (1967).\nLa sua regia cinematografica pi\u00f9 nota fu \"La cosa da un altro mondo\" (1951), che continua ad attrarre spettatori e critici cinematografici oltre cinquant'anni dopo la sua uscita e che nel 2001 \u00e8 stato indicato per essere conservato presso l'US National Film Registry. Il suo accreditamento come regista \u00e8 stato messo in dubbio da diversi critici; Howard Hawks, il produttore del film, rimase sul set per lunghe sessioni durante le riprese, ed era considerato uno dei pi\u00f9 grandi registi del tempo. lo stesso Nyby comment\u00f2 nel 1982:\nNyby era il padre di Christian I. Nyby II, anch'egli un prolifico regista televisivo, e Kirkland Royal Nyby, che mentre studiava legge fece alcune apparizioni come attore negli anni 1970 come Kirk Nyby, prima di indirizzarsi alla carriera legale in California.\nNyby mor\u00ec all'et\u00e0 di ottant'anni a Temecula."}
{"id": "5347159", "revid": "287204", "url": "https://it.wikipedia.org/wiki?curid=5347159", "title": "Torneo di Bled 1931", "text": "Il torneo di Bled 1931 \u00e8 stato un torneo internazionale di scacchi svoltosi a Bled, nel Regno di Jugoslavia, dal 23 agosto al 29 settembre 1931. \nTorneo.\nPromotore del torneo fu Milan Vidmar, nativo della vicina citt\u00e0 di Lubiana, che contatt\u00f2 Hans Kmoch per invitare i maggiori giocatori dell'epoca. Capablanca non fu invitato a causa delle dispute con l'allora campione del mondo Alechin, mentre Rubinstein fu invitato ma accett\u00f2 troppo tardi e fu sostituito da Stoltz. Quattordici maestri presero parte al torneo, che si svolse nell'Hotel Toplice di Bled ad eccezione del 19\u00ba turno, che si gioc\u00f2 invece a Lubiana. \nAlechin vinse imbattuto con cinque punti e mezzo di vantaggio sul secondo classificato Bogoljubov, un distacco record rimasto ineguagliato nella storia degli scacchi. La sua superiorit\u00e0 fu definita \"umiliante\" dai suoi avversari e Nimzowitsch comment\u00f2 cos\u00ec questo risultato: - \"Gioca con noi come con dei bambini\"."}
{"id": "5347168", "revid": "599013", "url": "https://it.wikipedia.org/wiki?curid=5347168", "title": "Lamar Lathon", "text": " Al college gioc\u00f2 a football all'Universit\u00e0 di Houston.\nCarriera.\nLathon fu scelto come 15\u00ba assoluto del Draft 1990 dagli Houston Oilers. Vi gioc\u00f2 fino al 1994 dopo di che pass\u00f2 alla neonata franchigia dei Carolina Panthers. La sua miglior stagione la disput\u00f2 nel 1996 quando mise a segno 13,5 sack, venendo convocato per il suo unico Pro Bowl e inserito nel First-team All-Pro da \"The Sporting News\". Si ritir\u00f2 dopo la stagione 1998."}
{"id": "5347173", "revid": "71433", "url": "https://it.wikipedia.org/wiki?curid=5347173", "title": "Foxcatcher", "text": ""}
{"id": "5347184", "revid": "599013", "url": "https://it.wikipedia.org/wiki?curid=5347184", "title": "James Williams (giocatore di football americano 1967)", "text": " Al college gioc\u00f2 a football alla Fresto State University\nCarriera.\nWilliams fu scelto come 16\u00ba assoluto del Draft 1990 dai Buffalo Bills. Vi gioc\u00f2 per quattro stagioni, raggiungendo il Super Bowl in ognuna di esse ma i Bills uscirono sempre sconfitti. Nel 1994 pass\u00f2 agli Arizona Cardinals dove ebbe un primato personale di 4 intercetti. Dopo un anno senza squadra, pass\u00f2 l'ultima stagione della carriera militando nel 1996 coi San Francisco 49ers."}
{"id": "5347191", "revid": "580", "url": "https://it.wikipedia.org/wiki?curid=5347191", "title": "Campionato mondiale maschile di hockey su pista Oporto 1991", "text": ""}
{"id": "5347196", "revid": "599013", "url": "https://it.wikipedia.org/wiki?curid=5347196", "title": "Artur Vaz", "text": "Carriera.\nNazionale.\nHa collezionato 3 presenze con la maglia della Nazionale."}
{"id": "5347199", "revid": "767487", "url": "https://it.wikipedia.org/wiki?curid=5347199", "title": "Manuel Francisco Serra", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5347210", "revid": "767487", "url": "https://it.wikipedia.org/wiki?curid=5347210", "title": "Mar\u00eda Catalina Irigoyen Echegaray", "text": "Il culto.\nLa causa di beatificazione e di canonizzazione della Irigoyen Echegaray fu introdotta presso la Congregazione dei riti il 14 febbraio 1962; il 30 marzo 1981 papa Giovanni Paolo II ha autorizzato la Congregazione a promulgare il decreto riguardante le virt\u00f9 eroiche della religiosa, alla quale \u00e8 stata riconosciuto il titolo di venerabile.\nRiconoscendo l'autenticit\u00e0 di un miracolo attribuito all'intercessione della Irigoyen Echegaray, papa Benedetto XVI ne ha autorizzato la beatificazione: il rito, presieduto dal cardinale Angelo Amato, \u00e8 stato celebrato presso la cattedrale dell'Almudena di Madrid il 29 ottobre 2011."}
{"id": "5347211", "revid": "767487", "url": "https://it.wikipedia.org/wiki?curid=5347211", "title": "Sebasti\u00e3o Loureiro da Silva", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5347213", "revid": "287204", "url": "https://it.wikipedia.org/wiki?curid=5347213", "title": "Kon-Tiki (film)", "text": ""}
{"id": "5347214", "revid": "831312", "url": "https://it.wikipedia.org/wiki?curid=5347214", "title": "Tirreno-Adriatico 2015", "text": "La Tirreno-Adriatico 2015, cinquantesima edizione della corsa, valida come terza prova dell'UCI World Tour 2015, si \u00e8 svolta dall'11 al 17 marzo 2015 su un percorso totale di 1004,4\u00a0km suddivisi in sette tappe, con partenza da Lido di Camaiore e arrivo a San Benedetto del Tronto che ha ospitato la prova a cronometro finale. Ad aggiudicarsi la corsa \u00e8 stato il ventiquattrenne scalatore colombiano Nairo Quintana del Movistar Team, che si \u00e8 aggiudicato la 5\u00aa tappa con arrivo in salita sul Terminillo, dove ha conquistato anche la maglia di leader della generale che ha conservato fino alla cronometro finale a San Benedetto del Tronto. Quintana \u00e8 stato il primo corridore di nazionalit\u00e0 colombiana (il secondo non europeo dopo l'australiano Cadel Evans) ad aggiudicarsi la cosiddetta \"Corsa dei Due Mari\"."}
{"id": "5347215", "revid": "767487", "url": "https://it.wikipedia.org/wiki?curid=5347215", "title": "M\u00e1rio Torres", "text": "Carriera.\nNazionale.\nHa collezionato 5 presenze con la maglia della Nazionale."}
{"id": "5347218", "revid": "599013", "url": "https://it.wikipedia.org/wiki?curid=5347218", "title": "Artur Santos", "text": "Carriera.\nNazionale.\nHa collezionato 2 presenze con la maglia della Nazionale."}
{"id": "5347219", "revid": "128245", "url": "https://it.wikipedia.org/wiki?curid=5347219", "title": "Auf Achse", "text": "Auf Achse (in tedesco letteralmente \"sull'asse\", figurativamente \"sulla strada\") \u00e8 un gioco da tavolo in stile tedesco di Wolfgang Kramer pubblicato nel 1987 dalla FX Schmid. Il gioco vinse lo Spiel des Jahres 1987.\nNel 1992 \u00e8 stata pubblicata \"Auf Achse Junior\" una versione per ragazzi e nel 1994 \"Auf Achse \u2013 Das Kartenspiel\", un gioco di carte in stile ramino con lo stesso tema del gioco da tavolo. Nel 2007 la Schmidt Spiele ha pubblicato una versione rivista"}
{"id": "5347220", "revid": "76261", "url": "https://it.wikipedia.org/wiki?curid=5347220", "title": "Enrico Albicastro", "text": ""}
{"id": "5347221", "revid": "599013", "url": "https://it.wikipedia.org/wiki?curid=5347221", "title": "Francisco Gomes da Costa", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5347222", "revid": "1160255", "url": "https://it.wikipedia.org/wiki?curid=5347222", "title": "Raul Moreira", "text": "Carriera.\nNazionale.\nHa collezionato 1 sola presenza con la maglia della Nazionale."}
{"id": "5347227", "revid": "486946", "url": "https://it.wikipedia.org/wiki?curid=5347227", "title": "Beogradska Arena", "text": ""}
{"id": "5347229", "revid": "599013", "url": "https://it.wikipedia.org/wiki?curid=5347229", "title": "Ant\u00f3nio Teixeira (calciatore 1930)", "text": "Carriera.\nNazionale.\nHa collezionato 7 presenze con la maglia della Nazionale."}
{"id": "5347230", "revid": "71199807", "url": "https://it.wikipedia.org/wiki?curid=5347230", "title": "Abdicazione di Fontainebleau", "text": ""}
{"id": "5347235", "revid": "729019", "url": "https://it.wikipedia.org/wiki?curid=5347235", "title": "Isay", "text": "Isay (in lingua gaelica scozzese: \"\u00ccosaigh\", pronunciato ) \u00e8 un'isola non abitata delle Ebridi Interne, sulla costa occidentale della Scozia. Sorge nel Loch Dunvegan, 1 km al largo della costa nord-occidentale dell'isola di Skye. Vicino ad essa, vi sono anche due isole minori, Mingay e Clett. Il nome ha origine dall'antico norreno \"ise-\u00f8y\", che significa \"isola delle focene\". A sud di Isay sorge l'isola di Lampay, e l'area totale di Isay ammonta a 60 ettari.\nStoria.\nIl primo proprietario di Isay e delle isolette circostanti di cui ci siano menzioni fu Olaf il Nero, dominatore del Regno dell'isola di Man nel XIII secolo.\nNel XVI secolo la tenuta principale dell'isola era abitata dal Clan MacLeod of Lewis, e fu qui che Roderick Macleod di Lewis ('Nimheach' - il velenoso) implement\u00f2 il suo piano per assicurare che il proprio nipote avrebbe ereditato Raasay e le terre di Gairloch. Convoc\u00f2 le due famiglie pi\u00f9 potenti del tempo (i nomi non furono trascritti) alla tenuta di Isay per un banchetto, con la scusa di informarli di una buona notizia. Durante la festa, invit\u00f2 ogni persona presente ad accompagnarlo fuori dalla sala del banchetto per informarli della notizia. Mentre ogni persona lasciava la sala, la vittima veniva subito pugnalata a morte. In questo modo, Roderick riusc\u00ec a sbarazzarsi di tutte e due le famiglie.\nL'isola fu sede di una piccola comunit\u00e0 di pescatori intorno al 1830, che comprendeva un emporio e una stazione di pesca, e nel 1841 era abitata da 15 famiglie. Tuttavia, come molte altre piccole isole, i circa 90 abitanti furono rimossi durante le Highland Clearances per far posto alla pastorizia. I resti di 18 e pi\u00f9 cottages sono ancora visibili chiaramente dalla penisola di Waternish, da cui si possono osservare le tre isole.\nL'isola fu per un breve periodo di propriet\u00e0 del cantante Donovan negli anni sessanta del XX secolo."}
{"id": "5347248", "revid": "46291", "url": "https://it.wikipedia.org/wiki?curid=5347248", "title": "Tozzia alpina", "text": "La tozzia (nome scientifico Tozzia alpina ) \u00e8 una pianta erbacea dai fiori gialli, appartenente alla famiglia delle Orobanchaceae. \u00c8 anche l'unica specie del genere \"Tozzia\" .\nEtimologia.\nIl nome generico (\"tozzia\") le \u00e8 stato attribuito dal botanico fiorentino Pier Antonio Micheli che cos\u00ec volle tributare un omaggio al suo maestro Bruno Tozzi, mentre L'epiteto specifico (\"alpina\") fa riferimento all'habitat tipico per questa specie.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 607\" del 1753. Il nome del genere \u00e8 stato definito sempre da Carl von Linn\u00e9 nella stessa pubblicazione.\nDescrizione.\nL'altezza media di queste piante varia da 15 a 40\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Sono inoltre piante semiparassite (ossia contengono ancora clorofilla) e sono provviste di uno o pi\u00f9 austori connessi alle radici ospiti per ricavare sostanze nutritive.\nRadici.\nLe radici sono tipo fittone.\nFusto.\nLa parte aerea del fusto \u00e8 debole e prostrata; la sezione \u00e8 quadrangolare; nella parte apicale sono presenti delle linee di peli riflessi; nella parte basale sono presenti delle squame carnose e addensate. I rami sono ascendenti.\nFoglie.\nLe foglie lungo il caule sono disposte in modo opposto; hanno la lamina intera a forma ovale con i bordi provvisti di profondi denti. Dimensione delle foglie: larghezza 5 \u2013 11\u00a0mm; lunghezza 8 \u2013 19\u00a0mm. \nInfiorescenza.\nL'infiorescenza si presenta come un racemo con i fiori peduncolati posizionati all'ascella delle foglie superiori; i fiori possono essere anche solitari. I peduncoli sono filiformi e lunghi 3 \u2013 6\u00a0mm.\nFiore.\nI fiori sono ermafroditi, zigomorfi (del tipo bilabiato), tetrameri, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti). Lunghezza totale del fiore: 5 \u2013 10\u00a0mm.\nFrutti.\nIl frutto \u00e8 contenuto nel calice (persistente) ed ha la struttura di una capsula a deiscenza per aborto. Nel suo interno \u00e8 contenuto 1 seme.\nRiproduzione.\nIn queste piante il semiparassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti.\nPer questa pianta sono riconosciute le seguenti sottospecie:\nAlcune checklist per questa specie riconoscono un altro binomio scientifico: \"Tozzia carpathica\" Altri Autori considerano le due specie \"T. alpina\" e \"T. carpathica\" come distinte in quanto la loro distribuzione geografica \u00e8 disgiunta: \"T. carpathica\" \u00e8 distribuita nei Carpazi e tra le montagne dei Balcani meridionali, mentre \"T. alpina\" ha il suo areale dai Pirenei alla parte occidentale della ex Jugoslavia.\nIl numero cromosomico di \"T. alpina\" \u00e8: 2n = 20.\nFilogenesi.\nLa classificazione tassonomica della \"Tozzia alpina\" \u00e8 in via di definizione in quanto fino a poco tempo fa il suo genere apparteneva alla famiglia delle \"Scrophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\"; anche i livelli superiori sono cambiati (vedi box tassonomico in alto a destra).\nSecondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Tozzia\" si trova nel penultimo clade pi\u00f9 interno (relativo alla trib\u00f9 Rhinantheae) insieme ai generi \"Bartsia\", \"Lathraea\", \"Parentucellia\", \"Rhynchocorys\", \"Odontites\", \"Euphrasia\", \"Rhinanthus\" e \"Melampyrum\". In particolare nella ricerca citata \u00e8 risultato che \"Tozzia\" \u00e8 \u201cgruppo fratello\u201d del gruppo composto dalle specie dei generi \"Bartsia\", \"Parentucellia\", \"Odontites\" e \"Euphrasia\". Studi ancora pi\u00f9 recenti (2013) posizionano \"Tozzia alpina\" all'interno del gruppo precedente con \"Euphrasia\" in posizione \u201cgruppo fratello\u201d del gruppo stesso.\nIl cladogramma a lato, tratto dallo studio citato e semplificato, mostra l'attuale conoscenza della posizione filogenetica del genere \"Tozzia\".\nAltre notizie.\nLa tozzia alpina in altre lingue \u00e8 chiamata nei seguenti modi:"}
{"id": "5347250", "revid": "199745", "url": "https://it.wikipedia.org/wiki?curid=5347250", "title": "Tozzia", "text": ""}
{"id": "5347255", "revid": "599013", "url": "https://it.wikipedia.org/wiki?curid=5347255", "title": "Romeu Almeida", "text": "Carriera.\nClub.\nHa trascorso l'intera carriera nel campionato portoghese.\nNazionale.\nHa collezionato due presenze con la maglia della Nazionale."}
{"id": "5347259", "revid": "22475", "url": "https://it.wikipedia.org/wiki?curid=5347259", "title": "Vittorio Cocever", "text": "Biografia.\nNacque a Capodistria nel 1902, ultimo dei sette figli di Vittorio Cocever e Vittoria Tomasich. La sua fu una famiglia di ebanisti stipettai e intagliatori del legno.\nStudi\u00f2 dal 1917 al 1920 presso la Scuola per Capi d'Arte nell'Istituto Industriale di Trieste, quindi frequent\u00f2 l'Accademia di belle arti di Venezia sotto la guida del maestro Ettore Tito e concluse gli studi all'Accademia di belle arti di Roma nel 1924.\nAncora studente realizz\u00f2 una mostra a Trieste in occasione della Fiera Campionaria ed \u00e8 del 1923, sempre a Trieste, la prima mostra personale nonch\u00e9 .\nPer alcuni anni visse a Venezia con la moglie e frequent\u00f2 artisti di quel tempo come Fioravante Seibezzi, Aldo Bergamini, e altri. Nel 1931 si stabil\u00ec a Capodistria.\nAllest\u00ec personali a Capodistria, Trieste, Venezia, Padova, Milano e Roma. Nel 1930 espose a Praga, nel '31 a Budapest, Sofia e Vienna e ancora a Praga nel 1935. Nel 1934 partecip\u00f2 a Roma alla Mostra internazionale d'Arte Sacra.\nSvolse anche l'attivit\u00e0 di insegnante di materie artistiche e storia dell'arte presso il Liceo Carlo Combi di Capodistria, la scuola di Avviamento Commerciale di Isola e l'Istituto tecnico femminile Scalcerle di Padova."}
{"id": "5347262", "revid": "1728", "url": "https://it.wikipedia.org/wiki?curid=5347262", "title": "Sant'Augusto di Nicomedia", "text": ""}
{"id": "5347264", "revid": "599013", "url": "https://it.wikipedia.org/wiki?curid=5347264", "title": "Concattedrale della Vergine Maria (Gherla)", "text": "La concattedrale della Vergine Maria o concattedrale della Presentazione di Maria al Tempio (in rumeno: \"Co-catedrala Intrarea \u00een Biseric\u0103 a Maicii Domnului\") \u00e8 la chiesa concattedrale dell'eparchia di Cluj-Gherla. Si trova nella citt\u00e0 di Gherla, in Romania.\nStoria.\nLa costruzione della cattedrale \u00e8 stata completata nel 1906. La chiesa \u00e8 stata cattedrale dell'eparchia di Gherla fino al 1930, quando la sede venne spostata a Cluj, presso la cattedrale della Trasfigurazione, e la cattedrale di Gherla divenne concattedrale. Dal 1948, quando la Chiesa greco-cattolica romena fu dichiarata illegale dal regime comunista, l'edificio \u00e8 stato ceduto alla Chiesa ortodossa romena ed \u00e8 stato adibito a chiesa parrocchiale ortodossa.\nNonostante la promessa fatta il 2 giugno 2005 dal patriarca Teoctist di restituire l'edificio alla Chiesa greco-cattolica, la chiesa \u00e8 ancora sede della parrocchia ortodossa."}
{"id": "5347266", "revid": "1543377", "url": "https://it.wikipedia.org/wiki?curid=5347266", "title": "Campionati mondiali di skeleton 1989", "text": "I Campionati mondiali di skeleton 1989, seconda edizione della manifestazione organizzata dalla Federazione Internazionale di Bob e Skeleton, si tennero il 4 ed il 5 febbraio 1989 a Sankt Moritz, in Svizzera, sulla Olympia Bobrun St. Moritz\u2013Celerina, la stessa sulla quale si svolsero le competizioni del bob ai Giochi di e di nonch\u00e9 la rassegna iridata del 1982; fu disputata unicamente la gara del singolo vinta dallo svizzero Alain Wicki.\nRisultati.\nSingolo.\nLa gara fu disputata il 4 ed il 5 febbraio nell'arco di quattro \"manches\" e presero parte alla competizione 51 atleti in rappresentanza di 14 differenti nazioni; campione uscente era l'austriaco Gert Els\u00e4sser, nel frattempo ritiratosi dalle competizioni, ed il titolo fu conquistato dallo svizzero Alain Wicki, gi\u00e0 sul podio nell'edizione iridata di sette anni prima, davanti agli austriaci Christian Auer e Franz Plangger."}
{"id": "5347276", "revid": "247222", "url": "https://it.wikipedia.org/wiki?curid=5347276", "title": "Filippo Emanuele Bottino", "text": ""}
{"id": "5347278", "revid": "1924342", "url": "https://it.wikipedia.org/wiki?curid=5347278", "title": "G.D.F.R.", "text": "G.D.F.R. (abbreviazione di Going Down For Real) \u00e8 il primo singolo estratto dall'EP del rapper statunitense Flo Rida, \"My House\". \u00c8 stato distribuito negli Stati Uniti il 21 ottobre 2014. Il brano \u00e8 stato scritto da \"Flo Rida\" stesso, con \"Sage the Gemini\" e \"P-Lo\" ed \u00e8 stato prodotto da \"DJ Frank E\" e \"Andrew Cedar\", con la co-produzione dei produttori americani di musica trap Lookas e Miles Beard. Per il ritornello della canzone \u00e8 stato utilizzato un sample tratto da un remix di Lookas di \"Low Rider\", un brano dei War. Il remix di Noodles di questo singolo \u00e8 utilizzato come traccia per la colonna sonora del film \"Fast &amp; Furious 7\".\nVideo musicale.\nIl videoclip, girato a Miami, \u00e8 stato distribuito il 24 dicembre 2014 e mostra Flo Rida nelle vesti di un allenatore di basket (della squadra \"Strong Arm\"), con ballerini professionisti che interpretano dei giocatori di basket, i quali giocano contro la squadra dei \"Mad Dog\". Alla fine il team \"Strong Arm\" vince la partita con 3 punti di vantaggio. Udonis Haslem, ala grande dei Miami Heat, fa un'apparizione del video."}
{"id": "5347282", "revid": "287204", "url": "https://it.wikipedia.org/wiki?curid=5347282", "title": "Northern Amateur Football League", "text": "La Northern Amateur Football League, anche conosciuta come Northern Amateur League o come Amateur League, \u00e8 un campionato nordirlandese di calcio composto da 4 divisioni."}
{"id": "5347284", "revid": "486946", "url": "https://it.wikipedia.org/wiki?curid=5347284", "title": "Leganti", "text": ""}
{"id": "5347286", "revid": "729019", "url": "https://it.wikipedia.org/wiki?curid=5347286", "title": "Stazione di Lugano Piazza Manzoni", "text": "La stazione di Lugano Piazza Manzoni \u00e8 stata una fermata ferroviaria, capolinea della ex ferrovia Lugano-Cadro-Dino chiusa il 30 maggio 1970.\nStoria.\nLa fermata venne aperta nel 1911 insieme alla linea e venne chiusa nel 30 maggio 1970."}
{"id": "5347292", "revid": "110157", "url": "https://it.wikipedia.org/wiki?curid=5347292", "title": "Cattedrale di Maria Assunta (Baia Mare)", "text": "La cattedrale di Maria Assunta (in rumeno: \"Catedrala Adormirea Maicii Domnului\") \u00e8 la chiesa cattedrale dell'eparchia di Maramure\u0219. Si trova nella citt\u00e0 di Baia Mare, in Romania.\nLa pietra angolare di Chiesa greco cattolica di Maria Assunta fu posta nel 1905. La chiesa \u00e8 cattedrale \"de jure\" dell'eparchia di Maramures. Attualmente in uso da parte della chiesa ortodossa rumena e non ancora da essa restituita alla chiesa greco-cattolica rumena."}
{"id": "5347295", "revid": "6923", "url": "https://it.wikipedia.org/wiki?curid=5347295", "title": "Capacit\u00e0 di un insieme", "text": "La capacit\u00e0 di un insieme, in matematica, indica la capacit\u00e0 della medesima in uno spazio euclideo \u00e8 la misura della sua \"grandezza\".\nA differenza, ad esempio, della misura di Lebesgue, che misura l'estensione fisica dell'insieme (intesa, a seconda del numero delle dimensioni, come lunghezza, area, o volume), essa \u00e8 l'analogo concetto, in termini matematici, della capacit\u00e0 di un insieme di contenere carica elettrica. In termini pi\u00f9 precisi, \u00e8 la capacitanza di un insieme: la carica totale contenuta da un insieme tenuto a una data energia potenziale. L'energia potenziale \u00e8 calcolata facendo riferimento a varie condizioni al contorno: rispetto a un ideale potenziale di terra che sia nullo all'infinito, per la capacit\u00e0 newtoniana (o armonica); con riferimento a una superficie che contiene l'insieme per la capacit\u00e0 di condensatore.\nNota storica.\nIl concetto di capacit\u00e0 di un insieme e di insiemi \"capacitabili\" fu introdotta da Gustave Choquet nel 1950: un resoconto storico dettagliato dello sviluppo della teoria da parte di chi ne fu il fondatore, e uno dei maggiori contributori, \u00e8 contenuto nel volume , citato in bibliografia.\nDefinizioni.\nCapacit\u00e0 di condensatore.\nNello spazio euclideo n-dimensionale \u211d\"n\", con \"n\" \u2265 3, sia \u03a3 una ipersuperficie (\"n\"\u00a0\u2212\u00a01)-dimensionale chiusa, liscia; \"K\" denoter\u00e0 l'insieme \"n\"-dimensionale compatto (vale a dire, chiuso e limitato, nella ordinaria topologia di \u211d\"n\") che costituisce la frontiera di \u03a3 . Sia \"S\" una ipersuperficie (\"n\" \u2212 1)-dimensionale che racchiude \u03a3: con riferimento all'origine dei concetti nella teoria dell'elettromagnetismo, la coppia (\u03a3,\u00a0\"S\") \u00e8 chiamata condensatore. La capacit\u00e0 di condensatore di \u03a3 relativamente a \"S\", indicata con \"C\"(\u03a3,\u00a0\"S\"), o cap(\u03a3,\u00a0\"S\"), \u00e8 data dall'integrale di superficie:\ndove:\n\"C\"(\u03a3,\u00a0\"S\") pu\u00f2 essere definita, in modo equivalente, dall'integrale di volume\nLa capacit\u00e0 di condensatore pu\u00f2 essere caratterizzata anche in termini variazionali: \"C\"(\u03a3,\u00a0\"S\") \u00e8 l'estremo inferiore per il funzionale dell'energia di Dirichlet\nsu tutte le funzioni infinitamente differenziabili \"v\" su \"D\" con \"v\"(\"x\")\u00a0=\u00a01 su \u03a3 e \"v\"(\"x\")\u00a0=\u00a00 su \"S\".\nCapacit\u00e0 armonica (o newtoniana).\nDa un punto di vista euristico, la capacit\u00e0 armonica di \"K\", la regione racchiusa da \u03a3, pu\u00f2 essere trovata prendendo la capacit\u00e0 di condensatore di \u03a3 rispetto all'infinito. In termini pi\u00f9 precisi, sia \"u\" la funzione armonica definita sul complemento di \"K\" che soddisfi le condizioni al contorno \"u\"\u00a0=\u00a01 su \u03a3 e \"u\"(\"x\")\u00a0\u2192\u00a00 quando \"x\"\u00a0\u2192\u00a0\u221e. Definita in questo modo, \"u\" \u00e8 il potenziale newtoniano di singolo strato \u03a3. Allora, la capacit\u00e0 armonica of \"K\" (detta anche capacit\u00e0 newtoniana), denotata con \"C\"(\"K\"), o cap(\"K\"), \u00e8 cos\u00ec definita:\nSe \"S\" \u00e8 una ipersuperficie rettificabile che racchiude interamente \"K\", allora la capacit\u00e0 armonica pu\u00f2 essere riscritta, in modo equivalente, come l'integrale su \"S\" della derivata normale \"u\":\nLa capacit\u00e0 armonica pu\u00f2 essere anche interpretata come limite della capacit\u00e0 di condensatore. Vale a dire, se si indica con \"S\"\"r\" la sfera di raggio \"r\" centrata sull'origine di \u211d\"n\", siccome \"K\" (essendo compatto) \u00e8 limitato, esister\u00e0 un \"r\" grande a sufficienza per il quale \"S\"\"r\" racchiuder\u00e0 completamente \"K\". In tal caso, (\u03a3,\u00a0\"S\"\"r\") former\u00e0 una coppia condensatore. La capacit\u00e0 armonica pu\u00f2 essere vista, allora, come il limite quando \"r\" tende all'infinito:\nLa capacit\u00e0 armonica \u00e8 un'astrazione matematica della capacit\u00e0 elettrostatica del conduttore \"K\" ed \u00e8 sempre non negativa e finita: 0\u00a0\u2264\u00a0\"C\"(\"K\")\u00a0&lt;\u00a0+\u221e.\nGeneralizzazioni.\nLa caratterizzazione della capacit\u00e0 di un insieme quale minimo di un funzionale di energia che assume particolari valori sulla frontiera, come definita in precedenza, pu\u00f2 essere estesa ad altri funzionali di energia del calcolo delle variazioni.\nOperatori ellittici in forma di divergenza.\nle soluzioni di equazione differenziale alle derivate parziali di tipo ellittico in forma di divergenza\nsono le funzioni che minimizzano il funzionale di energia associato \ncon opportune condizioni al contorno.\nLa capacit\u00e0 di un insieme \"E\" rispetto a un dominio \"D\" contenente \"E\" \u00e8 definita come l'estremo inferiore dell'energia su tutte funzioni infinitamente differenziabili \"v\" definite si \"D\" con \"v\"(\"x\")\u00a0=\u00a01 su \"E\" e \"v\"(\"x\")\u00a0=\u00a00 sulla frontiera di \"D\".\nL'energia minima \u00e8 raggiunta da una funzione conosciuta come \"potenziale capacitario\" di \"E\" rispetto a \"D\", e risolve il problema dell'ostacolo si \"D\" con la funzione ostacolo data dalla funzione indicatrice di \"E\". Il potenziale capacitario pu\u00f2 essere caratterizzato, in moro alternativo, come l'unica soluzione dell'equazione con opportune condizioni al contorno."}
{"id": "5347296", "revid": "729019", "url": "https://it.wikipedia.org/wiki?curid=5347296", "title": "Stazione di Dino-Sonvico", "text": "La stazione di Dino-Sonvico \u00e8 stata una stazione ferroviaria, capolinea della ex ferrovia Lugano-Cadro-Dino chiusa il 30 maggio 1970.\nStoria.\nLa stazione venne aperta nel 1911 insieme alla linea e venne chiusa nel 30 maggio 1970.\nStrutture e impianti.\nEra composto da un fabbricato viaggiatori, un deposito locomotive e due binari. Ad oggi (2015) rimane solo la stazione mentre il deposito locomotive \u00e8 stato demolito e al suo posto c'\u00e8 un parco giochi i due binari vennero smantellati."}
{"id": "5347301", "revid": "271907", "url": "https://it.wikipedia.org/wiki?curid=5347301", "title": "Campionati europei di tiro da 10 metri 2015", "text": "I Campionati europei di tiro da 10 metri 2015 sono stati la 46\u00aa edizione della competizione organizzata dalla Federazione europea di tiro. Si sono svolti dal 4 al 7 marzo 2015 ad Arnhem, nei Paesi Bassi."}
{"id": "5347306", "revid": "767487", "url": "https://it.wikipedia.org/wiki?curid=5347306", "title": "Tony Bennett (giocatore di football americano)", "text": " Al college gioc\u00f2 a football a Mississippi\nCarriera.\nBennett fu scelto come 18\u00ba assoluto del Draft 1990 dai Green Bay Packers. Vi gioc\u00f2 per quattro stagioni fino al 1993 e al momento del suo addio alla squadra i suoi 36 sack erano la quarta miglior cifra della storia della franchigia. Nel 1994 pass\u00f2 agli Indianapolis Colts con cui mise a segno altri 28,5 sack in quattro stagioni, ritirandosi dopo il 1997."}
{"id": "5347316", "revid": "599013", "url": "https://it.wikipedia.org/wiki?curid=5347316", "title": "Darrell Thompson", "text": " Al college gioc\u00f2 a football a Minnesota\nCarriera.\nBennett fu scelto come 19\u00ba assoluto del Draft 1990 dai Green Bay Packers. Vi gioc\u00f2 per tutte le cinque stagioni della carriera professionistica fino al 1994, disputando 60 partite e correndo 1.641 yard, con 8 touchdown segnati su corsa e uno su ricezione."}
{"id": "5347319", "revid": "767487", "url": "https://it.wikipedia.org/wiki?curid=5347319", "title": "Automaton Transfusion", "text": "Automaton Transfusion \u00e8 un film horror prodotto nel 2006 dagli Stati Uniti, diretto Steven C. Miller con un budget di 30.000$.\nTrama.\nDurante gli anni settanta, quanto l'America era preoccupata per quello che stava accadendo in Vietnam, l'esercito degli Stati Uniti stava sviluppando segretamente un siero per resuscitare e controllare i morti, allo scopo di utilizzarli come strumento di guerra al posto dei soldati. Gli esperimenti non vanno per il verso giusto, visto che i non morti non riescono a controllare la loro sete di sangue. \nTempi moderni: L'esercito decide di riaprire il progetto a Grover City, scelta per la sua posizione remota. Gli esperimenti non vanno a finire per il verso giusto e gli zombie divorano gli scienziati. Gli zombie invadono cos\u00ec la citt\u00e0, dove si trova anche un gruppo di studenti che dovr\u00e0 combattere per sopravvivere e trovare una cura. Il film ebbe molti voti negativi ed \u00e8 definito uno dei peggiori film del genere horror."}
{"id": "5347320", "revid": "92723", "url": "https://it.wikipedia.org/wiki?curid=5347320", "title": "Cattedrale dello Spirito Santo (Lugoj)", "text": "La cattedrale dello Spirito Santo, nota anche come cattedrale della Discesa dello Spirito Santo (in rumeno: \"Catedrala Greco-Catolic\u0103 Cobor\u00e2rea Spiritului Sf\u00e2nt\"), \u00e8 la chiesa cattedrale dell'eparchia di Lugoj e si trova nella citt\u00e0 di Lugoj, in Romania. La chiesa \u00e8 stata costruita in stile neoclassico tra 1843 ed il 1854."}
{"id": "5347322", "revid": "1543377", "url": "https://it.wikipedia.org/wiki?curid=5347322", "title": "Campionati mondiali di skeleton 1990", "text": "I Campionati mondiali di skeleton 1990, terza edizione della manifestazione organizzata dalla Federazione Internazionale di Bob e Skeleton, si tennero il 17 ed il 18 febbraio 1990 a Sch\u00f6nau am K\u00f6nigssee, in Germania Ovest, sulla pista di K\u00f6nigssee e fu disputata unicamente la gara del singolo vinta dall'austriaco Michael Gr\u00fcnberger.\nRisultati.\nSingolo.\nLa gara fu disputata il 17 ed il 18 febbraio nell'arco di quattro \"manches\" e presero parte alla competizione 63 atleti in rappresentanza di 16 differenti nazioni; campione uscente era lo svizzero Alain Wicki, non presente a questa edizione iridata, ed il titolo fu conquistato dall'austriaco Michael Gr\u00fcnberger davanti al connazionale Andi Schmid ed allo svizzero Gregor St\u00e4hli. Per la prima volta anche delle donne presero parte alle competizione: furono la rappresentante delle Isole Vergini americane Stephanie McKnight e la spagnola Cristina Dolan, giunte rispettivamente in quarantesima e cinquantaquattresima posizione."}
{"id": "5347328", "revid": "767487", "url": "https://it.wikipedia.org/wiki?curid=5347328", "title": "Nogometni klub Lokomotiva Zagreb 2013-2014", "text": ""}
{"id": "5347344", "revid": "767487", "url": "https://it.wikipedia.org/wiki?curid=5347344", "title": "Puntate di Melevisione (quattordicesima stagione)", "text": "La prima parte (ep. 1-50) della quattordicesima stagione di Melevisione \u00e8 stata trasmessa dal 19 dicembre 2011 al 24 febbraio 2012 su Rai Yoyo. La seconda parte (ep. 51-100) \u00e8 andata in onda dal 2 aprile all'8 giugno 2012.\nIn questa edizione entrano a far parte del cast tre nuovi personaggi: \"Cuoco Danilo\", il nuovo cuoco di corte che sar\u00e0 presente ogni venerd\u00ec ne \"Le ricette di Melevisione\" e mostrer\u00e0 come preparare tante ricette facili sempre accompagnato da uno dei personaggi del Fantabosco; \"Gnomo Martino\", lo gnomo postino del Fantabosco e \"Gatta Sibilla\" la nuova gatta di corte.\nEpisodi.\nGli episodi evidenziati in giallo sono stati inclusi ne \"I Classici della Melevisione\". Gli episodi evidenziati in grigio appartengono alla rubrica \"Le ricette di Melevisione\"."}
{"id": "5347346", "revid": "155634", "url": "https://it.wikipedia.org/wiki?curid=5347346", "title": "Eastern Professional Basketball League 1951-1952", "text": "La stagione EPBL 1951-52 fu la 6\u00aa della Eastern Professional Basketball League. Parteciparono 6 squadre in un unico girone.\nRispetto alla stagione precedente si aggiunsero gli \"York Victory A.C.\" si spostarono ad Ashland, cambiando nome in Ashland Greens. I \"Reading Rangers\" si ribattezzarono Reading Merchants. I Berwick Carbuilders sospesero le operazioni. Gli Harrisburg Senators scomparvero.\nDurante la stagione gli \"Ashland Greens\" si trasferirono a Hazleton, diventando gli Hazleton Mountaineers."}
{"id": "5347348", "revid": "293377", "url": "https://it.wikipedia.org/wiki?curid=5347348", "title": "Peter Ward (calciatore)", "text": "Carriera.\nClub.\nInizia la carriera agonistica nel Burton Albion e nel 1975 passa al Brighton &amp; Hove, militante nella terza divisione inglese.\nCn il Brighton Ward ottenne la promozione in cadetteria al termine della Third Division 1976-1977. Nella stagione seguente ottenne il quarto posto, perdendo la promozione in massima serie pur essendo giunti a pari punti con il Tottenham Hotspur, piazzato terzo, e quindi promosso, grazie alla migliore differenza reti.\nLa promozione in massima serie giunse comunque l'annata successiva grazie al secondo posto ottenuto.\nNella prima stagione in massima serie Ward con la sua squadra ottenne il sedicesimo posto finale. Nella stessa stagione fu convocato anche nella nazionale inglese.\nNella stagione 1980-1981 Ward venne ingaggiato dal Nottingham Forest, vincitore della Coppa dei Campioni 1979-1980. Nella prima stagione con il \"Forest\", dopo aver giocato da titolare e perso la Supercoppa UEFA 1980, fu eliminato ai sedicesimi di finale della Coppa Campioni dai bulgari del CSKA Sofia, mentre in campionato giunse settimo perdendo l'accesso alla Coppa UEFA 1981-1982 a causa della differenza reti peggiore rispetto al Southampton.\nNella stagione 1981-1982 Ward con la sua squadra ottiene il dodicesimo posto.\nL'anno seguente lo inizia in forza al \"Forest\" ma a stagione in corso viene ceduto agli statunitensi del Seattle Sounders, con cui giunse alla finale della North American Soccer League 1982, perdendola contro i New York Cosmos.\nOttenne per\u00f2 il titolo individuale di miglior giocatore del torneo.\nRitornato in Inghilterra, fu ceduto in prestito alla sua vecchia squadra, il Brighton &amp; Hove, che non riusc\u00ec a salvare dalla retrocessione in cadetteria al termina della stagione 1982-1983.\nNella stagione 1983 torn\u00f2, sempre in prestito al Seattle Sounders, con cui ottenne il terzo posto della Western Division.\nLa stagione seguente, ultima edizione della NASL, pass\u00f2 al Vancouver Whitecaps, con cui raggiunse le semifinali del torneo.\nChiusa l'esperienza della NASL, milita in vari club, tra cui i Tampa Bay Rowdies, che giocano nei campionati indoor nordamericani.\nNazionale.\nWard ha disputato un unico incontro con la nazionale inglese, cio\u00e8 un'amichevole contro l'Australia, terminata 2-1 per i \"Three Lions\"."}
{"id": "5347352", "revid": "344646", "url": "https://it.wikipedia.org/wiki?curid=5347352", "title": "Razzo a fotoni", "text": "Un razzo a fotoni \u00e8 un tipo di razzo ipotetico che usa per la propulsione la spinta generata dall'emissione di fotoni sfruttando il fenomeno della pressione di radiazione.\nGeneralit\u00e0.\nI fotoni potrebbero essere prodotti da un generatore situato a bordo dell'astronave, come nel caso del \"razzo nucleare fotonico\". Nei casi da manuale riguardanti questo tipo di razzo, la situazione ideale si ha quando tutto il propellente \u00e8 convertito in fotoni, che vengono riuniti in un fascio concentrato e irradiati nella stessa direzione. Pi\u00f9 realisticamente, bisogna tenere conto che il fascio di fotoni non sarebbe perfettamente collimato, che non tutto il propellente sarebbe convertito in fotoni e cos\u00ec via.\nIl generatore di energia potrebbe essere costituito da un reattore nucleare a fissione o da un reattore nucleare a fusione; in questi casi la massima velocit\u00e0 raggiungibile sarebbe pari a un decimo della velocit\u00e0 della luce, valore troppo basso per effettuare viaggi interstellari in tempi ragionevoli.\nEugen S\u00e4nger ha proposto negli anni cinquanta di usare l'antimateria, sfruttando il processo di annichilazione fra elettroni e positroni. Questo processo produce fotoni gamma, che hanno un'energia maggiore dei fotoni visibili; secondo S\u00e4nger, un razzo spinto da questo tipo di fotoni potrebbe raggiungere una velocit\u00e0 vicina a quella della luce. \u00c8 stato calcolato che un razzo fotonico ad antimateria potrebbe raggiungere in un anno il 90% della velocit\u00e0 della luce, ma richiederebbe grandi quantit\u00e0 di propellente e consumerebbe un'energia di 475.000.000 di MW (a titolo di paragone, si pensi che nel 2012 il consumo di energia elettrica in Italia \u00e8 stato di circa 342.000.000 di MWh). Ammettendo che si riesca a risolvere il problema della produzione e immagazzinamento delle necessarie quantit\u00e0 di antimateria, rimane il problema di concentrare e dirigere il fascio di fotoni e a tal fine S\u00e4nger ha proposto di usare uno specchio composto da un gas di elettroni posto ad un'estremit\u00e0 dell'astronave; la cabina dell'equipaggio sarebbe posta all'altra estremit\u00e0 dell'astronave, per avere protezione dalle radiazioni. \u00c8 stato calcolato che lo specchio proposto da S\u00e4nger dovrebbe avere un diametro misurabile in chilometri; di conseguenza, le dimensioni totali del razzo sarebbero enormi. La realizzazione di un razzo a fotoni di questo tipo \u00e8 teoricamente fattibile, ma presenterebbe enormi problemi scientifici e tecnici la cui soluzione \u00e8 molto al di l\u00e0 delle attuali tecnologie.\nIn altre ipotesi teoriche, i generatori di fotoni e l'astronave sono fisicamente separati. Nella \"propulsione alimentata da raggi laser\", i fotoni sono indirizzati dal generatore all'astronave usando raggi laser, che forniscono la spinta. Questo tipo di propulsione laser \u00e8 ancora poco efficiente e deve essere di molto migliorata prima di pensare che possa essere utilizzata per i viaggi interstellari.\nVelocit\u00e0.\nLa velocit\u00e0 che un razzo fotonico ideale con generatore a bordo raggiunger\u00e0, in assenza di forze esterne, dipende dal rapporto:\ndove formula_2 \u00e8 la massa iniziale e formula_3 \u00e8 la massa finale.\nIl fattore gamma corrispondente a questa velocit\u00e0 ha la semplice espressione:\nDerivazione.\nSi indica il quadrimpulso del razzo in riposo come formula_5, il razzo dopo che ha bruciato il propellente come formula_6, e il quadrimpulso dei fotoni emessi come formula_7. La conservazione del quadrimpulso implica che:\nelevando al quadrato entrambi i lati (per es. prendendo il prodotto dello scalare di Lorentz di entrambi i lati con se stessi) si ottiene:\nSecondo la relazione energia-momento, il quadrato del quadrimpulso \u00e8 uguale al quadrato della massa e formula_10 poich\u00e9 tutti i fotoni si muovono nella stessa direzione. Perci\u00f2 l'equazione sopra riportata pu\u00f2 essere scritta come:\nRisolvendo il fattore gamma, si ottiene:"}
{"id": "5347370", "revid": "827882", "url": "https://it.wikipedia.org/wiki?curid=5347370", "title": "Museo di arte popolare di Nauplia", "text": "Il museo di arte popolare Vasileios Papantoniou \u00e8 uno spazio espositivo dedicato in particolare all'abbigliamento tradizionale del Peloponneso. \u00c8 ubicato nel centro storico della citt\u00e0 di Nauplia, in Grecia.\nFondato nel 1974 dal costumista e scenografo Ioanna Papantoniou, il museo \u00e8 gestito dalla \"Fondazione etnografica del Peloponneso\" (in greco: \u03a0\u03b5\u03bb\u03bf\u03c0\u03bf\u03bd\u03bd\u03b7\u03c3\u03b9\u03b1\u03ba\u03cc \u039b\u03b1\u03bf\u03b3\u03c1\u03b1\u03c6\u03b9\u03ba\u03cc \u0399\u03b4\u03c1\u03c5\u03bc\u03b1). Vi sono presentati circa 27.000 oggetti ed articoli diversi tra cui una ricca collezione di costumi populari e di manufatti di uso domestico nonch\u00e9 una mostra storica con documenti riguardanti la citt\u00e0 di Nauplia.\nNel 1981, il museo ha ricevuto il Premio del museo europeo dell'anno."}
{"id": "5347372", "revid": "729019", "url": "https://it.wikipedia.org/wiki?curid=5347372", "title": "Stazione di Mezzaselva", "text": "La stazione di Mezzaselva () \u00e8 una fermata ferroviaria fuori servizio posta sulla linea Brennero-Bolzano. Serviva il centro abitato di Mezzaselva, frazione del comune di Fortezza (BZ).\nStoria.\nLa fermata \u00e8 stata attivata nel 1898 a latere del casello ferroviario costruito nel 1867, per poi essere chiusa al traffico negli anni 1990.\nStrutture e impianti.\nLa stazione vera e propria \u00e8 costituita da un piccolo fabbricato viaggiatori interamente costruito in legno (atto ad ospitare biglietteria, sala d'attesa e dirigente movimento) e del tutto abbandonato. Il patrimonio edilizio consta altres\u00ec di un casello ferroviario con annesso deposito attrezzi e sottostazione elettrica. 100\u00a0m pi\u00f9 a nord della stazione sorge un alloggio per il personale ferroviario, costruito nel 1928 su progetto dell'architetto Angiolo Mazzoni. Sia il casello che l'alloggio sono stati convertiti in abitazioni private."}
{"id": "5347374", "revid": "287204", "url": "https://it.wikipedia.org/wiki?curid=5347374", "title": "Pottsville Packers", "text": "I Pottsville Packers sono stati una franchigia di pallacanestro della EPBL, con sede a Pottsville, in Pennsylvania, attivi tra il 1946 e il 1952.\nNacquero a Binghamton come Binghamton Triplets. Si trasferirono a Pottsville gi\u00e0 durante la prima stagione con il nome di Pottsville Pros. L'anno successivo modificarono il nome in Pottsville Packers. Vinsero due titoli: il primo nel 1949 e il secondo nel 1952. Scomparvero dopo aver vinto il secondo titolo."}
{"id": "5347376", "revid": "300067", "url": "https://it.wikipedia.org/wiki?curid=5347376", "title": "Binghamton Triplets", "text": ""}
{"id": "5347377", "revid": "300067", "url": "https://it.wikipedia.org/wiki?curid=5347377", "title": "Pottsville Pros", "text": ""}
{"id": "5347378", "revid": "767487", "url": "https://it.wikipedia.org/wiki?curid=5347378", "title": "Mat\u00fa\u0161 Miku\u0161", "text": "Carriera.\nClub.\nCentravanti, il 9 gennaio 2013 l'Admira Wacker lo acquista in cambio di \u20ac 80.000."}
{"id": "5347379", "revid": "484362", "url": "https://it.wikipedia.org/wiki?curid=5347379", "title": "Lajos Asztalos", "text": "All'inizio della sua carriera partecip\u00f2 a diversi Campionati ungheresi: nel 1911 si classific\u00f2 6\u00ba-8\u00ba a Budapest (vinsero Zolt\u00e1n von Balla e Zsigmond Bar\u00e1sz), nel 1912 arriv\u00f2 secondo dietro a Gyula Breyer a Temesv\u00e1r e nel 1913 vinse il campionato a Debrecen. \nNel 1914 si classific\u00f2 quinto nel torneo di Mannheim \"(Hauptturnier A)\", che fu interrotto dall'inizio della prima guerra mondiale.\nDopo il termine della guerra si trasfer\u00ec in Jugoslavia e rappresent\u00f2 tale paese in quattro Olimpiadi degli scacchi:\nNel 1931 partecip\u00f2 al Torneo di Bled, vinto nettamente da Alechin, terminando al 13\u00ba e penultimo posto. Dopo la seconda guerra mondiale torn\u00f2 in Ungheria e divent\u00f2 vice presidente della federazione ungherese e segretario del comitato di qualificazione della FIDE. \nNel 1950 gli fu attribuito il titolo di Maestro Internazionale. \nDi professione era un insegnante di filosofia e di lingue. \nMor\u00ec nel 1956 durante la Rivoluzione ungherese contro l'occupazione sovietica. \nDal 1958 al 1971 si \u00e8 svolto annualmente in Ungheria il torneo \"Asztalos Memorial\" in suo onore. "}
{"id": "5347382", "revid": "287204", "url": "https://it.wikipedia.org/wiki?curid=5347382", "title": "Reading Merchants", "text": "I Reading Merchants sono stati una franchigia di pallacanestro della EPBL, con sede a Reading, in Pennsylvania, attivi tra il 1946 e il 1952.\nNacquero nel 1946 come Reading Keys. Dopo tre stagioni, con un titolo nel 1948, cambiarono nome in Reading Rangers. Nel 1951 assunsero la denominazione di Reading Merchants. Scomparvero dopo il campionato 1951-52."}
{"id": "5347384", "revid": "300067", "url": "https://it.wikipedia.org/wiki?curid=5347384", "title": "Reading Keys (1946-1949)", "text": ""}
{"id": "5347385", "revid": "300067", "url": "https://it.wikipedia.org/wiki?curid=5347385", "title": "Reading Rangers", "text": ""}
{"id": "5347389", "revid": "655720", "url": "https://it.wikipedia.org/wiki?curid=5347389", "title": "Trame sonore a Palazzo", "text": ""}
{"id": "5347397", "revid": "110157", "url": "https://it.wikipedia.org/wiki?curid=5347397", "title": "Liigacup 2015", "text": "La Liigacup 2015 \u00e8 stata la 19\u00aa edizione di questo torneo, iniziata il 20 gennaio 2015 con la fase a gironi e terminata il 4 aprile 2015 con la finale. L'HJK ha vinto il torneo per la quinta volta, sconfiggendo in finale il RoPS.\nSquadre.\nPartecipano alla Liigacup le dodici squadre partecipanti alla Veikkausliiga 2015:"}
{"id": "5347398", "revid": "655720", "url": "https://it.wikipedia.org/wiki?curid=5347398", "title": "Mantova chamber music festival", "text": ""}
{"id": "5347404", "revid": "1494169", "url": "https://it.wikipedia.org/wiki?curid=5347404", "title": "Reliquie dei Magi", "text": ""}
{"id": "5347408", "revid": "729019", "url": "https://it.wikipedia.org/wiki?curid=5347408", "title": "Stazione di Castelrotto", "text": "La stazione di Castelrotto () era una fermata ferroviaria posta sulla linea Brennero-Bolzano. Serviva il centro abitato di Castelrotto nella frazione di Sant'Osvaldo.\nStoria.\nLa fermata \u00e8 stata attivata nel 1898 (come desumibile da un'incisione praticata sul muro di contenimento prospiciente la stessa) in corrispondenza del preesistente ponte ligneo \"Torgglersteg\", che collega la strada statale del Brennero con la sponda opposta del fiume Isarco\nDenominata originariamente \"Kastelruth-St. Oswald\", la stazione mut\u00f2 il proprio nome in \"Castelrotto\" in epoca fascista e in \"Castelrotto/Kastelruth\" nel secondo dopoguerra. Venne chiusa al traffico nel 1970.\nLa ferrovia del Brennero continu\u00f2 a transitarvi fino al 1994, quando a seguito della conclusione dei lavori di ridefinizione del tracciato, il segmento di binario tra Ponte Gardena e Prato-Tires venne deviato nella nuova galleria Sciliar. Il vecchio sedime ferroviario \u00e8 stato disarmato e sostituito da una pista ciclabile.\nStrutture e impianti.\nIl fabbricato viaggiatori \u00e8 interamente costruito in legno e ospitava biglietteria, sala d'attesa e ufficio del dirigente movimento (con attigue due baracche ospitanti i servizi igienici). Nelle pertinenze sono presenti anche due caselli costruiti in porfido.\nL'abbandono e l'assenza di manutenzione agli edifici a seguito della chiusura al traffico della stazione ne caus\u00f2 la rovina: il solo fabbricato viaggiatori \u00e8 stato infine restaurato negli anni 2010 e adibito a punto informativo a beneficio degli utenti della prospiciente pista ciclabile.\nNei pressi della stazione, in direzione di Ponte Gardena, sorge il cosiddetto \"ponte R\u00f6thele\": inaugurato nel 1867, esso costituisce un esempio di archeologia industriale in virt\u00f9 della sua conformazione a due passerelle parallele, integralmente costruite con tecnica a traliccio metallico. Anch'esso dismesso dalla ferrovia a seguito dell'apertura del traforo \"Sciliar\", \u00e8 stato recuperato (limitatamente a una sola corsia, mentre l'altra \u00e8 chiusa e abbandonata) come parte del summenzionato percorso ciclabile."}
{"id": "5347409", "revid": "3115", "url": "https://it.wikipedia.org/wiki?curid=5347409", "title": "Choe Nam-seon", "text": "Nato a Seul durante gli ultimi anni di regno della dinastia Joseon (quando le due Coree erano ancora unite sotto un'unica famiglia imperiale), la famiglia di Choe faceva parte della classe sociale conosciuta come \"jungin\", una via di mezzo tra i ricchi aristocratici e il popolino comune. Choe persegu\u00ec la propria istruzione a Seoul.\nBiografia e carriera.\nChoe fu editore della prima rivista moderna che ebbe successo in Corea, dal titolo \"Sonyeon\" (\"Youth\"), attraverso la quale sperava di apportare alla giovent\u00f9 coreana una maggiore conoscenza del mondo moderno. Fu lui a coniare il termine \"hang\u016dl\" come nome per l'alfabeto che sarebbe diventato la scrittura ufficiale coreana, e lo promosse come mezzo letterario in tutte le sue riviste. La sua poesia \"Hae egeso Sonyeon ege\" (\"The Ocean to the Youth\", 1908) \u00e8 considerata la prima del \"nuovo genere\" coreano, lo ha fatto infatti passare alla storia come il pioniere della poesia coreana moderna.\nL'annessione della Corea da parte del Giappone nel 1910 non fece che accelerare il movimento indipendentista. Nel 1919, Choe e il collega Choe Rin diedero vita al Movimento del primo marzo, un movimento non violento volto a riottenere l'indipendenza e la sovranit\u00e0 della Corea. Fu arrestato dalle autorit\u00e0 per aver steso la \"Dichiarazione d'Indipendenza Coreana\", a causa di quest'accusa rimase in carcere fino al 1921. Nel 1928 si un\u00ec al Comitato per la Compilazione della Storia Coreana, fondato dal Governatore Generale di Corea con il compito di compilare la storia del Paese. In quest'ambito, Choe tent\u00f2 di confutare l'interpretazione imperialista della storia antica coreana da parte del governo giapponese. Nel 1939, tuttavia, divent\u00f2 professore all'Universit\u00e0 Jianguo del Manchukuo, uno Stato fantoccio istituito in Manciuria dai giapponesi.\nNel 1949, dopo la fine della seconda guerra mondiale e l'avvenuta indipendenza della Corea, il governo di Syngman Rhee arrest\u00f2 l'autore con l'accusa di presunto collaborazionismo con il governo coloniale giapponese, tuttavia egli fu rilasciato e il processo sospeso. Durante la Guerra di Corea, Choe prest\u00f2 servizio per il Comitato Storico della Marina, continuando il servizio dopo la guerra per il Comitato Storico della Citt\u00e0 di Seoul. Mor\u00ec nell'ottobre del 1957, dopo aver sofferto per anni di diabete e ipertensione.\nBibliografia parziale.\nOltre ad un largo \"corpus\" di opere storiche, le pubblicazioni di Choe includono anche un'ampia gamma di poesie, testi di canzoni, diari di viaggio e opere di critica sociale, letteraria e culturale."}
{"id": "5347411", "revid": "599013", "url": "https://it.wikipedia.org/wiki?curid=5347411", "title": "Martina Cristofani", "text": "Carriera.\nPlaymaker di 170\u00a0cm, ha giocato in Serie A1 con Umbertide."}
{"id": "5347416", "revid": "599013", "url": "https://it.wikipedia.org/wiki?curid=5347416", "title": "Chiara Villarini", "text": "Carriera.\nNativa di Arezzo, cresce ad Umbertide. Ala-Centro di 186\u00a0cm, dal 2013 entra nel roster della Pallacanestro Femminile Umbertide.\nNel 2015 scende in A2 nella Pallacanestro Femminile Viareggio. La stagione successiva \u00e8 a Villafranca di Verona nell'Alpo Basket.\nNel 2017 si trasferisce al Basket Club Bolzano."}
{"id": "5347430", "revid": "287204", "url": "https://it.wikipedia.org/wiki?curid=5347430", "title": "Hazleton Mountaineers (1952)", "text": "Gli Hazleton Mountaineers sono stati una franchigia di pallacanestro della EPBL, con sede a Hazleton, in Pennsylvania, attivi tra il 1948 e il 1952.\nNacquero nel 1948 a York come York Victory A.C.. Nel 1951 si spostarono ad Ashland, rinominandosi Ashland Greens. Durante la stagione si trasferirono a Hazleton, diventando gli Hazleton Mountaineers. Scomparvero alla fine del campionato."}
{"id": "5347432", "revid": "300067", "url": "https://it.wikipedia.org/wiki?curid=5347432", "title": "Ashland Greens", "text": ""}
{"id": "5347435", "revid": "287204", "url": "https://it.wikipedia.org/wiki?curid=5347435", "title": "Hazleton Mountaineers", "text": ""}
{"id": "5347436", "revid": "106456", "url": "https://it.wikipedia.org/wiki?curid=5347436", "title": "Abate laico", "text": "Il titolo di abate laico (anche abate-laico) era utilizzato per designare un laico a cui un re o qualcuno con una simile autorit\u00e0 avesse conferito un'abbazia per i servizi resi; egli era responsabile della tenuta e aveva diritto a una parte del reddito. Ci\u00f2 avvenne soprattutto nel Regno franco dall'ottavo secolo fino alle riforme ecclesiastiche dell'undicesimo.\nStoria.\nNei numerosi concili tenuti in Francia nel VI e nel VII secolo si emanarono decreti contro l'abuso di propriet\u00e0 della Chiesa. I Merovingi donavano le terre della Chiesa ai laici, o almeno essi avevano il loro possesso ed uso, bench\u00e9 non la propriet\u00e0. I re Merovingi avevano inoltre l'abitudine di nominare gli abati dei monasteri che essi stessi fondavano; inoltre molti monasteri si disposero sotto il patronato reale per avere la sua protezione, divenendo cos\u00ec possedimenti della corona.\nQuesta usanza dei governatori Merovingi fu presa come un precedente dai re franchi per ricompensare i laici con le abbazie, o darle ai vescovi \"in commendam\". Carlo Martello fu il primo a conferire una vasta propriet\u00e0 ecclesiastica esistente a laici, amici politici e soldati. Il vescovo di Magonza Bonifacio e pi\u00f9 tardi Incmaro di Reims cercarono di arginare la conseguente perdita di autorit\u00e0 della Chiesa, e anche se Bonifacio tent\u00f2 di riformare la Chiesa franca, la pratica di conferire abbazie ad abati secolari non fu abolita.\nCarlo Magno inoltre dava frequentemente propriet\u00e0 della Chiesa, e talvolta abbazie quando concedeva un feudo. L'abbazia di Saint-Riquier in Piccardia, aveva gi\u00e0 abati secolari ai tempi dell'Imperatore, e Carlo la concesse al suo amico Angilberto, poeta e amante di sua figlia, da cui questa aveva avuto due figli. Quando Angilberto mor\u00ec nell'814 l'abbazia fu data ad altri laici.\nLudovico il Pio aiut\u00f2 Benedetto d'Aniane nel suo tentativo di riformare la vita monastica. Al fine di realizzare ci\u00f2 fu necessario ripristinare la libera elezione degli abati, come pure la nomina di monaci irreprensibili come capi delle case monastiche. Sebbene Ludovico condividesse questi principi continu\u00f2 a conferire abbazie ai laici e i suoi figli lo imitarono. Sebbene non fosse un chierico, Eginardo fu abate del monastero di San Bavone in Ghent e alla sua fondazione di quello di Michelstadt.\nVari concili dell'XI secolo emanarono decreti contro questa usanza; il Concilio di Diedenhofen (ottobre 844) decret\u00f2 nel suo terzo canone, che le abbazie non avrebbero dovuto pi\u00f9 rimanere sotto il potere dei laici, ma che i monaci avrebbero dovuto essere i loro abati\nLa gestione delle abbazie.\nIl titolo non implicava l'appartenenza a un ordine sacro, in quanto il laico si limitava a sottrarre alla Chiesa solo l'amministrazione dei beni ecclesiastici. L'abate laico godeva delle rendite feudali del complesso abbaziale, nel quale un priore invece garantiva l'adempimento degli obblighi religiosi. \nFrequentemente gli abati laici occupavano i complessi religiosi con le loro famiglie e i loro servitori, per periodi lunghi, riconvertendo alcuni degli spazi religiosi ad attivit\u00e0 d'intrattenimento o militari. Questo tipo di abuso fu in seguito limitato da Carlo Magno.\nAbate-conte.\nIl titolo di \"abate-conte\" indicava nel medioevo un conte insignito del titolo di abate, una tipologia particolare di abate laico, detta in latino \"abbatocomes\". Fu un istituto giuridico frequente in Europa Occidentale nel periodo regnante delle dinastie dei Carolingi e dei Capetingi."}
{"id": "5347437", "revid": "104458", "url": "https://it.wikipedia.org/wiki?curid=5347437", "title": "Richard Jouve", "text": "Biografia.\nJouve, originario di Val-des-Pr\u00e9s, ha debuttato in campo internazionale in occasione dei I Giochi olimpici giovanili invernali di Innsbruck nel 2012 e ha esordito in Coppa del Mondo il 17 gennaio 2015 nella sprint di Otep\u00e4\u00e4, classificandosi 49\u00ba.\nHa esordito ai Campionati mondiali a Falun 2015, dove \u00e8 stato 33\u00ba nella sprint, e ha ottenuto il primo podio in Coppa del Mondo il 7 marzo successivo a Lahti, classificandosi 3\u00ba sempre in una sprint. Ai Mondiali di Lahti 2017 \u00e8 stato 16\u00b0 nella sprint e 11\u00b0 nella sprint a squadre. Ai XXIII Giochi olimpici invernali di , sua prima presenza olimpica, ha vinto la medaglia di bronzo nella sprint a squadre e si \u00e8 classificato 16\u00ba nella sprint; nella stagione successiva ai Mondiali di Seefeld in Tirol ha vinto la medaglia di bronzo nella staffetta ed \u00e8 stato 4\u00ba nella sprint e 5\u00ba nella sprint a squadre, mentre a quelli di Oberstdorf 2021 si \u00e8 classificato 7\u00ba nella sprint e 4\u00ba nella sprint a squadre. L'anno dopo ai XXIV Giochi olimpici invernali di ha vinto la medaglia di bronzo nella staffetta e si \u00e8 piazzato 49\u00ba nella 15 km, 7\u00ba nella sprint e 7\u00ba nella sprint a squadre."}
{"id": "5347456", "revid": "155634", "url": "https://it.wikipedia.org/wiki?curid=5347456", "title": "Eastern Professional Basketball League 1950-1951", "text": "La stagione EPBL 1950-51 fu la 5\u00aa della Eastern Professional Basketball League. Parteciparono 8 squadre divise in due gironi.\nParteciparono le stesse squadre della stagione precedente. Durante il campionato gli \"Harrisburg Senators\" fallirono e vennero rimpiazzati degli Harrisburg Capitols."}
{"id": "5347458", "revid": "1318658", "url": "https://it.wikipedia.org/wiki?curid=5347458", "title": "Chiesa di Notre Dame de l'Assomption", "text": "La chiesa di Nostra Signora dell'Assunzione (in francese: \"\u00c9glise Notre-Dame-de-l'Assomption\") \u00e8 un luogo di culto cattolico di Parigi, situato nel I \"arrondissement\", in place Maurice-Barr\u00e8s, all'angolo fra rue Saint-Honor\u00e9 e rue Cambon; \u00e8 sede della \"Missione cattolica polacca di Francia\" (in francese: \"Mission Catholique Polonaise de France\"), che include tutti i polacchi di fede cattolica residenti nella nazione.\nL'edificio si trova nei pressi della stazione della metropolitana di Parigi \"Concorde\" (linee , e ).\nStoria.\nNel XVII secolo un edificio in rue Saint-Honor\u00e9, appartenente alla Compagnia di Ges\u00f9, fu donato alle \"Dames de l'Assomption\", che v'intrapresero dei lavori, fra i quali la costruzione di una cappella, per la quale si rivolsero all'architetto Charles Errard. Quest'ultimo allora soggiornava a Roma e, appassionato d'italianismo, ispir\u00f2 il suo progetto alla storia antica ed all'architettura rinascimentale, inserendovi tuttavia una nota personale. I suoi obblighi romani gli impedirono di sovrintendere alla costruzione dell'edificio, per il quale incarico fu scelto un tal Ch\u00e9ret, un capomastro impresario.\nLa costruzione sollev\u00f2 numerose critiche, per le quali Charles Errard accus\u00f2 Ch\u00e9ret di aver modificato i suoi progetti. I lavori iniziarono nel 1670 e terminarono sei anni pi\u00f9 tardi, nel 1676. Durante la Rivoluzione la chiesa venne sconsacrata ed utilizzata come magazzino, fino alla riapertura al culto, avvenuta nel 1802. Nel 1844, per volont\u00e0 dell'arcivescovo di Parigi Denis-Auguste Affre, divenne sede della missione polacca. Saccheggiata e danneggiata durante la Comune del 1871, fu in seguito restaurata anche grazie a delle donazioni di papa Pio IX.\nDal 22 maggio al 5 settembre 1838, la chiesa fu luogo dell'inumazione provvisoria di Charles Maurice de Talleyrand-P\u00e9rigord, in attesa che fosse completata la sua tomba presso il castello di Valen\u00e7ay. Inoltre, il 24 marzo 1842 vi furono celebrate le esequie di Stendhal.\nDescrizione.\nL'esterno della chiesa rivela la struttura dell'edificio, con un corpo cilindrico di 24 metri di diametro, coperto da un'ampia cupola, ad imitazione di quella della cappella della Sorbona, costruita nella prima met\u00e0 del XVII secolo su progetto di Jacques Lemercier. L'ambiente \u00e8 illuminato da sei grandi finestroni rettangolari che, esternamente, sono alternati a nicchie vuote. L'ingresso alla chiesa, che avviene tramite un unico portale, i cui battenti sono finemente cesellati, \u00e8 sottolineato da un pronao di derivazione classica, con timpano triangolare poggiante su sei colonne corinzie lisce.\nAll'interno, la parete curva vede, nella parte inferiore, un'alternarsi di porte e ampie nicchie ad arco con coppie di lesene corinzie scanalate. Sopra l'ingresso, ospitato entro una cassa lignea della fine del XVIII secolo, vi \u00e8 l'organo a canne Cavaill\u00e9-Coll \"opus 148/100\" (1849), a trasmissione elettrica, con 19 registri su due manuali e pedale. Opposto al portale vi \u00e8 l'altare maggiore neoclassico, sormontato dalla tela dell'\"Annunciazione\" di Joseph-Marie Vien (1763). Al di sopra dell'altare laterale, posto nella grande nicchia di destra, si trovano i dipinti \"Nativit\u00e0 di Maria\" di Joseph-Beno\u00eet Suv\u00e9e (1779, in basso) e \"Adorazione dei pastori\" di Dingeman Van Der Hagen (1648, in alto). La calotta della cupola \u00e8 stata integralmente affrescata da Charles de La Fosse alla fine del XVII secolo con un finto cassettonato e, al centro, un tondo con l'\"Assunzione di Maria\", per il quale aveva realizzato un dipinto preparatorio su tavola, attualmente presso il mus\u00e9e Magnin di Digione."}
{"id": "5347465", "revid": "1305772", "url": "https://it.wikipedia.org/wiki?curid=5347465", "title": "Lily, Rosemary and the Jack of Hearts", "text": "Lily, Rosemary and the Jack of Hearts \u00e8 un brano musicale scritto nel 1974 dal cantautore statunitense Bob Dylan e contenuto nell'album del 1975 \"Blood on the Tracks\".\nIl brano.\nGenesi e composizione.\nLa canzone fu composta e registrata nell'estate del 1974, al pari delle altre contenute nell'album.\nA dicembre dello stesso anno tuttavia, in prossimit\u00e0 dell'uscita del disco, il fratello David convinse il cantautore a riarrangiare alcuni pezzi, giudicati troppo essenziali, fra i quali \"Lily, Rosemary and the Jack of Hearts\". Il brano fu registrato di nuovo, con un arrangiamento pi\u00f9 ricco, dal sapore pi\u00f9 mosso e pi\u00f9 country, per il quale Dylan suon\u00f2, oltre alla chitarra, anche l'organo, che fu sovrainciso. La versione originaria apparve comunque ben presto su diversi \"bootleg\" in circolazione sul mercato clandestino.\nStile musicale e testo.\nSi tratta di una lunga ballata dalla melodia e dal ritmo country, di ambientazione western e dal testo narrativo, caratteristiche che la rendono simile alle canzoni del successivo album dylaniano, \"Desire\" e ad alcune composizioni di \"John Wesley Harding\", in particolare \"The ballad of Frankie Lee and Judas Priest\". Il probabile significato autobiografico \u00e8 caratteristico invece proprio di \"Blood on the Tracks\" e in particolare la tematica del destino accosta questa canzone ad altre contenute nel medesimo album, in particolare \"Tangled Up in Blue\" e soprattutto \"Simple Twist of Fate\".\nAlla complessit\u00e0 della storia fa da contraltare la semplicit\u00e0 della melodia, costruita su tre semplici accordi maggiori. Il racconto, degno di un'opera letteraria o cinematografica, si snoda fra sorprese, tensioni drammatiche e sessuali e vede come protagonista un uomo dall'aspetto misterioso, che arriva in citt\u00e0 e rapina una banca; due donne si innamorano di lui e una commette un omicidio per salvarlo, venendo poi a sua volta impiccata. \nLa canzone \u00e8 probabilmente ispirata alla poesia \"The shooting of Dan McGrew\" di Robert William Service, mentre il personaggio di \"Big Jim\" riprende quello comparso nel secondo capitolo di \"Questa terra \u00e8 la mia terra\", il libro di Woody Guthrie che influenz\u00f2 i primi anni di carriera di Dylan.\nEsecuzioni dal vivo.\nDylan esegu\u00ec la canzone in concerto una sola volta, il 25 maggio 1976 a Salt Lake City, nel tour con la Rolling Thunder Revue da cui fu tratto il live album \"Hard Rain\".\nCover.\nReinterpretazioni della canzone sono state eseguite da Joan Baez (nell'album live \"From Every Stage\") e da Tom Russell (nell'album \"Indians Cowboys Horses and Dogs\").\nInfluenze.\nIspirato dalla canzone di Dylan, il pittore Keith Anthony Morrison ha eseguito la serie di dipinti intitolata \"Jack of hearts\"."}
{"id": "5347468", "revid": "122121937", "url": "https://it.wikipedia.org/wiki?curid=5347468", "title": "Francesco Napoletano (politico)", "text": "Avvocato, gi\u00e0 sindaco di Bisceglie dal 1996 al 2006 e deputato nella XV legislatura (dal 2006 al 2008) con I comunisti Italiani e consigliere comunale sempre con PCDI e Rifondazione Comunista dal 2006 a oggi."}
{"id": "5347471", "revid": "135224", "url": "https://it.wikipedia.org/wiki?curid=5347471", "title": "Fabrizio Ferrari", "text": "Biografia.\nHa conseguito la laurea in Lettere moderne.\nSi occupa prevalentemente di sport, ma scrive anche articoli sulle pagine di cultura, spettacoli e musica \n dei maggiori quotidiani italiani, e dal 2018 anche del tabloid inglese \"Daily Mail\".\nCome freelance pubblica articoli su testate nazionali (es. \"Il Giornale\" dal 1997 al 1999, \"Libero\", \"Tuttosport\", \"Corriere dello Sport - Stadio\", \"La Stampa\", \"Il Mattino\" \"Avvenire\", \"Il Gazzettino\", \"Secolo XIX\", \"Giornale di Sicilia\", \"Corriere della Sera\",\n\"Gazzetta dello Sport\" e dal 1999 al 2002 per i tre giornali del gruppo \"QN Quotidiano Nazionale\": \"La Nazione\", \"Il Giorno\" e \"Resto del Carlino\"), internazionali (\"Corriere del Ticino\") e su periodici (\"SportWeek\" inserto della \"Gazzetta dello Sport\", \"Sette\" magazine del \"Corriere della Sera\", \"Guerin Sportivo\", \"Hurr\u00e0 Juventus\", \"Il Calcio Illustrato\", Matchball e Nuovo Tennis).\nHa seguito da inviato, eventi sportivi internazionali come i tornei di tennis di Wimbledon, gli Australian Open di Melbourne, i Sony Ericsson Open di Key Biscayne, il Monte-Carlo Rolex Masters, il Campionato mondiale di calcio 1998 in Francia (il pi\u00f9 giovane giornalista al seguito della nazionale italiana di quell'edizione) e l'America's Cup di vela in Nuova Zelanda nel 2000 e le Olimpiadi di Atlanta del 1996 (dall'Italia).\nNella stagione calcistica 1997/1998 co-conduce con Marina Sbardella \"Anteprima Goleada\", spin-off del programma \"Goleada\" (gi\u00e0 Galagoal) su TMC (oggi LA7). Nel corso del campionato 1998/1999 fa parte della redazione di \"Goleada\" realizzando i suoi primi servizi filmati.\nNel 2000 intervista per \"Avvenire\" l'attuale presidente della \"FIFA\", \"Gianni Infantino\".\nTra il 2002 e il 2003 \u00e8 il primo a raccontare le vicende del promettente tecnico della Sansovino che per colpa di leggi burocratiche non riesce ad allenare nel calcio professionistico: \"Maurizio Sarri\".\nDal 2003 \u00e8 direttore responsabile di allenatore.net e dal 2017 del trimestrale Tactical-Lab.\nDal 2007 al 2013 ha contribuito alla realizzazione di trasmissioni Rai come Dribbling, 90\u00ba minuto serie B, 90\u00ba minuto Champions e Mattina Sport.\nNella stagione calcistica 2014-2015 \u00e8 intervenuto per alcuni mesi alla trasmissione Quelli che il calcio su Rai 2\n condotta da Nicola Savino affiancando Ubaldo Pantani con curiosit\u00e0 statistiche riguardanti il campionato di serie A.\nIn occasione del Festival di Sanremo 2015 \u00e8 stato ospite di \u2018'Sanremo in Festival'\u2019, trasmissione condotta da Veronica Maya su Agon Channel durante i giorni della manifestazione canora.\nNel 2016 interviene spesso come ospite alla trasmissione L'Istruttoria-\"Il processo del luned\u00ec\" condotta da Enrico Varriale.\nDal 2014 al 2018 ospite ogni luned\u00ec sera della trasmissione 'Platinum Calcio' condotta su Italia 7 Toscana da Giorgio Micheletti.\nNel 2018 partecipa alla nota trasmissione inglese \"The Keys &amp; Gray Show\" condotta da Richard Keys e Andy Gray su beIN SPORTS.\nDal 2019 \u00e8 spesso ospite della trasmissione \"Sportitaliamercato\" condotta da Michele Criscitiello su Sportitalia.\nNell'aprile 2020, durante il lockdown, \u00e8 stato ospite della trasmissione \"Storie Italiane\" condotta da Eleonora Daniele su Rai 1.\nDal 21 settembre 2020 \u00e8 ospite in studio o interviene con dei contributi video a Tiki Taka - La repubblica del pallone trasmissione condotta da Piero Chiambretti con Ivan Zazzaroni, Giampiero Mughini, Franco Ordine, Paolo Liguori, Raffaele Auriemma, Francesca Brienza e Ambra Lombardo."}
{"id": "5347476", "revid": "1121655", "url": "https://it.wikipedia.org/wiki?curid=5347476", "title": "Maga Circe", "text": ""}
{"id": "5347481", "revid": "1543377", "url": "https://it.wikipedia.org/wiki?curid=5347481", "title": "Campionati mondiali di skeleton 1991", "text": "I Campionati mondiali di skeleton 1991, quarta edizione della manifestazione organizzata dalla Federazione Internazionale di Bob e Skeleton, si tennero il 31 gennaio ed il 1\u00ba febbraio 1991 ad Igls, una frazione di Innsbruck in Austria, sulla Kunsteisbahn Bob-Rodel Igls, la stessa sulla quale si svolsero le competizioni del bob e dello slittino ai Giochi di ; fu disputata unicamente la gara del singolo vinta dall'austriaco Christian Auer.\nRisultati.\nSingolo.\nLa gara fu disputata il 31 gennaio ed il 1\u00ba febbraio nell'arco di quattro \"manches\" e presero parte alla competizione 44 atleti in rappresentanza di 17 differenti nazioni; campione uscente era l'austriaco Michael Gr\u00fcnberger, che concluse la prova al terzo posto, ed il titolo fu conquistato dal connazionale Christian Auer, gi\u00e0 secondo classificato a Sankt Moritz 1989, davanti all'altro austriaco Andi Schmid, che vinse l'argento anche nella scorsa edizione."}
{"id": "5347483", "revid": "281944", "url": "https://it.wikipedia.org/wiki?curid=5347483", "title": "Atollo Haa Alif", "text": ""}
{"id": "5347495", "revid": "767487", "url": "https://it.wikipedia.org/wiki?curid=5347495", "title": "Raggiunsero il traghetto", "text": "Raggiunsero il traghetto (\"De n\u00e5ede f\u00e4rgen\") \u00e8 uno dei due cortometraggi diretti da Carl Theodor Dreyer su incarico del Comitato ministeriale per la cinematografia danese. Girato nel 1948, \"Raggiunsero il traghetto\" aveva lo scopo di promuovere la prevenzione degli incidenti stradali. Non fu per\u00f2 realizzato come un documentario, sebbene appartenga al genere, bens\u00ec come un film a soggetto tratto da una novella di Johannes Vilhelm Jensen.\nTrama.\nUn uomo e una donna stanno per sbarcare da un traghetto a bordo della loro motocicletta. Prima di approdare, l'uomo chiede al comandante alcune informazioni riguardo alla coincidenza con un altro traghetto che lui e la sua compagna devono raggiungere. Appreso di non aver molto tempo prima della prossima partenza, l'uomo spinge il suo veicolo alla massima velocit\u00e0 per arrivare in orario al porto d'imbarco. Questo per\u00f2 espone lui e la sua amica a una serie di manovre pericolose e di sorpassi azzardati.\nCommento.\nNonostante i limiti imposti dalla breve durata del film e dalla necessit\u00e0 di evidenziare l'importanza del problema in esso trattato, Dreyer riesce ugualmente a sviluppare in questo cortometraggio uno dei temi fondamentali di tutta la sua opera cinematografica \u2013 l'imminenza della morte \u2013 e a rappresentarlo con quei mezzi stilistici che sono propri dei suoi film maggiori, da \"La passione di Giovanna d'Arco\" a \"Gertrud\" (\u201csimbolismo dichiarato\u201d come in \"Vampyr\", realismo sonoro e visivo che si fa \u201cirreale\u201d nel procedere autonomo della narrazione, ecc.). Dreyer non rinuncia inoltre all'utilizzo di un'amara ironia come strumento espressivo, il che gli consente di accentuare simbolicamente la gravit\u00e0 dell'argomento sul quale il film \u00e8 incentrato."}
{"id": "5347525", "revid": "436907", "url": "https://it.wikipedia.org/wiki?curid=5347525", "title": "Live in Europe (Flying Colors)", "text": "Live in Europe \u00e8 il primo album dal vivo del supergruppo statunitense Flying Colors, pubblicato il 14 ottobre 2013 dalla Mascot Label Group.\nDescrizione.\nProdotto e diretto da Bernhard Baran (gi\u00e0 produttore di gruppi quali Guns N' Roses, The Cure o Porcupine Tree), \"Live in Europe\" \u00e8 l'intero concerto tenuto dai Flying Colors il 20 settembre 2012 presso il Poppodium 013 di Tilburg durante il tour di promozione del primo album in studio del gruppo. Riguardo alla pubblicazione, il batterista Mike Portnoy ha dichiarato: Oltre ai brani del primo album, eseguito nella sua interezza, nel concerto la formazione ha interpretato anche alcuni brani dei gruppi di cui i cinque componenti facevano o fanno parte, come \"June\" degli Spock's Beard (gruppo in cui milit\u00f2 Neal Morse) o \"Repentance\" dei Dream Theater (dei quali fece parte Portnoy).\nPubblicazione.\n\"Live in Europe\" \u00e8 stato commercializzato il 14 ottobre 2013 in Europa e il giorno seguente negli Stati Uniti d'America e nel resto del mondo sia in versione audio sia in versione video. Quella audio \u00e8 stata distribuita attraverso i formati doppio CD, download digitale e in edizione speciale triplo LP (queste ultime due contenenti anche alcune bonus track), mentre quella video \u00e8 stata distribuita in formato DVD e BD. L'edizione video, oltre a presentare il concerto, contiene anche un documentario di 45 minuti che racchiude svariati momenti passati del gruppo durante lo svolgimento del tour.\nTracce.\nTesti e musiche dei Flying Colors, eccetto dove indicato."}
{"id": "5347529", "revid": "195739", "url": "https://it.wikipedia.org/wiki?curid=5347529", "title": "Principi contabili internazionali", "text": ""}
{"id": "5347531", "revid": "466539", "url": "https://it.wikipedia.org/wiki?curid=5347531", "title": "Coppa Davis 2015 Gruppo Mondiale", "text": "Il Gruppo Mondiale (\"World Group\" in inglese) \u00e8 il pi\u00f9 alto livello della Coppa Davis 2015. Le otto squadre perdenti il primo turno devono prendere parte agli spareggi per evitare la retrocessione e al contempo assicurarsi la permanenza nel Gruppo Mondiale della Coppa Davis 2016.\nSquadre partecipanti.\nTeste di serie:"}
{"id": "5347534", "revid": "1214201", "url": "https://it.wikipedia.org/wiki?curid=5347534", "title": "Johannes Hopf", "text": "Carriera.\nClub.\nNativo della Scania, area nell'estremo sud della Svezia, Hopf ha iniziato l\u00ec la propria carriera con le prime presenze nelle serie minori.\nNell'estate 2008 si \u00e8 unito ufficialmente all'Hammarby, squadra di Stoccolma, dopo un provino andato a buon fine. La stagione 2009 viene giocata da Hopf quasi interamente nell'Hammarby Talang FF, la squadra di sviluppo affiliata al club. Nello stesso anno, in occasione dell'ultima giornata di campionato, debutta in Allsvenskan con la prima squadra in occasione di Hammarby-H\u00e4cken 0-1, sconfitta ininfluente poich\u00e9 la formazione biancoverde era gi\u00e0 matematicamente retrocessa in Superettan.\nHopf inizia la stagione 2010 come riserva dell'ex nazionale svedese Rami Shaaban, ma dopo poche giornate conquista il posto da titolare (anche a causa di un infortunio occorso allo stesso Shaaban) e termina con 26 presenze all'attivo. Mantiene il posto tra i pali anche nelle annate successive. Nel 2010 e nel 2012 \u00e8 stato eletto miglior giocatore dell'anno dai tifosi. Nel 2015, dopo la promozione ottenuta l'anno precedente, viene confermato titolare anche in Allsvenskan.\nIl 1\u00ba luglio 2015 passa ai turchi del Gen\u00e7lerbirli\u011fi. Anche in questo club \u00e8 stato votato miglior giocatore stagionale del club per due anni, al termine dei campionati 2015-2016 e 2016-2017, inoltre nel 2016 viene anche incluso come portiere della top 11 del campionato turco. Al termine della stagione 2017-2018, che ha visto il Gen\u00e7lerbirli\u011fi retrocedere in seconda serie, \u00e8 scaduto il suo contratto con i rossoneri.\nLibero da vincoli contrattuali, nel luglio 2018 Hopf firma un contratto triennale con l'Ankarag\u00fcc\u00fc. La sua ultima partita per il club gialloblu la gioca ad ottobre, poi si infortuna a un dito e nel successivo mese di marzo arriva la notizia della rescissione.\nNel maggio 2020, in un'intervista, Hopf annuncia il suo ritiro dal calcio giocato a soli 32 anni a causa del protrarsi del dolore fisico dovuto a un problema all'anca. Nella stessa intervista il giocatore dichiara anche che in carriera ha giocato spesso con l'aiuto di antidolorifici, e che in quella che si \u00e8 poi rivelata essere la sua ultima partita in carriera \u2013 contro il Bursaspor oltre un anno e mezzo prima \u2013 aveva realizzato come il dolore fosse eccessivo. A nulla \u00e8 valso il tentativo di rientro nella primavera del 2019.\nNazionale.\nNel maggio 2016 il CT Nazionale svedese Erik Hamr\u00e9n lo chiama ad allenarsi con la squadra come riserva, per cautelarsi in caso di infortunio di uno dei tre portieri convocati per Euro 2016."}
{"id": "5347554", "revid": "767487", "url": "https://it.wikipedia.org/wiki?curid=5347554", "title": "Dopolavoro Aziendale C.R.D.A. Monfalcone 1942-1943", "text": "Questa voce raccoglie le informazioni riguardanti il Dopolavoro Aziendale C.R.D.A. Monfalcone nelle competizioni ufficiali della stagione 1942-1943.\nRosa.\n "}
{"id": "5347558", "revid": "287204", "url": "https://it.wikipedia.org/wiki?curid=5347558", "title": "Bullismo omofobico", "text": "Il bullismo omofobico consiste in abusi verbali (insulto) e fisici contro una persona in quanto percepita dall'aggressore come lesbica, gay, bisessuale, transgender o transessuale; comprende quindi anche le aggressioni rivolte a persone che non sono omosessuali, ma per il solo fatto di essere ragazzi effeminati o ragazze mascoline.\nIl bullismo pu\u00f2 esser costituito da un incidente specifico e circostanziato o da atti reiterati e proseguiti nel tempo; l'aggressione a carattere verbale pu\u00f2 utilizzare insulti vari a sfondo sessuale, intimidazioni o minacce di violenza fisica vera e propria, potendo includere infine anche uno o pi\u00f9 luoghi comuni, stereotipi LGBT, slogan di retorica anti-LGBT.\nIl bullismo omofobico comporta azioni intenzionali e non provocate verso la vittima, azioni negative ripetute da parte di una o pi\u00f9 persone nei confronti di un'altra ed uno squilibrio di potere fisico o psicologico. In tali occasioni pu\u00f2 esser utilizzato anche il termine di \"Queer bullismo\".\nContesto.\nIl bullismo omofobico si \u00e8 verificato e continua ancor oggi a verificarsi in tutto il mondo. L'omofobia negli Stati Uniti d'America \u00e8 stata particolarmente virulenta tra la met\u00e0 degli anni '40 e l'avvio degli anni '50, quando molte persone gay sono state perseguite dal governo tramite le commissioni istituite dai presidenti Harry Truman e Dwight D. Eisenhower. Come spiega lo storico David K. Johnson: Johnson conclude asserendo che il senatore Joe McCarthy, noto per i suoi attacchi contro presunti comunisti infiltratisi nel governo, \u00e8 stato spesso messo sotto pressione dai suoi alleati di partito per denunciare anche espressamente gli omosessuali nel governo, ma che egli ha resistito e non l'ha fatto. L'editorialista Drew Pearson, utilizzando molte voci raccolte nel tempo, ha scritto nel 1952 che sia McCarthy che il suo avvocato capo, Roy Cohn, erano in realt\u00e0 omosessuali. Il giornalista e direttore esecutivo del \"Washington Post\" Benjamin C. Bradlee ha detto che si \u00e8 trascorso un sacco di tempo indagando su queste accuse, \"anche se nessuno \u00e8 stato mai capace di dimostrarlo.\" Il biografo ufficiale del senatore McCarthy ha accettato il fatto come probabile.\nQueer bullismo.\nUno studio di ricerca svolto su ragazzi tra gli undici e i quattordici anni condotto in dodici scuole di Londra tra il 1998 e il 1999 ha rivelato che gli intervistati hanno frequentemente utilizzato la parola \"gay\" per etichettare un altro ragazzo in modo dispregiativo intendendo la parola per\u00f2 solo come uno scherzo e non come una dichiarazione di percezione negativa dell'orientamento sessuale altrui.\nL'\"Egale Canada\" (formerly Equality for Gays And Lesbians Everywhere) ha condotto un sondaggio su oltre 3700 studenti delle scuole superiori in Canada tra il dicembre 2007 e il giugno 2009. La relazione finale dell'indagine, intitolata \"Every Class in Every Schoool\" (Ogni classe in ogni scuola), pubblicata nel 2011, ha rilevato che il 70% di tutti gli studenti hanno partecipato o sentito \"insulti anti-gay\" a scuola durante le lezioni quotidiane, il 48% degli intervistati ha sentito usare ripetutamente i termini \"faggot\" (frocio) e \"lezbo\" (un altro termine omofobico offensivo inglese \u00e8 \"dyke\", riconducibile all'italiano \"lesbicona\"). Il 58%, degli studenti che hanno partecipano al sondaggio ha considerato i commenti omofobici altamente offensivi.\nInoltre, si \u00e8 rilevato che gli studenti non direttamente interessati da omofobia, bifobia o transfobia erano molto meno consapevoli della gravit\u00e0 della cosa. Questa constatazione si riferisce a ricerche effettuate in materia di \"lacune o gap di empatia\" per il dolore sociale che suggerisce che coloro che non subiscono direttamente la sofferenza sociale (in questo caso causata dal bullismo) sottovalutano costantemente i suoi effetti e, pertanto, non possono essere sufficiente preparati per rispondere alle esigenze di coloro che ne sono colpiti.\nSi sono inoltre trovati gli insegnanti e l'amministrazione scolastica in generale molto spesso complice del bullismo omofobico attraverso il loro silenzio e/o inazione al riguardo.\nGraffiti e scritte offensive trovate sui muri di propriet\u00e0 della scuola, e la sua \"relativa permanenza\", \u00e8 un'altra forma di \"queer-bullismo\".\nAlcuni ricercatori suggeriscono di inserire i giovani in discussioni circa la loro sessualit\u00e0 in qualsiasi ricerca sul queer-bullismo perch\u00e9 possono essere cos\u00ec sensibilizzati ai suoi effetti, come lo sono gli studenti omosessuali.\nIl sociologo statunitense Michael Kimmel e lo psicologo Gregory Herek scrivono che la mascolinit\u00e0 \u00e8 una rinuncia al femminile e che nei maschi il senso di affermazione della loro mascolinit\u00e0 si attua denigrando il femminile e, infine, l'omosessuale. Sulla nozione di mascolinit\u00e0 che si definisce per ci\u00f2 che non \u00e8, alcuni ricercatori suggeriscono che in realt\u00e0 la rinuncia del femminile pu\u00f2 essere misoginia. Questi temi si intrecciano tra loro e sono stati esaminate nel 2007, quando la sociologa CJ Pascoe ha descritto quello che lei chiama il \" discorso sui froci\" in una scuola superiore americana nel suo libro intitolato \"Dude, You're a Fag\" (Amico, Sei un frocio).\nGiovani gay e lesbiche sono pi\u00f9 propensi a subire atti di bullismo. In uno studio, i ragazzi che sono stati vittime di insulti anti-gay hanno maggiormente sofferto di bullismo ed hanno avuto effetti e ripercussioni pi\u00f9 negativi rispetto ai ragazzi che sono stati vittime di bullismo attraverso altre categorie di scherno.\nEffetti.\nNella maggior parte dei ragazzi adolescenti vittime di bullismo omofobico si scatenano reazioni come attacchi di panico, depressione e ansia acuta; si possono verificare addirittura episodi di suicidio quando la vittima non sa come reagire e in chi confidare per risolvere la sua precaria situazione. Spesso i ragazzi e le ragazze presi di mira evitano di denunciare le aggressioni (fisiche o verbali che siano) per paura di non essere creduti, di subire ritorsioni e di essere costretti a rivelare il proprio orientamento sessuale, temendo di ricevere altri insulti e denigrazioni.\nIl modo migliore per aiutare le vittime di bullismo omofobico \u00e8 far s\u00ec che gli adulti autorevoli (genitori e insegnanti in primis) e le autorit\u00e0 (la polizia) prendano subito posizione contro queste violenze e facciano in modo che i perpetratori di tali atti vengano puniti con severe sanzioni, in modo da scoraggiare possibili nuove aggressioni.\nStatistiche ed esempi.\nGli adolescenti possono dover affrontare varie tipologie di molestie, minacce e violenze. Uno studio del 1998 negli Stati Uniti svolto dal \"Mental Health America\" ha rivelato che gli studenti sentono mediamente insulti anti-gay, come \"homo\", \"frocio\" e \"femminuccia\" circa 26 volte al giorno in media, o una volta ogni 14 minuti.\nCirca due terzi degli studenti gay e lesbiche negli istituti scolastici britannici hanno sofferto di bullismo nel corso del 2007, secondo una ricerca condotta dalla \"School Education Unit\" per il gruppo LGB di attivit\u00e0 benefica denominato \"Stonewall\"; quasi tutti quelli che si erano trovati vittima di episodi di bullismo avevano sperimentato innanzi tutto soprattutto attacchi verbali, il 41% era stato fisicamente aggredito e il 17% aveva ricevuto minacce di morte. \u00c8 inoltre emerso che oltre il 50% degli insegnanti non ha risposto al linguaggio omofobico che avevano esplicitamente ascoltato in aula, e solo il 25% delle scuole avevano detto ai loro studenti che il bullismo omofobico era un comportamento sbagliato e criminoso, mostrando \"un quadro sconvolgente della portata del bullismo omofobico intrapreso da ragazzi nei confronti di loro compagni di scuola e, in modo allarmante, anche dal personale della scuola\"; con ulteriori studi condotti dalla stessa associazione nel 2012 si \u00e8 venuti ulteriormente a conoscenza che il 90% degli insegnanti non ha avuto alcuna formazione sulla prevenzione del bullismo omofobico: tuttavia, il nuovo questionario di Ofsted 2012 ha chiesto alle scuole che cosa avrebbero fatto per combattere il problema.\nIl tasso di suicidio \u00e8 pi\u00f9 alto tra le persone LGBT. Secondo uno studio del 1979, il 40 per cento degli uomini gay e il 39 per cento delle donne lesbiche negli Stati Uniti avevano tentato o pensato seriamente al suicidio almeno una volta nella vita. Nel 1985 \u00e8 stato stimato che i suicidi di giovani gay possono comprendere fino al 30 per cento di tutti i suicidi giovanili avvenuti negli Stati Uniti. La Fondazione Americana per la Prevenzione del Suicidio ha rilevato che gay, lesbiche e bisessuali tentano il suicidio durante l'adolescenza e la prima giovinezza a una velocit\u00e0 da tre a sei volte maggiore di quella dei loro coetanei eterosessuali."}
{"id": "5347562", "revid": "125291167", "url": "https://it.wikipedia.org/wiki?curid=5347562", "title": "Keith Baker (autore di giochi)", "text": "Biografia.\nBaker ha cominciato a giocare a giochi di ruolo intorno ai dieci anni cominciando con \"Dungeons &amp; Dragons\" e provando altri regolamenti, tra cui \"Hero System\" e \"Over the Edge\". Nel 1994, terminato il college, inizi\u00f2 a lavorare nel campo dei videogiochi per la Magnet Interactive Studio, che lasci\u00f2 nel 1996 per trasferirsi alla VR1, dove fu il capoprogetto di \"VR1 Crossroad\", un MUD testuale, e successivamente di \"Lost Continents\", un MMORPG basato sulle storie pulp.\nA partire dal 2001 inizi\u00f2 a lavorare come freelance nei giochi di ruolo collaborando per Atlas Games, Goodman Games e Green Ronin Publishing, sviluppando prodotti per il \"d20 System\" Nel 2002 partecip\u00f2 al concorso della Wizards of the Coast per sviluppare una nuova ambientazione per \"Dungeons &amp; Dragons\" e la sua proposta, \"Eberron\", che miscelava fantasy, pulp e steampunk fu scelta come vincitrice su oltre 11.000 partecipanti. La Wizard of the Coast pubblic\u00f2 la nuova ambientazione, come \"Eberron Campaign Setting\" nel 2004 dopo che questa fu completamente sviluppata da Baker insieme a James Wyatt e Bill Slavicsek. Scrisse inoltre due trilogie ambientate nel mondo di Eberron.\nNel 2004 svilupp\u00f2 il gioco di carte \"Gloom\" per la Atlas Games. Il gioco ha un'ambientazione gotica ed utilizza delle carte speciali con trasparenze che permettono di vedere le carte sottostanti.\nBaker ha vinto due volte l'Origins Award, il primo per lo sviluppo del miglior supplemento per un gioco di ruolo del 2004, come parte del team che svilupp\u00f2 \"Eberron\" e il secondo l'anno successivo per il miglior gioco di carte del 2005 per \"Gloom\"."}
{"id": "5347563", "revid": "300067", "url": "https://it.wikipedia.org/wiki?curid=5347563", "title": "York Victory A.C.", "text": ""}
{"id": "5347572", "revid": "1342115", "url": "https://it.wikipedia.org/wiki?curid=5347572", "title": "Pasquale Diglio", "text": "Biografia.\nUno dei leader storici del socialismo pugliese, \u00e8 stato deputato alla Camera per tre legislature nella IX, X e XI legislatura e sottosegretario di stato all'Agricoltura e Foreste (poi diventato Politiche agricole alimentari e forestali) nel Governo Ciampi. Vice presidente della Commissione agricoltura, ha ricoperto vari incarichi politici a livello comunale, provinciale, regionale."}
{"id": "5347573", "revid": "1543377", "url": "https://it.wikipedia.org/wiki?curid=5347573", "title": "Campionati mondiali di skeleton 1992", "text": "I Campionati mondiali di skeleton 1992, quinta edizione della manifestazione organizzata dalla Federazione Internazionale di Bob e Skeleton, si tennero il 15 ed il 16 febbraio 1992 a Calgary, in Canada, sulla pista del Canada Olympic Park, la stessa sulla quale si svolsero le competizioni del bob e dello slittino ai Giochi di ; fu disputata unicamente la gara del singolo vinta dal neozelandese Bruce Sandford.\nRisultati.\nSingolo.\nLa gara fu disputata il 15 ed il 16 febbraio nell'arco di quattro \"manches\" e presero parte alla competizione 51 atleti in rappresentanza di 19 differenti nazioni; campione uscente era l'austriaco Christian Auer, che concluse la prova al terzo posto, ed il titolo fu conquistato dal neozelandese Bruce Sandford, che divenne il primo atleta non europeo a vincere una medaglia iridata, davanti allo svizzero Gregor St\u00e4hli, gi\u00e0 sul podio a Sch\u00f6nau am K\u00f6nigssee 1990."}
{"id": "5347574", "revid": "7077", "url": "https://it.wikipedia.org/wiki?curid=5347574", "title": "Keith Baker", "text": "Keith Baker pu\u00f2 riferirsi a:"}
{"id": "5347579", "revid": "287204", "url": "https://it.wikipedia.org/wiki?curid=5347579", "title": "Janet Cardiff", "text": "Lavora principalmente con il suono e installazioni sonore; caratteristiche del suo lavoro sono le \"audio walks\" (passeggiate sonore), formato che ha introdotto nel 1995 e che le ha guadagnato la sua reputazione internazionale. Ha partecipato a numerose collaborazioni artistiche con suo marito George Bures Miller. Cardiff e Miller vivono e lavorano a Berlino.\nBiografia.\nJanet Cardiff \u00e8 nata nel 1957 a Brussels, Ontario, Canada. Nel 1980 si \u00e8 laureata alla Queens University, Kingston, Ontario. Nel 1983 si \u00e8 laureata all'University of Alberta, Edmonton, Alberta, Canada. Durante i suoi studi a Edmonton, ha incontrato il futuro marito e collaboratore George Bures Miller.\nCardiff ha studiato fotografia e stampa e i suoi primi lavori sono state serigrafie di grande formato. La sua prima collaborazione artistica con Bures Miller, nel 1983, \u00e8 stata per un film in Super-8 intitolato \"The Guardian Angel\". Dopo questa esperienza, il lavoro di Cardiff ha cominciato ad includere elementi di sequenzialit\u00e0 narrativa, esperimenti con il suono e con il movimento.\nOpere.\nIl suo primo lavoro basato su registrazioni audio si intitola \"The Whispering Room\", un'opera minimale in cui in uno spazio scuro 16 piccoli altoparlanti rotondi montati su dei piedistalli riproducono le voci di vari personaggi. Quando i visitatori si muovono attraverso lo spazio, un proiettore si attiva e presenta filmati al rallentatore.\nAlcuni dei lavori pi\u00f9 noti di Cardiff sono le sue audio walks. La prima fu creata durante una residenza al Banff art center in 1991. Nel 1996 le fu commissionato un pezzo site-specific per il Louisiana Museum in Danimarca. Opere successive sono le audio walk \"Her Long Black Hair\" (2004), a Central Park e nei suoi dintorni, e \"Words Drawn in Water\" (2005) per l'Hirshhorn Museum and Sculpture Garden.\nI suoi lavori sono stati presentati a Present Tense, Nine Artists in the Nineties, San Francisco Museum of Modern Art, NowHere, Louisiana Museum, Denmark, The Museum as Muse, Museum of Modern Art, la Carnegie International '99/00, alla Opening Exhibition alla Tate Modern.\nNel 1999 ha realizzato per Artangel a Londra \"The Missing Voice (Case Study B)\". Si tratta di un tour audio che parte dalla Whitechapel Library, nei pressi della fermata della metropolitana Whitechapel, e attraversa l'East End di Londra, intrecciando un racconto con descrizioni del paesaggio incontrato.\nCardiff ha rappresentato il Canada alla S\u00e3o Paulo Art Biennial nel 1998, e alla sesta Istanbul Biennial nel 1999 assieme a George Bures Miller.\nNella sua opera \"Forty Part Motet\" ognuno dei 40 altoparlanti diffonde una registrazione di una voce che canta \"Spem in alium\" di Thomas Tallis, permettendo al pubblico di attraversare lo spazio ed apprezzare le singole voci del canto polifonico. Questo lavoro ora \u00e8 parte della collezione permanente della National Gallery of Canada ad Ottawa, Ontario, Canada., del Museum of Modern Art a New York, e di Inhotim a Brumadinho, Brasile all'interno di questo museo.\nUna recente retrospettiva, \"Janet Cardiff: A Survey of Works, Including Collaborations with George Bures Miller\", \u00e8 stata presentata al P.S. 1 Contemporary Art Center, Long Island City, Queens, nel 2001 e successivamente a Montr\u00e9al, Oslo, e Torino. Tra le sue mostre del 2006 si annoverano Good Vibrations\u2013Le arti visive e il Rock, Palazzo delle Papesse, Centro Arte Contemporanea, Siena, Anticipation, The Museum of Contemporary Photography, Chicago e Sonic Presence, Bergen Kunsthall, Bergen, Norway.\nReal Time (1999) \u00e8 stata la prima video walk creata dalla Cardiff, organizzata nella biblioteca del Carnegie Museum of Art. La camminata ha una durata di 18 minuti e ognuno dei partecipanti indossa un paio di cuffie collegate ad una piccola videocamera; il lavoro si basa sulle discrepanze tra ci\u00f2 che \u00e8 trasmesso su un monitor e ci\u00f2 che realmente accade nella libreria.\nCollaborazioni con George Bures Miller.\n\"The Dark Pool\" \u00e8 stata la prima installazione multimediale creata da Cardiff e Miller ed \u00e8 stata presentata nel 1995 a Vancouver. Il lavoro consiste in una stanza illuminata da luce soffusa, arredata con tappeti e oggetti, attraverso cui i visitatori si spostano attivando vari tipi di suoni, come segmenti musicali, frammenti di conversazioni e di racconti. .\nCardiff e Bures Miller hanno rappresentato il Canada alla 49\u00aa Biennale di Venezia con \"Paradise Institute\" (2001), un'installazione che ricostruisce un cinema a 16 posti dove i visitatori guardano un film, rimanendo coinvolti come testimoni in un crimine che \u00e8 inscenato sia in sala sia sullo schermo.\nLa coppia ha vinto il premio speciale della Biennale di Venezia, per la prima volta assegnato ad artisti canadesi, e il Benesse Prize. Altre recenti mostre annoverano quella alla Art Gallery of Alberta (2010), Fruitmarket Gallery, Edinburgh, Scotland (2008) il Miami Art Museum (2007) Vancouver Art Gallery (2005), Luhring Augustine, New York (2004), Contemporary Arts Center, Cincinnati (2003), Art Gallery of Ontario (2002), National Gallery of Canada (2002) e Oakville Galleries, Oakville, Ontario (2000). Nel 2012, Cardiff ha partecipato assieme al marito a Documenta. I due hanno proposto due installazioni: la prima \u00e8 una installazione audio nel bosco intitolata \u00abForest (for a thousand years\u2026)\u00bb, un loop audio di 28 minuti. La seconda, \u00abAlter Bahnhof video walk\u00bb, \u00e8 una video walk di 26 minuti prodotta appositamente per Documenta,"}
{"id": "5347585", "revid": "484362", "url": "https://it.wikipedia.org/wiki?curid=5347585", "title": "Santissimo sacramento", "text": ""}
{"id": "5347588", "revid": "287204", "url": "https://it.wikipedia.org/wiki?curid=5347588", "title": "Apollonio di Roma", "text": "Agiografia.\nApollonio era un illustre personaggio romano, erudito in scienza e filosofia e forse era senatore. Di fede cristiana venne denunciato da un suo schiavo a Perennio, il prefetto del Pretorio. Apollonio fu chiamato a discolparsi delle accuse ma invece afferm\u00f2 la sua fede in Cristo con un'apologia del Cristianesimo. Per questo viene condannato a morte. Apollonio fu martirizzato a Roma nel 185, sotto l'impero di Commodo (161-192).\nLe fonti discordano nel modo in cui fu martirizzato, secondo la \u2018passio\u2019 greca Apollonio muore dopo lo spezzamento delle gambe, mentre in quella armena invece viene decapitato.\nCulto.\nSecondo il Martirologio Romano, il giorno dedicato al santo \u00e8 il 21 aprile:\nNel Medioevo sant'Apollonio fu confuso con altri due santi, Apollo alessandrino e Apollonio martire e venivano venerati insieme il 18 aprile. Nella nuova edizione del \u2018Martirologio Romano\u2019 la commemorazione del santo \u00e8 stata riportata al 21 aprile. le reliquie del santo sono conservate a Bologna e a Ebora."}
{"id": "5347590", "revid": "729019", "url": "https://it.wikipedia.org/wiki?curid=5347590", "title": "Edmondo Mazzuoli", "text": "Biografia.\nNacque a Bologna il 28 febbraio 1889, figlio di Ettore ed Armida Franzini. Mentre lavorava come magazziniere in un albergo di Firenze, dove come podista correva nella locale societ\u00e0 Itala, l\u2019Italia entr\u00f2 nella prima guerra mondiale ed egli lasci\u00f2 subito il lavoro per arruolarsi nel Regio Esercito come volontario. Assegnato al 31\u00ba Reggimento fanteria della Brigata \"Siena\" fu mandato subito in zona di guerra sul fronte tra San Pier d'Isonzo e Ronchi, partecipando alle azioni che portarono alla conquista di Castelnuovo (18 luglio-3 agosto 1915) e poi alla terza battaglia dell'Isonzo.\nDurante questa battaglia, scatenata dal Capo di stato maggiore dell\u2019esercito Luigi Cadorna a partire dal 18 ottobre 1915, si distinse particolarmente nei combattimenti nella linea della trincea denominata \"delle Frasche\", offrendosi pi\u00f9 volte come volontario per la missione di sfondamento dei reticolati austriaci. Il 21 ottobre, gi\u00e0 ferito da una pallottola ad un braccio, proseguiva nell'assalto, esortando gli altri soldati del gruppo, fino a cadere colpito a morte dagli avversari.\nIl 15 settembre 1916 gli fu conferita la Medaglia d'oro al valor militare alla memoria. Per onorarne il ricordo il comune di Sagrado gli ha intitolato una via in frazione Poggio Terza Armata."}
{"id": "5347591", "revid": "1776051", "url": "https://it.wikipedia.org/wiki?curid=5347591", "title": "Lindsay Fletemier", "text": "Giocava nel ruolo di centrale.\nCarriera.\nLa carriera di Lindsay Fletemier inizia quando entra a far parte della squadra della University of Dayton: con la sua universit\u00e0 prende parte alla Division I NCAA dal 2006 al 2010, saltando tuttavia la prima stagione ed ottenendo anche qualche riconoscimento individuale.\nNella stagione 2011 inizia la carriera professionistica nella Liga Superior portoricana, dove gioca per le Criollas de Caguas senza tuttavia concludere il campionato. Nel campionato 2011-12 gioca invece nella SM-Liiga finlandese col Liiga Eura, prima di tornare nella stagione 2013 in Porto Rico, dove gioca per le Gigantes de Carolina, concludendo la propria carriera."}
{"id": "5347593", "revid": "715366", "url": "https://it.wikipedia.org/wiki?curid=5347593", "title": "Quartetto (musica)", "text": "In musica il quartetto \u00e8 un complesso musicale di quattro esecutori. Il termine indica anche una composizione musicale per tale organico.\nMusica colta.\nNella musica strumentale il classico quartetto \u00e8 il quartetto d'archi costituito da due violini, viola e violoncello. In molti casi il quartetto d'archi diventa quintetto quando viene integrato da una seconda viola, o da un secondo violoncello, oppure da un contrabbasso.\nLa fortuna di questa piccola formazione strumentale, formatasi gi\u00e0 verso la met\u00e0 del XVIII secolo, \u00e8 solitamente legata alla grande diffusione della musica da camera nel XIX secolo.\nNella musica vocale il termine indica una composizione espressa da quattro voci soliste che abbiano o meno accompagnamento. La formazione \u00e8 spesso usata nell'opera lirica, nella cantata e nell'oratorio.\nMusica jazz.\nNel jazz le formazioni per quattro strumenti in genere comprendono la batteria, il basso acustico o elettrico (o il contrabbasso), e due fra i seguenti strumenti:\nTipi di quartetti moderni.\nIl quartetto pu\u00f2 essere composto per esempio da quattro sassofoni, o da quattro clarinetti."}
{"id": "5347594", "revid": "122928326", "url": "https://it.wikipedia.org/wiki?curid=5347594", "title": "Ivana \u0160panovi\u0107", "text": "Biografia.\nAllenata da Goran Obradovi\u0107, in carriera ha vinto la medaglia di bronzo nel salto in lungo ai Giochi olimpici di ."}
{"id": "5347597", "revid": "1342115", "url": "https://it.wikipedia.org/wiki?curid=5347597", "title": "Alessandro Menchinelli", "text": "Biografia.\nDi professione ragioniere, partecip\u00f2 alla Resistenza militando nelle formazioni partigiane \u201cGiustizia e libert\u00e0\u201d. Dopo aver aderito al Partito d'Azione, nel 1947 \u00e8 confluito con la maggioranza del partito nel PSI. \u00c8 stato segretario della Federazione socialista di Massa Carrara, membro della Direzione nazionale del PSIUP e del PSI, membro dell\u2019assemblea nazionale del PSI e collaboratore volontario delle sue strutture interne, nonch\u00e9 presidente del Collegio nazionale dei probiviri del PSI. \u00c8 stato eletto deputato nella circoscrizione di Pisa, in occasione delle consultazioni del 1958 e del 1963, facendo parte delle Commissioni industria e commercio prima, industria e commercio e difesa poi. \nNel 1964 aderisce al Partito Socialista Italiano di Unit\u00e0 Proletaria. Eletto senatore nel 1968 per le liste unitarie PCI-PSIUP del collegio di Volterra, ha fatto parte della Commissione igiene e sanit\u00e0. Nel 1972 fa rientro nel PSI, pochi mesi prima di concludere il proprio mandato parlamentare. Fra i socialisti negli anni seguenti \u00e8 molto vicino alle posizioni di Francesco De Martino.\nSul finire degli anni '90 aderisce ai Democratici di Sinistra e successivamente al Partito Democratico."}
{"id": "5347600", "revid": "287204", "url": "https://it.wikipedia.org/wiki?curid=5347600", "title": "Associazione Sportiva Cosenza 1942-1943", "text": "Questa voce raccoglie le informazioni riguardanti l'Associazione Sportiva Cosenza nelle competizioni ufficiali della stagione 1942-1943."}
{"id": "5347601", "revid": "287204", "url": "https://it.wikipedia.org/wiki?curid=5347601", "title": "Ivana Spanovic", "text": ""}
{"id": "5347602", "revid": "729019", "url": "https://it.wikipedia.org/wiki?curid=5347602", "title": "Tachikawa Ki-54", "text": "Il , indicato anche in base alle convenzioni allora vigenti, e al quale, nella sua versione da trasporto Ki-54c venne assegnato dagli alleati il nome in codice Hickory, fu un aereo da addestramento bimotore, monoplano ad ala bassa sviluppato dall'azienda aeronautica giapponese Tachikawa Hik\u014dki KK nei tardi anni trenta\nEntrato in linea nei primi anni quaranta, venne impiegato principalmente dal Dai-Nippon Teikoku Rikugun K\u014dk\u016b Hombu, la componente aerea dell'Esercito imperiale giapponese, durante la seconda guerra mondiale, mentre alcuni esemplari, tra le ultime fasi del conflitto e dopo il suo termine, vennero catturati ed utilizzati da forze alleate in Cina e Indocina.\nStoria del progetto.\nNei tardi anni trenta il K\u014dk\u016b Hombu, l'allora ministero dell'aviazione del Giappone, emise una specifica per la fornitura di un nuovo modello adatto alla formazione basica ed avanzata degli equipaggi destinati ai bombardieri: piloti, operatori radio, navigatori, puntatori e mitraglieri di bordo. Le prestazioni espresse e le caratteristiche di volo dovevano essere simili ai bombardieri medi in servizio in Giappone nel periodo. A questo scopo nel 1939 venne contattata la Tachikawa, affidando la progettazione e lo sviluppo di un aereo adatto allo scopo al gruppo di lavoro diretto dal capo progettista Ryokichi Endo.\nL'ufficio tecnico elabor\u00f2 il disegno relativo ad un velivolo bimotore monoplano ad ala bassa dotato di carrello d'atterraggio retrattile la cui propulsione era affidata ad una coppia di motori radiali Hitachi Ha-13a da 510 hp (380 kW) ciascuno, abbinati ad eliche a passo variabile tipo Hamilton.\nIl prototipo, al quale venne assegnata la designazione Ki-54, venne portato in volo per la prima volta nell'estate 1940 e dopo le prime prove, che servirono a correggere una iniziale tendenza a puntare il naso verso il basso in fase di atterraggio, venne valutato positivamente dalla commissione dell'Esercito imperiale che gli assegn\u00f2 la designazione ufficiale \"Aereo da addestramento avanzato per l'Esercito Tipo 1 Modello A\", o da diversa convenzione Ki-54a, ed avviato alla produzione in serie nel 1941.\nIl primo lotto di fornitura fu relativo a velivoli attrezzati per l'addestramento avanzato dei piloti della Dai-Nippon Teikoku Rikugun K\u014dk\u016b Hombu, la componente aerea dell'Esercito imperiale giapponese, mentre il secondo, indicato come \"Aereo da addestramento alle operazioni per l'Esercito Tipo 1 Modello B\", o Ki-54b, era destinato alla formazione dell'intero equipaggio, equipaggiato con la strumentazione completa tipica dei bombardieri ed armamento consistente in quattro mitragliatrici Type 89 calibro 7,7\u00a0mm camerate per il munizionamento 7,7 \u00d7 58 mm Arisaka. Quest'ultima versione fu l'addestratore standard per gli allievi piloti delle scuole di volo destinati ai velivoli bimotore e quella prodotta nel maggior numero di unit\u00e0."}
{"id": "5347603", "revid": "599013", "url": "https://it.wikipedia.org/wiki?curid=5347603", "title": "Ivana \u0160panovic", "text": ""}
{"id": "5347614", "revid": "228587", "url": "https://it.wikipedia.org/wiki?curid=5347614", "title": "Nuoto ai Giochi della XV Olimpiade - Staffetta 4x200 metri stile libero maschile", "text": "La competizione della staffetta 4x200 metri stile libero maschile di nuoto dei Giochi della XV Olimpiade si \u00e8 svolta nei giorni 28 e 29 luglio 1952 allo stadio olimpico del nuoto di Helsinki."}
{"id": "5347615", "revid": "155634", "url": "https://it.wikipedia.org/wiki?curid=5347615", "title": "Eastern Professional Basketball League 1949-1950", "text": "La stagione EPBL 1949-50 fu la 4\u00aa della Eastern Professional Basketball League. Parteciparono 8 squadre divise in due gironi.\nRispetto alla stagione precedente si aggiunsero i Berwick Carbuilders. I \"Lancaster Red Roses\" e in \"Reading Keys\" diventarono rispettivamente i Lancaster Rockets e i Reading Rangers."}
{"id": "5347618", "revid": "1543377", "url": "https://it.wikipedia.org/wiki?curid=5347618", "title": "Piercarlo Grimaldi", "text": "Biografia.\nPiercarlo Grimaldi \u00e8 stato professore ordinario presso l'Universit\u00e0 degli Studi di scienze gastronomiche di Pollenzo-Bra, dove ha insegnato \"Antropologia culturale\" e \"Antropologia e memoria\". Dall'ottobre 2011 a settembre 2017 ha ricoperto altres\u00ec la carica di rettore dello stesso ateneo.\nHa insegnato \"Antropologia culturale\", \"Etnografia\", \"Etnologia\" e \"Storia delle tradizioni popolari\" presso l'Universit\u00e0 degli Studi di Torino e, successivamente, presso l'Universit\u00e0 degli Studi del Piemonte Orientale.\n\u00c8 direttore dal 1993 della collana \"Documenti e ricerche di etnologia europea\", pubblicata dalla casa editrice Omega di Torino, dove ha tra l'altro curato la riedizione di testi classici dell'etnografia piemontese quali quelli di Estella Canziani, Costantino Nigra, Giuseppe Cesare Pola-Falletti Villafalletto e Agostino Barolo.\nInsieme a Carlo Petrini e a Davide Porporato ha costituito i cosiddetti \"Granai della memoria\"\", progetto scientifico e didattico di archiviazione multimediale di storie di vita.\nIl suo nome compare fra i testimoni qualificati incontrati da Paolo Rumiz nel corso del suo itinerario lungo il Po compiuto nel 2012, i cui esiti sono narrati nel libro di viaggio \"Morimondo\" (Feltrinelli, 2013). La ricerca etnografica ed antropologica lungo l'asta del fiume Po ha visto lungamente impegnato Piercarlo Grimaldi, come documentato dal volume \"Cibo e rito\" (2012) e da una vasta raccolta di testimonianze video, da lui raccolte nel 2007 in occasione del cinquantesimo anniversario del \"Viaggio lungo la Valle del Po: alla ricerca dei cibi genuini\" di Mario Soldati. Gli esiti di tale ricerca sono stati divulgati dal programma televisivo Il tempo e la storia nel corso della puntata andata in onda il 9 ottobre 2015.\nIn occasione del suo settantesimo compleanno, nel luglio 2015, \u00e8 stato pubblicato un corposo \"Festschrift\" in suo onore dal titolo \"Sentieri della memoria\", in cui diversi soggetti tra colleghi, amici ed allievi si sono confrontati con il lavoro di ricerca antropologica condotto da Piercarlo Grimaldi nel corso della sua carriera accademica.\nInteressi di ricerca.\nStudioso di tradizioni popolari, nonch\u00e9 della complessit\u00e0 della societ\u00e0 contemporanea, i suoi principali interessi di ricerca sono:"}
{"id": "5347628", "revid": "155634", "url": "https://it.wikipedia.org/wiki?curid=5347628", "title": "Eastern Professional Basketball League 1948-1949", "text": "La stagione EPBL 1948-49 fu la 3\u00aa della Eastern Professional Basketball League. Parteciparono 7 squadre in un unico girone.\nRispetto alla stagione precedente si aggiunsero gli York Victory A.C.. Gli Hazleton Mountaineers e i Philadelphia Lumberjacks scomparvero,"}
{"id": "5347629", "revid": "247222", "url": "https://it.wikipedia.org/wiki?curid=5347629", "title": "Virginia Minnetti", "text": ""}
{"id": "5347631", "revid": "247222", "url": "https://it.wikipedia.org/wiki?curid=5347631", "title": "Francesco Pippo", "text": ""}
{"id": "5347649", "revid": "121617921", "url": "https://it.wikipedia.org/wiki?curid=5347649", "title": "Lettera di suicidio", "text": "Una lettera di suicidio \u00e8 un messaggio redatto da una persona che ha compiuto o ha intenzione di compiere un suicidio.\nLe motivazioni dietro la redazione di una lettera di addio variano dalla spiegazione del gesto alla confessione di crimini, in particolare nei casi di omicidio-suicidio. Circa il 30% dei suicidi sono accompagnati da una lettera.\nLe lettere stilate in et\u00e0 avanzata sono pi\u00f9 corte rispetto a quelle composte da soggetti pi\u00f9 giovani, che sono spesso caratterizzate dalla richiesta di perdono per il loro gesto.\nMotivazioni.\nAlcuni campi di studio, come la sociologia, la psichiatria e la grafologia, hanno indagato sui motivi per cui le persone che si uccidono o tentano il suicidio lasciano una nota.\nSecondo Lenora Olsen, professoressa presso la University of Utah School of Medicine, i motivi pi\u00f9 comuni per cui le persone che pensano al suicidio scelgono di scrivere una nota di suicidio includono uno dei seguenti o di pi\u00f9:\nA volte c'\u00e8 anche un messaggio nel caso di omicidio-suicidio, che spiega i motivi del delitto, come per la dichiarazione di suicidio di Marc L\u00e9pine e le dichiarazioni videoregistrate degli attentatori di Londra del 7 luglio 2005."}
{"id": "5347653", "revid": "182193", "url": "https://it.wikipedia.org/wiki?curid=5347653", "title": "Ferrovia Chiusa-Plan", "text": ""}
{"id": "5347656", "revid": "182193", "url": "https://it.wikipedia.org/wiki?curid=5347656", "title": "Ferrovia Plan-Chiusa", "text": ""}
{"id": "5347657", "revid": "182193", "url": "https://it.wikipedia.org/wiki?curid=5347657", "title": "Ferrovia della Valgardena", "text": ""}
{"id": "5347660", "revid": "610572", "url": "https://it.wikipedia.org/wiki?curid=5347660", "title": "Associazione Calcio Empoli 1942-1943", "text": "Questa voce raccoglie le informazioni riguardanti l'Associazione Calcio Empoli nelle competizioni ufficiali della stagione 1942-1943."}
{"id": "5347664", "revid": "486946", "url": "https://it.wikipedia.org/wiki?curid=5347664", "title": "Lettera d'addio", "text": ""}
{"id": "5347665", "revid": "71204917", "url": "https://it.wikipedia.org/wiki?curid=5347665", "title": "Glik", "text": ""}
{"id": "5347667", "revid": "761672", "url": "https://it.wikipedia.org/wiki?curid=5347667", "title": "Concorsi", "text": ""}
{"id": "5347668", "revid": "155634", "url": "https://it.wikipedia.org/wiki?curid=5347668", "title": "Eastern Professional Basketball League 1947-1948", "text": "La stagione EPBL 1947-48 fu la 2\u00aa della Eastern Professional Basketball League, la prima con la nuova denominazione. Parteciparono 8 squadre in un unico girone.\nRispetto alla stagione precedente si aggiunsero gli Harrisburg Senators, i Philadelphia Lumberjacks, i Sunbury Mercuries e i Williamsport Billies. I \"Pottsville Pros\" divennero i Pottsville Packers. I Wilkes-Barre Barons passarono nella ABL. Gli Allentown Rockets scomparvero."}
{"id": "5347670", "revid": "83531", "url": "https://it.wikipedia.org/wiki?curid=5347670", "title": "Varese Sportiva 1940-1941", "text": "Questa voce raccoglie le informazioni riguardanti la Varese Sportiva nelle competizioni ufficiali della stagione 1940-1941.\nOrganigramma societario.\nArea direttiva\nArea organizzativa\nArea tecnica\nBibliografia.\nLibri\nGiornali"}
{"id": "5347674", "revid": "92723", "url": "https://it.wikipedia.org/wiki?curid=5347674", "title": "Wolbodo di Liegi", "text": "Biografia.\nNato da una famiglia nobile della regione delle Fiandre, si form\u00f2 alla scuola della cattedrale di Utrecht.\nWolbodo \u00e8 stato decano della cattedrale di San Martino di Utrecht e in seguito divenne cappellano di corte di Enrico II. Nel 1018 \u00e8 stato nominato vescovo della diocesi di Liegi. Sotto il suo episcopato \u00e8 stata completata la chiesa di San Giacomo ed \u00e8 stata fondata l'abbazia di San Lorenzo di Liegi. Il vescovo si prodig\u00f2 in particolare per la venerazione dei santi.\nMor\u00ec il 21 aprile del 1021. Fu sepolto nella cripta dell'abbazia di San Lorenzo che era ancora in costruzione.\nIl culto.\nIl giorno dedicato al santo \u00e8 il 21 aprile. \u00c8 il santo patrono degli studenti."}
{"id": "5347683", "revid": "1342115", "url": "https://it.wikipedia.org/wiki?curid=5347683", "title": "Alberto Benzoni", "text": "Biografia.\nL'impegno politico.\nIscrittosi al Partito Socialista Italiano nel 1957, nel 1971 fu eletto consigliere comunale di Roma e nel 1976 fu nominato vicesindaco nella giunta del comunista Giulio Carlo Argan, mantenendo la carica fino al 1985. Esponente della sinistra del PSI favorevole al dialogo con il Partito Comunista Italiano, nel 1978 fu, insieme a Michele Achilli, Gianfranco Amendola, Tristano Codignola, Paolo Leon e Marcello Vittorini, tra i firmatari di un articolo dell'\"Avanti!\" critico verso il segretario del partito Bettino Craxi, a causa della sua politica anticomunista e delle \u00absvolte di natura ideologica\u00bb da lui promosse.\nDopo la crisi del PSI, dal 1994 ader\u00ec alla Federazione Laburista, di cui fece parte sino a quando la maggioranza di tale formazione decide di confluire nei DS, a cui si oppone. Benzoni a quel punto promuove Movimento di Unit\u00e0 Socialista e Laburista, che nel maggio 1998 partecipa alla fondazione dei Socialisti Democratici Italiani.\nNel 2006 sostiene il progetto della Rosa nel pugno.\nScrittore e giornalista.\nAutore di diverse pubblicazioni sulla storia del socialismo e del PSI, nel 1991, prima della fine della parabola craxiana provocata dalle inchieste di Mani pulite, ha pubblicato il saggio \"Il craxismo\", sulla figura e la politica di Bettino Craxi. Insieme alla figlia Elisa, laureata in storia contemporanea, nel 1999 ha pubblicato \"Attentato e rappresaglia\", un saggio sull'attentato di via Rasella.\nCura rubriche di politica internazionale su l'\"Avanti!\" e \"Mondoperaio\"."}
{"id": "5347691", "revid": "729019", "url": "https://it.wikipedia.org/wiki?curid=5347691", "title": "Unione Sportiva Casertana 1942-1943", "text": "Questa pagina raccoglie le informazioni riguardanti l'Unione Sportiva Casertana nelle competizioni ufficiali della stagione 1942-1943."}
{"id": "5347692", "revid": "155634", "url": "https://it.wikipedia.org/wiki?curid=5347692", "title": "Eastern Pennsylvania Basketball League 1946-1947", "text": "La stagione EPBL 1946-47 fu la 1\u00aa della Eastern Pennsylvania Basketball League. Parteciparono 6 squadre in un unico girone."}
{"id": "5347693", "revid": "300067", "url": "https://it.wikipedia.org/wiki?curid=5347693", "title": "Eastern Pennsylvania Basketball League", "text": ""}
{"id": "5347701", "revid": "30445", "url": "https://it.wikipedia.org/wiki?curid=5347701", "title": "Periodo Formativo", "text": ""}
{"id": "5347702", "revid": "775372", "url": "https://it.wikipedia.org/wiki?curid=5347702", "title": "Vinicio Marinucci", "text": "Biografia.\nDopo aver studiato legge, lavor\u00f2 come giornalista e critico per il teatro e per il cinema, sul quotidiano \"Momento Sera\". Anche saggista (\"Tendenze del cinema italiano\", del 1959) e romanziere (\"La porta accanto\", del 1954), dal 1949 collabor\u00f2 a diverse sceneggiature. Per il cinema ha diretto negli anni '60 due pellicole sullo stile del \"Mondo movie\". In seguito lavor\u00f2 per la televisione. Nel 1946, insieme ad altri, fu il fondatore del Sindacato nazionale giornalisti cinematografici italiani, che diresse fino al 1986. Nel 1947 diresse la giuria della Mostra internazionale d'arte cinematografica di Venezia, e ne fece parte altre tre volte, nel 1948, 1951 e 1959. Negli ultimi anni fece parte della giuria del Premio intitolato a Filippo Sacchi per tesi di laurea di argomento cinematografico."}
{"id": "5347703", "revid": "1305772", "url": "https://it.wikipedia.org/wiki?curid=5347703", "title": "Inni degli Stati italiani preunitari", "text": "Lista degli Inni degli Stati Italiani Preunitari, suonati nelle principali nazioni preunitarie prima del 1861.\nRegno di Sardegna.\nL\u2019inno ufficiale dello Stato, l\"'Hymnu sardu nationale\", venne composto negli anni '30 dell'Ottocento..\nIl testo lo scrisse l'abate, poi secolarizzato nel 1842, Vittorio Angius, deputato al Parlamento Subalpino, fervente liberale, in lingua sarda mentre la musica il sassarese Giovanni Gonella. \nLa prima esecuzione di tale inno avvenne il 20 febbraio 1844, al teatro civico cagliaritano. L'inno fu sempre tenuto in grande considerazione dai sovrani italiani; venne infatti affiancato alla preesistente Marcia Reale, la quale fu sostituita nel 1947, con il Canto degli Italiani, come nuovo inno dell'Italia repubblicana.\nMentre l'Inno Sardo divenne una sorta di \"patrimonio personale\" del re, tenuto sempre in grande considerazione dai sovrani di Casa Savoia, la Marcia Reale acquist\u00f2 popolarit\u00e0 fra la gente e venne considerata, anche se nessuna legge la decretava tale ufficialmente, l'inno del Regno di Sardegna.\nL'ultima esecuzione ufficiale dell\u2019inno sardo risale al 1937, eseguito dal coro della Cappella Sistina, diretto da Lorenzo Perosi.\nRegno Lombardo-Veneto.\nPer il Regno Lombardo Veneto e , fu adottato il Kaiserhymne, (o Serbi Dio l'austriaco regno in italiano) in sol maggiore, composto da Franz Joseph Haydn nel 1797 per volere dell'imperatore del Sacro Romano Impero Francesco II. Il testo si deve al poeta Lorenz Leopold Haschka; l\u2019inno venne rappresentato al Burgtheater di Vienna il 12 febbraio 1797. La prima italiana di tale inno risale al 1838 al Teatro della Scala di Milano; tra gli spettatori erano presenti Ferdinando d'Asburgo e Maria Anna di Savoia.\nFu inno della casa d'Asburgo fino al 1918 e del Regno Lombardo-Veneto fino all'annessione di questo stato al Regno d\u2019Italia, ed era anche noto a Trieste col nomignolo scherzoso di \"Serbidi\u00f2la\", contrazione delle parole della prima strofa nella versione italiana.\nDucato di Lucca.\nNel Ducato di Lucca (1815- 1847) l'inno ufficiale era quello spagnolo (Marcha Real) in quanto i duchi regnanti erano infanti di Spagna.\nGranducato di Toscana.\nEgisto Mosell, ultimo rappresentante di una famiglia di musicisti attiva a Firenze tra la fine del XVIII e l\u2019inizio del XIX secolo, fu flautista, oboista e \" Direttore di tutte le bande di S.A.I. il Gran Duca di Toscana \". \nScrisse una marcia d'ordinanza delle guardie civiche del Granducato: la Leopolda. \nEssa divenne in seguito inno ufficiale del Granducato il cui titolo richiama la dinastia regnante in Toscana.\nStato Pontificio.\nPrima dell'adozione dell'inno composto dall'austriaco Vittorino Hallmayr, direttore della Banda del 47\u00ba Reggimento di Fanteria \"Conte Kinsky\", all\u2019inizio del XIX secolo l\u2019inno dello Stato della Chiesa era una canzone religiosa anonima: \" Noi vogliam Dio \". \nNel 1857, quando Pio IX entr\u00f2 solennemente a Bologna da Porta Maggiore, l\u2019Hallmayr rappresent\u00f2 la Gran Marcia Trionfale, un brano allegro e saltellante, divenuto, successivamente, adottato inno ufficiale.\nL'11 aprile 1869 a Roma, per la celebrazione del giubileo di sacerdozio del papa, il compositore francese Charles Gounod invi\u00f2 in omaggio una solenne e pomposa marcia alla francese la quale piacque al pontefice. Si pens\u00f2 cos\u00ec di sostituire l'inno di Hallmayr con la marcia di Gounod, ma la Presa di Roma imped\u00ec tutto ci\u00f2, in quanto la Citt\u00e0 Eterna fu annessa al Regno d'Italia. \nNel 1929 rinacque lo Stato della Chiesa, come Citt\u00e0 del Vaticano, in seguito ai Patti Lateranensi e il nuovo Stato adott\u00f2 la bandiera e l'inno del 1857. \nIl 24 dicembre 1949, alla presenza di papa Pio XII, fu eseguita la marcia di Gounod e per questo fu munita del titolo Inno e Marcia Pontificale , accompagnata da un testo in latino e uno in italiano. \nIl primo gennaio del 1950 il papa rese l'inno ufficiale.\nIl testo in latino fu scritto da Raffaelo Lavagna, mentre il testo italiano \u00e8 di Salvatore Antonio Allegra (1905-1969).\nPer approfondimenti \nRegno delle Due Sicilie.\nL'Inno al Re era l'inno nazionale del Regno delle Due Sicilie e sarebbe stato scritto e musicato da Giovanni Paisiello su commissione di Ferdinando I delle Due Sicilie nel 1787.\nIl testo che viene, per\u00f2, solitamente associato all\"'Inno al Re\" \u00e8 quello tratto da una partitura scritta tra il 1835 e il 1840 per la principessa Eleonora Galletti di Palazzolo e alcuni contestano la sua attribuzione a Giovanni Paisiello."}
{"id": "5347704", "revid": "1915706", "url": "https://it.wikipedia.org/wiki?curid=5347704", "title": "Ossido di propilene", "text": "Ossido di propilene \u00e8 il nome comune del metilossirano, un eterociclo organico appartenente al gruppo degli epossidi, con formula CH3CHCH2O. In condizioni normali \u00e8 un liquido incolore di odore etereo, molto solubile in acqua e nella maggior parte dei comuni solventi organici. \u00c8 una molecola chirale e il composto \u00e8 in genere utilizzato come miscela racemica dei due enantiomeri. L'ossido di propilene viene prodotto industrialmente su larga scala, ed \u00e8 utilizzato per la sintesi di poliuretani, poliesteri, solventi ossigenati, polioli.\nProduzione.\nL'ossido di propilene viene prodotto industrialmente a partire dal propilene principalmente secondo i primi due processi seguenti. \nProcesso della cloridrina.\nIn questa metodologia il propilene \u00e8 fatto reagire con acqua e cloro, formando una miscela di cloridrine isomere (1-cloro-2-propanolo e 2-cloro-1-propanolo); segue la reazione di epossidazione con una base (idrossido di calcio o idrossido di sodio):\nProcesso della ossidazione indiretta.\nIn questo caso l'ossidazione del propilene \u00e8 effettuata tramite un perossido organico. Si possono utilizzare vari perossidi. La figura seguente illustra lo schema di reazione a partire da etilbenzene. Inizialmente l'etilbenzene viene ossidato formando il corrispondente perossido; in seguito il perossido reagisce con propilene per dare l'ossido di propilene. La terza reazione recupera il feniletanolo trasformandolo in stirene, composto utile per altri processi sintetici. \nProcesso di ossidazione con perossido di idrogeno.\nUn terzo processo industriale di importanza minore \u00e8 il cosiddetto processo HPPO (acronimo da Hydrogen Peroxyde PropylenOxide). Questo processo \u00e8 utilizzato dal 2008 nell'impianto Evonik/Uhde a Ulsan (Corea del Sud), e nell'impianto BASF/Dow/Solvay di Anversa (Belgio). Nel processo HPPO il propilene viene ossidato con perossido di idrogeno (H2O2). \nQuesto processo \u00e8 considerato particolarmente economico ed ecologico, dato che l'unico sottoprodotto formato \u00e8 acqua. Si richiede a monte un sistema per la produzione di perossido di idrogeno, ma non servono infrastrutture o mercati per smaltire sottoprodotti.\nReattivit\u00e0.\nL'ossido di propilene \u00e8 un composto stabile ma molto reattivo, soprattutto per la presenza dell'anello epossidico tensionato, che tende ad aprirsi come fa anche l'analogo composto ossido di etilene. In presenza di acqua si ha idrolisi non catalizzata a glicole propilenico e altri glicoli polipropilenici; la reazione \u00e8 lenta a bassa temperatura e veloce a 200-220\u00a0\u00b0C. Dal punto di vista industriale la reazione pi\u00f9 importante \u00e8 la polimerizzazione, che pu\u00f2 diventare violenta, in presenza di catalizzatori come i cloruri di alluminio, ferro e stagno, nonch\u00e9 basi, acidi e metalli alcalini.\nApplicazioni.\nCirca il 70% dell'ossido di propilene \u00e8 usato per sintetizzare polioli per la produzione di poliuretani. Il 20% circa viene idrolizzato per produrre glicole propilenico. Altri prodotti importanti sono glicole polipropilenico, eteri del glicole propilenico, alcool allilico e carbonato di propilene.\nTossicit\u00e0 / Indicazioni di sicurezza.\nL'ossido di propilene \u00e8 un composto volatile, molto reattivo e infiammabile. Provoca gravi irritazioni agli occhi, alla pelle e alle mucose. \u00c8 un sospetto cancerogeno e mutageno. \u00c8 pericoloso per gli organismi acquatici."}
{"id": "5347707", "revid": "354397", "url": "https://it.wikipedia.org/wiki?curid=5347707", "title": "Metilossirano", "text": ""}
{"id": "5347709", "revid": "1305772", "url": "https://it.wikipedia.org/wiki?curid=5347709", "title": "Mattiello", "text": ""}
{"id": "5347713", "revid": "2091899", "url": "https://it.wikipedia.org/wiki?curid=5347713", "title": "Palazzo Capasso", "text": "Il Palazzo Capasso si trova nel centro storico di Salerno, in via Ferrante Sanseverino.\nStoria e descrizione.\nParte integrante del Giardino della Minerva, l'ex palazzo della storica famiglia Silvatico risente pesantemente degli interventi fatti nel Seicento da don Diego del Core, quando Salerno era localit\u00e0 di villeggiatura dei nobili napoletani.\nIl suo ultimo proprietario, ai primi del Novecento, fu il matematico Giovanni Capasso, che vi ospit\u00f2 l'Ateneo-Convitto Galileo Galilei di sua fondazione.\nIl viridarium di Matteo Silvatico si trova in realt\u00e0 due metri pi\u00f9 in basso dell'attuale livello terraneo, come hanno documentato gli scavi intrapresi durante i lavori di restauro del giardino, gli stessi restauri che hanno portato alla luce delle tegole dipinte del XV secolo e brandelli di affreschi cinquecenteschi.\nIl progetto di restauro, in un primo momento limitato solo al Giardino della Minerva (uno dei sette giardini che componevano il sistema degli Orti Cinti), \u00e8 riuscito a recuperare una parte del palazzo, quella in comunicazione con il giardino, in cui oggi emergono i colori pastello del soffitto della Sala Capasso, principale sala del palazzo in cui periodicamente vengono ospitate mostre ed eventi. Adiacente alla Sala Capasso vi \u00e8 la tisaneria biologica.\nL'elemento che pi\u00f9 caratterizza il Palazzo \u00e8 per\u00f2 la bella loggia affacciata sul golfo, impreziosita dalla scenografica fontana cinquecentesca. Questa si presenta sullo stile delle grandi fontane che ritroviamo a Napoli e Roma: un'ampia vasca dal profilo stellare, su cui insiste un grande prospetto scandito da lesene e capitelli sormontate da un fregio e da un timpano scolpito.\nLe lesene scandiscono lo sfondo separandolo in tre parti: quella centrale caratterizzata dall'ampia vasca e da una nicchia a cupola scolpita; quelle laterali, con nicchie rettangolari sormontate da nicchiette ovali oggi vuote. La nicchia di destra \u00e8 oggi aperta per consentire l'accesso al Giardino dei Semplici.\nLe tegole.\nNel 2002, durante i lavori di smontaggio di parte del tetto di copertura di palazzo Capasso, furono rinvenute numerose tegole (pianelle) che presentavano la faccia sottostante dipinta. Solo una parte di queste tegole furono recuperate, altre giacciono nel sottotetto sulla verticale del fabbricato che non \u00e8 stato ancora oggetto di interventi di restauro. N\u00e9 \u00e8 possibile al momento recuperarle se non rifacendo interamente il tetto di copertura. Delle tegole recuperate, dodici, le pi\u00f9 significative, sono state oggetto di restauro nel 2004.\nLa pittura sulla faccia inferiore dei tegoloni serviva a decorare prevalentemente edifici religiosi ove il tetto di copertura restava a vista. Esempi in tal senso sono attualmente visibili in chiese medioevali del centro Italia (Ostia Antica o a Viterbo, presso la chiesa di Santa Maria Nuova) e in alcune regioni del nord. Va rilevato che le tegole dipinte, attualmente visibili in edifici medioevali, sono quasi esclusivamente fatte con il sistema delle mascherine a uno o due colori e soprattutto sono monotematiche. Quelle ritrovate in palazzo Capasso hanno la caratteristica particolare di essere state dipinte senza mascherina e sono quasi tutte a tema vario. Ci\u00f2 fa supporre che tali tegole siano state recuperate come elemento di spoglio da vecchi edifici a carattere religioso esistenti nel centro storico di Salerno. Alcune tegole dipinte con sono state ritrovate anche nel Duomo di Salerno.\nLa qualit\u00e0 e la precisione dell'esecuzione del disegno \u00e8 molto variabile ed in alcuni casi lascerebbe pensare a prove di colore o bozzetti. I soggetti rappresentati appartengono a diverse tipologie e sono sostanzialmente riconducibili ai seguenti quattro tipi: decorazioni geometriche policrome, decorazioni fitomorfe policrome, stemmi e monogrammi e profili umani.\nL'analisi dell'animale rampante crestato e unghiato (inserito in un contesto grafico che lascia pensare ad uno stemma araldico), per la particolare forma allungata del cranio farebbe escludere un leone e propendere per un essere zoomorfo fantastico, estratto dal cospicuo bestiario medievale, del tipo dragone o grifone (bench\u00e9 quest'ultimo venga generalmente rappresentato nella parte superiore con caratteristiche da uccello). Esso \u00e8 rappresentato con finezza e dovizia di particolari, che lo distinguono immediatamente dall'esemplare in cui sono rappresentati il profilo di un uomo ed una donna con tratti molto pi\u00f9 doppi ed approssimativi.\nProbabilmente, per una migliore intelligibilit\u00e0 di queste tegole ed una pi\u00f9 precisa collocazione nel contesto storico-artistico di provenienza, bisogner\u00e0 attendere il recupero delle altre parti del Palazzo non ancora restaurate."}
{"id": "5347728", "revid": "56620", "url": "https://it.wikipedia.org/wiki?curid=5347728", "title": "Nelle terre di Aurion", "text": "Nelle terre di Aurion \u00e8 una serie di romanzi di genere fantasy dello scrittore italiano Luca Azzolini, pubblicata dalla casa editrice Edizioni Piemme nel biennio 2014-2015.\nTrama.\nNelle magiche Terre di Aurion l'oscuro Principe della Notte \u00e8 riuscito a conquistarle e a nascondere in sette luoghi segreti, ognuno per la rispettiva terra, sette talismani, sorvegliati da mostruosi e terribili guardiani, che una volta riuniti possono riuscire a sconfiggerlo per sempre. Dorian, un ragazzino di tredici anni, scopre di essere l'erede al trono del regno di Aurion e l'unico in grado di recuperare i sette talismani. Insieme al suo inseparabile puledro Honor, alla maga e sua amica Mayra, il padre di lei Ravi, ex membro dei Guerrieri del Cielo, e Kiki, uno scoiattolo volante a cui Mayra ha dato la parola, Dorian si incammina nelle magiche Terre di Aurion per riportarle al loro antico splendore.\nI libri.\nI libri che costituiscono questa serie sono sei:"}
{"id": "5347731", "revid": "1543377", "url": "https://it.wikipedia.org/wiki?curid=5347731", "title": "Gennadi Zaichik", "text": "Ha vinto due volte il Campionato georgiano (1978 e 1979).\nHa partecipato con la Georgia a tre Olimpiadi degli scacchi (1992, 1994 e 1996), con il risultato complessivo di +13 =9 \u20134 (67,3 %).\nAltri risultati:\nNel 2002 ha cambiato federazione, passando da quella della Georgia alla United States Chess Federation.\nHa raggiunto il rating FIDE pi\u00f9 alto in luglio 1996, con 2550 punti Elo."}
{"id": "5347733", "revid": "203463", "url": "https://it.wikipedia.org/wiki?curid=5347733", "title": "Gennady Zaichik", "text": ""}
{"id": "5347735", "revid": "594360", "url": "https://it.wikipedia.org/wiki?curid=5347735", "title": "Choi Siwon", "text": ""}
{"id": "5347736", "revid": "1318658", "url": "https://it.wikipedia.org/wiki?curid=5347736", "title": "Nadia Pinardi", "text": "Biografia.\nHa studiato Fisica presso l'Universit\u00e0 di Bologna, laureandosi nel 1980. Nel 1986 ha ottenuto un dottorato all'Universit\u00e0 di Harvard, in Fisica applicata, con specializzazione in oceanografia. In seguit \u00e8 divenuta professore associato di Oceanografia e Meteorologia all'Universit\u00e0 di Bologna, dove si \u00e8 occupata di modelli numerici oceanografici, tecniche di assimilazione dati, previsioni marine e stima della loro incertezza, nonch\u00e9 di formulazione di modelli numerici dell'ecosistema marino e degli idrocarburi in mare, la comprensione delle interazioni biologia-chimica-fisica nell'ambiente marino.\nGrazie ai suoi studi di oceanografia, nel 2007 \u00e8 stata insignita della medaglia Fridtjof Nansen dell'European Geosciences Union (EGU) e nel giugno 2008 della medaglia Roger Revelle attribuita dall\"'Intergovernmental Oceanographic Commission\" dell'UNESCO."}
{"id": "5347737", "revid": "287204", "url": "https://it.wikipedia.org/wiki?curid=5347737", "title": "Circolo Sportivo Giovanni Gerbi Pisa", "text": "Il Circolo Sportivo Giovanni Gerbi Pisa era una societ\u00e0 calcistica italiana con sede nella citt\u00e0 di Pisa nata nel 1914 e scioltasi nel 1922. Nella sua seppur breve storia ha disputato due campionati di Prima Categoria, massima serie nazionale dell'epoca.\nStoria.\nNel 1914 a Pisa nasce la sezione calcistica del \"Circolo Sportivo Giovanni Gerbi Pisa\", il quale nome dato fu chiaramente un omaggio al grande ciclista astigiano Giovanni Gerbi. Il presidente era il Professor Guido Pini, mentre la guida della squadra fu affidata ad una commissione tecnica, come si usava fare nel calcio pionieristico. La divisa da gioco era composta da una maglia rossa con colletto bianco, con uno stemma con la croce \"pisana\" all'altezza del cuore a rappresentare i colori del gonfalone cittadino, da dei pantaloncini bianchi e da dei calzettoni rossi.\nLa prima stagione ufficiale dei rossi pisani fu il campionato di Promozione 1914-1915, e la squadra si rivel\u00f2 da subito molto forte vincendo il campionato toscano battendo in entrambe le partite il Pontedera con un complessivo 13-0, guadagnandosi la promozione in Prima Categoria, al primo anno di attivit\u00e0. Tra le sue file poteva annoverare il \"gigante\" Guglielmo Tornabuoni, che nel corso della sua carriera gioc\u00f2 nel Pisa Sporting Club e nell' sfiorando la vittoria del campionato con il Pisa nella stagione 1920-1921. Questa la prima formazione del Gerbi: Frediani, Gagliardi, Cardini, Ghiara, Garzella, Tornabuoni, Giuntoli, Giagnoni, Bianchi, Vivarelli e Benedettini.\nPer fare il proprio esordio in massima serie la formazione pisana dovette attendere 4 anni, a causa dello scoppio delle attivit\u00e0 belliche della Prima Guerra Mondiale. Nel campionato 1919-1920 i rossi giocano un onorevole campionato arrivando terzi nel girone unico della sezione toscana, restando dietro solo al Pisa e al , che alla fine della stagione arriv\u00f2 a giocarsi il titolo nazionale con l'Inter.\nL'esperienza in Prima Categoria del Gerbi si conclude con la stagione 1920-1921, a causa delle limitate forze economiche della squadra pisana che non permettono ai rossi particolari voli pindarici. Nonostante l'impiego da parte della commissione tecnica di ben 35 giocatori in 15 partite, la formazione gerbiana non si schioda mai dall'ultimo posto della classifica condiviso con il pi\u00f9 blasonato Viareggio, con il quale giocher\u00e0 perdendo lo spareggio salvezza.\nIl Gerbi dunque si ritrova nuovamente nel campionato di Promozione 1921-1922: la squadra disputa un buon campionato vincendo il girone B e qualificandosi per il girone finale, venendo tuttavia battuta in classifica dal e dalla Juventus Massa. \u00c8 il canto del cigno della formazione pisana che al termine della stagione, a causa di insuperabili difficolt\u00e0 economiche, chiude definitivamente i battenti.\nColori e simboli.\nDa segnalare che nell'ultima stagione di attivit\u00e0 la tradizionale maglia rossa con stemma cittadino sul cuore venne alternata con una maglia a strisce verticali bianconere.\nAllenatori e presidenti.\nIl presidente del CS Gerbi per l'intera durata della sua attivit\u00e0 \u00e8 stato il Professor Guido Pini, mentre la guida della squadra e sempre stata presieduta da una commissione tecnica.\nStatistiche e record.\nPartecipazione ai campionati.\n\"Fonte\"\nStatistiche di squadra.\nNella sua breve storia il CS Giovanni Gerbi ha partecipato a 44 incontri ufficiali, il primo con il il 21 febbraio 1915 e l'ultimo il 21 maggio 1922 con il , vincendone 13, ripartiti in 9 vittorie casalinghe e 4 esterne. Ha pareggiato 12 volte, 3 in casa e 9 fuori, e perso 19 volte, di cui 7 delle 19 tra le mura amiche.\n\"La seguente tabella contiene i record in una singola partita del CS Giovanni Gerbi ed \u00e8 relativa alle gare di campionato.\""}
{"id": "5347739", "revid": "3732", "url": "https://it.wikipedia.org/wiki?curid=5347739", "title": "Fr\u00e9d\u00e9ric Ozanam", "text": ""}
{"id": "5347741", "revid": "297059", "url": "https://it.wikipedia.org/wiki?curid=5347741", "title": "Cancro del fegato", "text": ""}
{"id": "5347742", "revid": "297059", "url": "https://it.wikipedia.org/wiki?curid=5347742", "title": "Neoplasia del fegato", "text": ""}
{"id": "5347757", "revid": "1645873", "url": "https://it.wikipedia.org/wiki?curid=5347757", "title": "Partito Comunista Jugoslavo del Montenegro", "text": "Il Partito Comunista Jugoslavo del Montenegro (montenegrino \"Jugoslovenska Komunisti\u010dka Partija Crne Gore/\u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u041a\u043e\u043c\u0443\u043d\u0438\u0441\u0442\u0438\u0447\u043a\u0430 \u041f\u0430\u0440\u0442\u0438\u0458\u0430 \u0426\u0440\u043d\u0435 \u0413\u043e\u0440\u0435\") \u00e8 un partito comunista montegrino d'ispirazione titoista.\nIl partito \u00e8 stato fondato il 25 settembre 2009 come risultato dell'unione di due partiti la Lega dei Comunisti di Jugoslavia-Comunisti del Montenegro e i Comunisti Jugoslavi del Montenegro.\nDurante le elezioni municipali del 2010, il Partito Comunista Jugoslavo del Montenegro ha conquistato un posto a sedere nel parlamento municipale di Plu\u017eine."}
{"id": "5347760", "revid": "287204", "url": "https://it.wikipedia.org/wiki?curid=5347760", "title": "Eug\u00e8ne Vallin", "text": "Biographie.\nStudi\u00f2 all'\u00c9cole des beaux-arts de Nancy e fece apprendistato di ebanisteria presso la bottega di suo zio nel 1881.\nI suoi primi successi furono dei mobili per l'arredo di chiese, ma divenne rapidamente un creatore e artista dell'Art Nouveau sotto l'influenza di Gall\u00e9 al quale realizz\u00f2 la porta dei suoi nuovi laboratori. Ma fu come ebanista che divenne famoso per la produzione su commissione: realizz\u00f2 quindi sale da pranzo e camere di diverso genere per i notabili di Nancy: Eug\u00e8ne J.B. Corbin, Masson, Bergeret, Kronberg\u2026\nNel 1895 costru\u00ec la sua nuova bottega e abitazione a boulevard Lobau a Nancy, che fu il primo edificio Art nouveau della citt\u00e0.\nNel 1901 divenne vice presidente del comitato direttivo dell'Alliance che poi divenne la scuola di Nancy.\nNel 1909 realizz\u00f2 il padiglione della scuola di Nancy all\"'Exposition internationale de l'Est de la France\" che ebbe luogo a Nancy.\nIn architettura fu un pioniere nella costruzione in calcestruzzo e ferro, metodo che us\u00f2 per la costruzione del padiglione della scuola di Nancy all\"'Exposition internationale de l'Est de la France\".\nOpere.\nCasse d'organo.\nPoco conosciuto per questa sua attivit\u00e0, Vallin realizz\u00f2 diverse casse d'organo per delle chiese della Lorena:"}
{"id": "5347764", "revid": "486946", "url": "https://it.wikipedia.org/wiki?curid=5347764", "title": "Mid Point", "text": "La stazione antartica di ricerca Mid Point \u00e8 una stazione meteorologica italiana nel territorio dell'Antartide.\nLa stazione \u00e8 costituita da un igloo costruito con materiali sintetici, con all'interno la stazione meteorologica completamente automatizzata. Mid point \u00e8 utilizzata anche come deposito di carburante e cibo per poter rifornire i trasporti aerei tra le stazioni Mario Zucchelli e Concordia."}
{"id": "5347784", "revid": "991694", "url": "https://it.wikipedia.org/wiki?curid=5347784", "title": "Amateur League", "text": ""}
{"id": "5347790", "revid": "83531", "url": "https://it.wikipedia.org/wiki?curid=5347790", "title": "Varese Sportiva 1941-1942", "text": "Questa voce raccoglie le informazioni riguardanti la Varese Sportiva nelle competizioni ufficiali della stagione 1941-1942.\nOrganigramma societario.\nArea direttiva\nArea organizzativa\nArea tecnica\nBibliografia.\nLibri\nGiornali"}
{"id": "5347800", "revid": "2231467", "url": "https://it.wikipedia.org/wiki?curid=5347800", "title": "Motore a combustione magra", "text": "I Motori a combustione magra, in inglese identificati come Lean Burn (letteralmente, \"combustione magra\"), sono motori a benzina (Ciclo Otto) in grado di funzionare con miscele nelle quali l'aria \u00e8 in eccesso rispetto al rapporto stechiometrico tra aria e combustibile (generalmente in rapporto pari a 14,7:1, cio\u00e8 di 14,7 kg di aria per ogni kg di benzina).\nSpecifiche.\nL'impiego della miscela magra \u00e8 molto vantaggioso dal punto di vista dei consumi, i quali vedono una riduzione di circa il 15% rispetto ai normali sistemi a iniezione. Un ulteriore vantaggio riguarda il contenimento di molte sostanze inquinanti come gli idrocarburi incombustibili e l'ossido di carbonio.\nLe emissioni di NOx (ossidi di Azoto) invece, non vengono ridotte e per contrastarle si utilizzano speciali catalizzatori. Questi sistemi devono lavorare in condizioni ottimali per non avere problemi di funzionamento a freddo e di erogazione irregolare della potenza, nonch\u00e9 fenomeni di detonazione. Per applicare questo metodo alternativo ai motori \u00e9 necessario introdurre delle modifiche: sofisticati condotti di aspirazione, variatori di fase, camere di combustione ridisegnate e impianti d'iniezione diretta di benzina con elevate pressioni. \nInoltre, la camera di combustione va studiata con molta accuratezza soprattutto dal punto di vista fluidodinamico: lo scopo \u00e8 che la benzina venga vaporizzata nella zona della candela in maniera tale che, allo scocco della scintilla, si abbia una facile combustione. Motori di questo tipo sono prevalentemente di sviluppo giapponese e vengono detti a \"carica stratificata\". Questa tecnica, usata solo su sistemi a iniezione diretta, consiste nell'iniettare il combustibile poco prima che avvenga l'accensione, generando diverse zone con rapporti stechiometrici diversi (stratificazione). Vicino alla candela si ha la maggiore concentrazione di combustibile, che si avvicina al valore stechiometrico ottimale, mentre nelle altre zone il rapporto di benzina sar\u00e0 povero.\nMotori.\nLa Suzuki applica questa innovazione motoristica nei loro motori fuoribordo. Attraverso un'elettronica affidabile, il sistema studia anticipatamente quanta benzina deve essere immessa rispetto alla quantit\u00e0 d'aria necessaria, in modo da ottenere una combustione ottimale. Si pu\u00f2 ottenere un rapporto stechiometrico fino a 18:1.\nAnche la casa giapponese Honda utilizzava negli anni novanta questo tipo di motore, denominato VTEC-E, che ricorreva alla combustione magra fino al regime di 2700 giri\\minuto."}
{"id": "5347802", "revid": "599013", "url": "https://it.wikipedia.org/wiki?curid=5347802", "title": "Ben Smith (giocatore di football americano)", "text": " Al college gioc\u00f2 a football a Georgia\nCarriera.\nSmith fu scelto come 22\u00ba assoluto del Draft 1990 dai Philadelphia Eagles. Nella sua stagione da rookie fece registrare un record in carriera di 3 intercetti. Rimase con gli Eagles fino alla stagione 1993, dopo di che gioc\u00f2 con i Denver Broncos (1994) e gli Arizona Cardinals (1995-1996)."}
{"id": "5347809", "revid": "287204", "url": "https://it.wikipedia.org/wiki?curid=5347809", "title": "Futbol'nyj Klub Zenit Sankt-Peterburg 2014-2015", "text": "Questa pagina raccoglie i dati riguardanti il Futbol'nyj Klub Zenit Sankt-Peterburg nelle competizioni ufficiali della stagione 2014-2015.\nRosa.\nRosa.\n\"Rosa aggiornata al 27 luglio 2014\""}
{"id": "5347811", "revid": "599013", "url": "https://it.wikipedia.org/wiki?curid=5347811", "title": "Bern Brostek", "text": " Al college gioc\u00f2 a football a Washington\nCarriera.\nBrostek fu scelto come 23\u00ba assoluto del Draft 1990 dai Los Angeles Rams, giocandovi come centro e guardia per tutta la carriera. Dopo avere giocato come guardia sinistra nel 1991, sostitu\u00ec Doug Smith come centro titolare nel 1992, giocando tutte le azioni offensive della stagione Rimase il centro titolare dei Rams fino al 1996, non saltando una sola gara in quattro stagioni (1992, 1993, 1995, 1996). Nel suo ultimo anno invece disput\u00f2 una sola partita. Il 9 ottobre 1997, Brostek fu inserito in lista infortunati per problemi alla schiena, concludendo la sua carriera. Nel periodo 1992-1997, i Rams non ebbero mai una stagione con un record positivo, anche se Brostek blocc\u00f2 per giocatori che superarono le mille yard corse come Cleveland Gary e Jerome Bettis."}
{"id": "5347825", "revid": "46291", "url": "https://it.wikipedia.org/wiki?curid=5347825", "title": "Agave fourcroydes", "text": "L'henequen (Agave fourcroydes ) \u00e8 una pianta della famiglia delle Asparagaceae, originaria del Messico sud-orientale.\nDescrizione.\nTale pianta si presenta con un fusto alto fino a 1,8 m. Le foglie verde-grigiastro bordate di spine sulla sommit\u00e0 hanno forma lanceolata e possono raggiungere gli 1,8 m di lunghezza e 10\u201315\u00a0cm di larghezza .\nDistribuzione e habitat.\nOriginaria degli Stati dello Yucat\u00e1n, Veracruz e Tamaulipas e del Guatemala. \u00c8 stata introdotta in altre zone, tra cui Italia, Spagna, Tunisia, Isole Canarie, Costa Rica, Porto Rico, Haiti, Cuba, isole Cayman.\nUsi.\nLe foglie di \"Agave fourcroydes\" producono una fibra adatta per la produzione di corda e spago. La pianta, per tale produzione, viene tagliata dallo stelo; le foglie dunque vengono ridotte da un mulino in un composto granuloso, che viene fatto essiccare al sole e poi compresso in modo da formare delle balle filiformi di spago.\n\u00c8 anche usata per fare il liquore di Henequen, una bevanda alcolica tradizionale messicana."}
{"id": "5347829", "revid": "61051", "url": "https://it.wikipedia.org/wiki?curid=5347829", "title": "Campionato europeo di calcio femminile Under-19 2005", "text": "Il Campionato europeo di calcio femminile Under-19 2005 \u00e8 stato l'8\u00aa edizione del torneo organizzato dalla Union of European Football Associations (UEFA). La fase finale si \u00e8 giocata in Ungheria, dal 20 al 31 luglio 2005. Al torneo potevano partecipare solo le giocatrici nate dopo il 1\u00ba gennaio 1986.La ha vinto il titolo per la prima volta.\nFase finale.\nFormato.\nParteciparono al torneo otto nazionali, di cui sette qualificate attraverso turni precedenti pi\u00f9 l' qualificata d'ufficio quale nazione ospitante. Esse furono divise in due gironi all'italiana da quattro squadre, con le prime di ogni gruppo che affronta la seconda dell'altro gruppo in semifinale.\nSi disput\u00f2, inoltre, uno spareggio per il quinto posto in quanto la Russia, gi\u00e0 qualificata al Campionato mondiale di calcio femminile Under-20 2006 in quanto nazione ospitante, si qualific\u00f2 per le semifinali. Tutte le semifinaliste del torneo, infatti, ottenevano il pass per il mondiale Under-20."}
{"id": "5347833", "revid": "709565", "url": "https://it.wikipedia.org/wiki?curid=5347833", "title": "Dodici (fumetto)", "text": "Dodici \u00e8 un fumetto dell'autore italiano Zerocalcare pubblicato nel 2013. Le vicende narrate si svolgono nell'arco di dodici ore, da cui il titolo, inteso come esplicito omaggio alla serie televisiva \"24\".\nTrama.\nDa tre mesi gli zombie hanno invaso il quartiere romano di Rebibbia e Zerocalcare si \u00e8 barricato a casa con gli amici Cinghiale, Secco e Katja. Hanno trascorso il tempo mangiando merendine e giocando con la PlayStation. Avrebbero continuato cos\u00ec a lungo se non avessero ricevuto la visita di \"Er Paturnia\", il bullo di quartiere che in uno sprizzo di altruismo gli propone la fuga in autobus insieme a tutti gli altri sopravvissuti di Rebibbia.\nNelle ore precedenti la fuga dei flashback, evidenziati nella narrazione con tavole a colori, differentemente del bianco e nero usato dal fumettista per le altre tavole, ci mettono al corrente delle vicende personali dei protagonisti prima dell'invasione. Si chiariscono i motivi che hanno spinto la giovane Katja, residente a Roma nord, a recarsi a Rebibbia, ragioni che non \u00e8 intenzionata a rivelare agli amici, e l'ossessione di Secco per un particolare tipo di merendine. Tornando da un'esplorazione nel quartiere alla ricerca degli approvvigionamenti necessari per il viaggio, Secco, Katja e il Cinghiale trovano Zerocalcare privo di coscienza riverso sul pavimeno della cucina in un lago di sangue. I ragazzi pensano che Er Paturnia sia il colpevole dell'aggressione, motivata dagli istinti violenti dell'uomo, e decidono di recuperare un'auto ancora funzionante per la fuga. Secco e Katja provvedono al mezzo di trasporto ma Cinghiale sparisce nel frattempo. La fuga riesce e nonostante gli zombi i due riescono a mettere in salvo anche Zerocalcare, in coma.\nDurante il viaggio gli amici incrociano l'autobus guidato da Er Paturnia pieno dei sopravvissuti ma in panne e assediato dagli zombie. I ragazzi ignorano le richieste di aiuto e proseguono la fuga, credendo, a torto che l'uomo sia colpevole dell'aggressione a Zerocalcare e della sparizione di Cinghiale. Le ultime tavole del libro chiariscono il mistero; Er Paturnia \u00e8 estraneo alle vicende e i ragazzi hanno negato a lui e ai sopravvissuti l'aiuto richiesto per un immotivato spirito di vendetta.\nAmbientazione.\nIl fumetto, originariamente pensato come una storia di fantasia \"tout court\", in corso d'opera si \u00e8 ampliata fino a comprendere parti autobiografiche inserite all'interno della narrazione fantastica. La storia di zombie \u00e8 ambientata a Rebibbia, quartiere popolare di Roma dove Zerocalcare vive da tempo e che ama profondamente.\nEdizioni.\n "}
{"id": "5347849", "revid": "107389110", "url": "https://it.wikipedia.org/wiki?curid=5347849", "title": "Rimborso condizionato dei farmaci", "text": "Il rimborso condizionato dei farmaci \u00e8 una modalit\u00e0 con cui i Sistemi Sanitari Nazionali concedono il rimborso di nuovi farmaci a costi elevati con formule restrittive.\nSempre pi\u00f9 spesso vengono approvati dalle Autorit\u00e0 Regolatorie nuovi farmaci con processi registrativi molto rapidi e senza una chiara definizione del profilo di efficacia e sicurezza, e in particolare nel caso di malattie rare, gravi e prive di trattamenti disponibili, ad un costo elevato. Per far fronte alla sostenibilit\u00e0 delle cure, in diversi Paesi europei sono state introdotte strategie di contenimento della spesa farmaceutica, tra cui gli accordi di rimborso condizionato. Secondo la definizione dell'International Society for Pharmacoeconomics and Outcomes Research (ISPOR) i performance-based risk-sharing arrangement (PBRSA) sono accordi che prevedono il \u201cmonitoraggio di un trattamento in una popolazione definita e per un determinato periodo di tempo, che determinano un rimborso in base alla quantit\u00e0 di salute raggiunta\u201d.\nIl Servizio Sanitario Nazionale (SSN) italiano ha adottato i seguenti schemi di rimborso condizionato:\nTali meccanismi vengono applicati dall'AIFA attraverso gli atti decisionali del Comitato Prezzi e Rimborso (CPR) e della Commissione Tecnico-Scientifica (CTS) e tramite il monitoraggio dei farmaci.\nDopo diversi anni dall'introduzione degli schemi di rimborso, sono emerse alcune criticit\u00e0 derivanti in particolare dalla loro gestione, che hanno portato ad ottenere rimborsi in una percentuale minima rispetto ai costi sostenuti per tali trattamenti. Pertanto, \u00e8 stato proposto un meccanismo alternativo, il success fee, che prevede l'iniziale utilizzo del farmaco gratuitamente per i pazienti eleggibili, con il pagamento solo di quelli risultati rispondere ad un tempo stabilito e secondo le modalit\u00e0 stabilite dall'accordo negoziale. \nAttualmente, il success fee \u00e8 applicato in Italia solo per il pirfenidone (Esbriet\u00ae), farmaco per il trattamento della fibrosi polmonare idiopatica."}
{"id": "5347850", "revid": "81195", "url": "https://it.wikipedia.org/wiki?curid=5347850", "title": "Creosolo", "text": "Il creosolo \u00e8 uno dei componenti principali del creosoto, nonch\u00e9 il principale costituente della miscela di fenoli che conferisce aroma alle olive."}
{"id": "5347853", "revid": "61051", "url": "https://it.wikipedia.org/wiki?curid=5347853", "title": "Campionato europeo di calcio femminile Under-19 2006", "text": "Il Campionato europeo di calcio femminile Under-19 2006 \u00e8 stato la 9\u00aa edizione del torneo organizzato dalla UEFA. La fase finale si \u00e8 giocata in Svizzera, dall'11 al 22 luglio 2006. Al torneo potevano partecipare solo le giocatrici nate dopo il 1\u00ba gennaio 1987.La ha vinto il titolo per la quarta volta.\nQualificazioni.\nLe qualificazioni prevedevano due fasi. Nella prima, 40 squadre sono state divise in 10 gironi di 4. Le prime due classificate di ogni girone e le cinque migliori terze si sono qualificate per la seconda fase, a cui erano ammesse direttamente e , ovvero le prime tre del ranking UEFA. Le 28 squadre rimaste sono state divise in 7 gironi di 4. Le vincitrici di ogni girone si sono qualificate per la fase finale."}
{"id": "5347856", "revid": "657000", "url": "https://it.wikipedia.org/wiki?curid=5347856", "title": "OAV di Naruto", "text": "Dalla serie manga \"Naruto\" sono stati tratti sei OAV, tutti prodotti e animati da Pierrot e la cui direzione \u00e8 stata affidata a Hayato Date, ad eccezione del quinto diretto da Yuzo Sato. Il quarto OAV \u00e8 narrato tramite immagini non animate e si basa su una delle ending dell'anime \"Naruto: Shippuden\" mentre il quinto fa uso della CGI. Tutti i titoli italiani sono traduzioni letterali degli originali tranne quello del secondo OAV, che \u00e8 l'unico ad essere stato distribuito in Italia trasmesso in due puntate da 20 minuti circa l'8 e 10 aprile 2009, con titoli rispettivamente \"L'acqua dell'eroe\" e \"Battaglia al Villaggio della Cascata\". "}
{"id": "5347861", "revid": "30610", "url": "https://it.wikipedia.org/wiki?curid=5347861", "title": "Aina mun pit\u00e4\u00e4", "text": "Aina mun pit\u00e4\u00e4 (in italiano \"Devo sempre\", in IPA ) \u00e8 un singolo del gruppo musicale punk rock finlandese Pertti Kurikan Nimip\u00e4iv\u00e4t, pubblicato il 13 gennaio 2015 in formato digitale e il 30 gennaio in vinile a 7\" dalla Sony Music.\nSuccesso commerciale.\nIl gruppo ha partecipato con questo brano all'edizione del 2015 dell'Uuden Musiikin Kilpailu, risultando vincitori e rappresentando cos\u00ec la Finlandia all'Eurovision Song Contest del 2015. Secondo il giornale britannico \"The Independent\", il gruppo vuole aumentare la sensibilizzazione sulla sindrome di Down. Infatti i membri del gruppo credono di portare supporto con la loro presenza all'Eurovision Song a programmi che possano aiutare le persone con problemi mentali."}
{"id": "5347863", "revid": "37401", "url": "https://it.wikipedia.org/wiki?curid=5347863", "title": "Dionisio I", "text": ""}
{"id": "5347866", "revid": "1305772", "url": "https://it.wikipedia.org/wiki?curid=5347866", "title": "Martin Feldstein", "text": "\u00c8 stato il titolare della cattedra George F. Baker di economia all'Universit\u00e0 di Harvard e il presidente del National Bureau of Economic Research dal 1978 fino al 2008. Dal 1982 al 1984 Feldstein \u00e8 stato il presidente del Consiglio dei Consulenti Economici e capo consigliere economico del presidente Ronald Reagan dove il suo punto di vista da falco del deficit si scontr\u00f2 con quello degli altri membri dell'amministrazione Reagan. \u00c8 dal 2003 membro del Gruppo dei Trenta, (in inglese \"Group of Thirty\"), spesso abbreviato in G30, un'organizzazione internazionale di finanzieri e accademici che si occupa di approfondire questioni economiche e finanziarie.\nBiografia.\nFeldstein \u00e8 nato a New York da una famiglia ebraica. Ha frequentato la South Side High School di Rockville Centre e ha completato la sua formazione universitaria presso l'Universit\u00e0 di Harvard dove risiedeva presso la Adams House, conseguendo summa Cum Laude un Bachelor of Arts nel 1961. Successivamente ha frequentato l'Universit\u00e0 di Oxford dove ha conseguito il dottorato di ricerca nel 1967. \u00c8 stato dal 1964 al 1967 Fellow del Nuffield College di cui ora \u00e8 membro onorario.\nNel 1977 ha ricevuto la John Bates Clark Medal della American Economic Association, un premio assegnato ogni due anni all'economista con meno di 40 anni che si ritiene abbia fornito il maggior contributo alla scienza economica. \u00c8 tra i 10 economisti pi\u00f9 influenti del mondo secondo la classifica IDEE/RePEc. \u00c8 autore di oltre 300 articoli di ricerca in economia ed \u00e8 noto soprattutto per il suo lavoro su macroeconomia e finanza pubblica. \u00c8 stato tra i principali pionieri nel campo della ricerca sul meccanismo di funzionamento e sostenibilit\u00e0 dei sistemi pensionistici pubblici. Feldstein \u00e8 un forte sostenitore della riforma del sistema di sicurezza sociale statunitense ed era uno dei principali sostenitori della iniziativa dell'ex presidente George W. Bush nella direzione di privatizzarla parzialmente. Oltre ai suoi studi nel settore della economia pubblica, ha anche scritto pubblicazioni di macroeconomia. Una delle sue pubblicazioni pi\u00f9 note in questo campo \u00e8 stata la sua indagine con Charles Horioka sugli investimenti nei vari paesi. Nel loro studio presentarono evidenze secondo le quali il capitale nel lungo periodo tende a rimanere nel suo paese d'origine, ovvero il risparmio di una nazione viene utilizzato per finanziare le sue opportunit\u00e0 di investimento. Questa analisi \u00e8 stata poi ribattezzata come il \"rompicapo Feldstein-Horioka\".\nNel 1997 scrivendo della prossima a realizzarsi unione monetaria europea e dell'euro, Feldstein diede l'allarme indicando che \"effetti negativi economici di una moneta unica sulla disoccupazione e sull'inflazione sarebbero stati superiori agli eventuali utili derivanti dalla facilitazione dei flussi commerciali e di capitali\" e che, nel mentre l'unione monetaria veniva \"concepita come modo per ridurre il rischio di una nuova guerra intra-europea\" vi erano \"pi\u00f9 probabilit\u00e0 di ottenere l'effetto opposto\" e \"portare ad un aumento dei conflitti in Europa e tra l'Europa e gli Stati Uniti\".\nNel 2005, Feldstein fu largamente considerato tra i pi\u00f9 probabili candidati alla successione di Alan Greenspan come presidente della \"Federal Reserve\" statunitense. Ci\u00f2 era in parte conseguenza della sua importanza nell'amministrazione Reagan e della sua posizione come consigliere economico nella campagna presidenziale per l'elezione del presidente Bush. Il \"New York Times\" riport\u00f2 su di un editoriale che Bush voleva scegliere tra Feldstein e Ben Bernanke grazie alle loro credenziali e la settimana della nomina \"The Economist\" predisse che i due personaggi avevano le maggiori probabilit\u00e0 di emergere tra tutti i candidati. Alla fine l'incarico and\u00f2 a Bernanke, si pensa anche perch\u00e9 Feldstein era stato membro del consiglio di amministrazione dell'American International Group (AIG), che annunci\u00f2 che lo stesso anno che avrebbe riverificato i dati di bilancio dei cinque anni precedenti relativi a un valore di 2,7 miliardi di dollari. In seguit\u00f2 l'AIG sub\u00ec un grosso collasso finanziario che ha svolto un ruolo centrale nella crisi economica mondiale del 2007-08 e la conseguente recessione globale. L'azienda \u00e8 stata salvata solo da vari finanziamenti con capitale pubblico proveniente dalla Federal Reserve Bank statunitense, che ha dovuto garantire una linea credito di 182,5 miliardi di dollari. Anche se non \u00e8 stato direttamente coinvolto con le pratiche contabili in questione, Feldstein era stato direttore dell'AIG dal 1988.\nNel marzo 2007, la Lynde e Harry Bradley Foundation annunci\u00f2 che uno dei quattro Premi Bradley dell'anno sarebbe stato conferito a Feldstein. Il 10 settembre dello stesso anno, annunci\u00f2 che si sarebbe dimesso da presidente dal giugno 2008.\nDal 2007 al 2009 \u00e8 stato membro del comitato dei consiglieri del presidente statunitense specializzati nell'\"intelligence\" dei paesi esteri.\nFeldstein dichiar\u00f2 nel marzo 2008 che riteneva che gli Stati Uniti fossero entrati in recessione e che si sarebbe trattato di una recessione di tipo grave.\nCome membro del consiglio di amministrazione dell'AIG Financial Products, Feldstein era uno di coloro che avrebbero dovuto controllare la divisione che si occupava di assicurazioni internazionali e che contribu\u00ec alla crisi della societ\u00e0 del settembre 2008. Nel maggio 2009, Feldstein annunci\u00f2 le sue dimissioni come direttore della AIG. Entr\u00f2 nel consiglio di amministrazione della Eli Lilly and Company. e aveva fatto parte di altri consigli di amministrazione di societ\u00e0 pubbliche statunitensi tra cui JPMorgan e TRW.\nIl 6 febbraio 2009 Feldstein fu annunciato come uno dei consiglieri economici del presidente Obama e membro del President's Economic Recovery Advisory Board. \u00c8 attualmente un membro del comitato dei consiglieri del Department of Defense.\nAttualmente fa parte del comitato dei direttori del Consiglio per gli affari esteri statunitense, della commissione trilaterale, del Gruppo dei 30 e del National Committee on United States-China Relations. \u00c8 anche membro del JP Morgan Chase International Council, dell'Academic Advisory Council of the American Enterprise Institute e della British Academy.\nNel 2011 \u00e8 stato incluso tra i 50 economisti pi\u00f9 influenti del mondo dalla rivista \"Bloomberg Markets\".\nInsegnamento.\nFigura ben nota nel \"campus\" di Harvard, Feldstein ha tenuto la cattedra introduttiva di economia \"Social Analysis 10: Principles of Economics\" per venti anni, venendo poi sostituito da N. Gregory Mankiw. La cattedra (da allora rinominata Economia 10) era in genere la pi\u00f9 seguita di Harvard ed \u00e8 attualmente al secondo posto, in competizione solo con le lezioni introduttive d'informatica. Attualmente insegna politica economica ed economia pubblica presso l'Harvard College.\nFeldstein ha avuto impatto sull'economia in quanto molti dei suoi studenti sono diventati personaggi influenti in importanti enti governativi o nelle universit\u00e0. Tra questi si contano Larry Summers, ex presidente di Harvard e segretario del tesoro statunitense; David Ellwood, rettore della Kennedy School of Government di Harvard e James Poterba, professore presso il MIT e membro del comitato per la riforma delle imposte nell'amministrazione Bush. Lawrence Lindsey, in precedenza principale consigliere economico del presidente Bush, scrisse la sua tesi di dottorato con Feldstein, cos\u00ec come Harvey S. Rosen, il precedente presidente del comitato dei consiglieri di economia, Douglas Elmendorf, l'attuale direttore del ufficio bilancio del Congresso, Jos\u00e9 Pi\u00f1era, ministro del lavoro e sicurezza sociale del Cile nel corso della riforma che ha previsto la privatizzazione del sistema pensionistico nel 1980\u20131981, Jeffrey Sachs, direttore dell'Earth Institute della Columbia University, e Glenn Hubbard, primo presidente del comitato di consiglieri di Bush e ora rettore della Columbia Business School."}
{"id": "5347869", "revid": "767487", "url": "https://it.wikipedia.org/wiki?curid=5347869", "title": "Daniele Calabi", "text": "Biografia.\nDopo la laurea nel 1929 in Ingegneria a Padova, sostenne gli esami integrativi di Architettura a Milano nel 1933. Negli anni Trenta ebbe modo di ampliare la sua formazione di architetto a Parigi. Lavor\u00f2 anche a Venezia e Padova. Di famiglia ebrea, le persecuzioni razziali lo portarono ad emigrare a San Paolo del Brasile. Non potendo inizialmente firmare i progetti, lavor\u00f2 per l'impresa di un cugino, la \"Costrutora Moderna\", e solo in seguito come libero professionista, spesso per italiani ivi residenti.\nRientrato in Italia stabil\u00ec il proprio studio professionale a Milano, Padova e al Lido di Venezia. Fu assistente volontario di Architettura tecnica alla Facolt\u00e0 di Ingegneria dell'Universit\u00e0 di Padova. Poi presso l'Istituto Universitario di Architettura di Venezia fu libero docente di Igiene edilizia (1957), professore incaricato di Estimo (biennio 1958-1959) e di Elementi costruttivi (1960). Insegn\u00f2 anche presso la Scuola di specializzazione di Igiene dell'Universit\u00e0 di Perugia nel biennio 1958-1959. Si spense nel 1964.\nOpere.\nPrima dell'emanazione delle leggi razziali fasciste del 1938 ricevette incarichi pubblici, tra i quali la progettazione di diverse case del fascio in provincia di Padova: (Abano Terme, San Giorgio in Bosco, Mestrino, Codevigo, Camin di Padova, Urbana, Sant'Angelo di Piove). Anche la casa del fascio di Vighizzolo d'Este fu edificata dietro suo disegno originale.\nRisulta ancora oggi particolare un'altra sua realizzazione degli anni trenta: l'osservatorio astrofisico di Asiago, realizzato tra le abetaie dell'altipiano omonimo a 1045\u00a0metri d'altezza.\nLa rilevanza di diverse opere del periodo successivo al ritorno in Italia dal Brasile \u00e8 testimoniata dai premi ottenuti. Il progetto per la casa di riposo di Gorizia gli valse nel 1960 il premio internazionale di architettura \"Andrea Palladio\". Quello per la clinica pediatrica di Padova il premio regionale IN/ARCH per il Veneto \u2013Friuli nel 1961, mentre per il reparto pediatrico ed i servizi generali dell'ospedale clinicizzato di Catania ottenne il premio regionale IN/ARCH per la Sicilia nel 1969.\nSi occup\u00f2 anche di interventi di restauro, conservazione e valorizzazione, in particolare sulla Biblioteca Augusta in Palazzo Conestabile, a Perugia, e sul Convento dei Tolentini a Venezia, che gli valsero riconoscimenti nazionali."}
{"id": "5347880", "revid": "287204", "url": "https://it.wikipedia.org/wiki?curid=5347880", "title": "Il limite valicabile", "text": "Il limite valicabile \u00e8 il decimo album degli Uochi Toki, registrato nel Fiscerprais Studio e pubblicato da La Tempesta Dischi il 10 marzo 2015, come doppio CD e download digitale. Il disegno sulla copertina dell'album \u00e8 stato realizzato da Dr. Pira."}
{"id": "5347882", "revid": "599013", "url": "https://it.wikipedia.org/wiki?curid=5347882", "title": "Euciod\u00e1lcio Gomes", "text": "Caratteristiche tecniche.\n\u00c8 un'ala sinistra che pu\u00f2 essere utilizzata anche nella fascia opposta. In patria veniva considerato l'erede di Nani."}
{"id": "5347883", "revid": "1305772", "url": "https://it.wikipedia.org/wiki?curid=5347883", "title": "Casto Caruso", "text": "Biografia.\nCarriera consolare.\nCasto Caruso ha studiato all'Universit\u00e0 di Napoli, dove ha conseguito la laurea in giurisprudenza nel 1925 e quella in scienze politiche, economiche e sociali, nel 1926. Successivamente ha prestato il servizio militare come ufficiale di complemento. Entr\u00f2 nella carriera consolare nel 1928, a seguito di esame di concorso. La sua prima destinazione all'estero fu Tripoli, in Libano, con funzioni di vice console (1932); poi fu trasferito a Damasco (1934-1935), con patenti di console.\nNell'ottobre del 1935 Caruso fu richiamato a Roma dal Ministro degli Esteri Galeazzo Ciano che lo nomin\u00f2 Vice Capo di Gabinetto e gli affid\u00f2 la responsabilit\u00e0 per il mantenimento dei contatti con i Palestinesi; negli incontri segreti con gli emissari del Muft\u012b, il suo nome di copertura era quello di \u00abDott. Hoff\u00bb e, nella corrispondenza, quello di \u00abJamil\u00bb.\nNel 1939, Caruso venne trasferito a Praga con patenti di console generale. Nel 1942, per sua iniziativa e con approvazione della comunit\u00e0 italiana, l'Istituto di Cultura Italiana a Praga, fu adibito a \u201cCasa d'Italia\u201d.\nNel 1943, Casto Caruso rientr\u00f2 per un breve periodo al ministero per rivestire l'incarico di vice direttore generale del personale e dell'amministrazione interna; dopo il 25 luglio fu trasferito a Berna, dove rimase sino alla fine della II Guerra mondiale, mantenendo il suo giuramento di fedelt\u00e0 al Re d\u2019Italia. Rientr\u00f2 nuovamente al ministero ai primi del 1946, per essere nominato capo dell'ufficio III della direzione generale affari economici ma, dopo pochi mesi fu trasferito a Tangeri con patenti di console generale. All'epoca, Tangeri era sottoposta ad amministrazione internazionale, comportante la neutralit\u00e0 politica e militare e la totale libert\u00e0 di impresa.\nCarriera diplomatica.\nNel frattempo, l'Italia sottoscrisse il Trattato di pace di Parigi del 1947; Caruso fu quindi richiamato ancora una volta al ministero (1948) per essere nominato, prima, agente generale del governo italiano per tutte le commissioni internazionali di conciliazione costituite in conformit\u00e0 all'art. 83 del trattato, poi, capo ufficio del Servizio economico trattato (SET), sino al 1951. Successivamente venne trasferito a L'Aja con l'incarico di inviato straordinario e ministro plenipotenziario, a seguito dell'unificazione tra la carriera consolare e quella diplomatica. In tale veste fece parte della delegazione italiana alla Corte dell\u2019Aja nel giudizio relativo alle modalit\u00e0 di disposizione dell'oro sottratto dai nazisti alla Banca d\u2019Italia, nel settembre del 1943 e delle sue connessioni con la questione delle riparazioni previste dal Trattato di Pace.\nPer quanto riguarda l'Italia, infatti, era stata prevista la restituzione di una quota di quanto sottrattole, ma solo successivamente alle decisioni dei governi alleati. Poich\u00e9 l'Albania rivendicava l'accantonamento della quota parte dovutale a titolo di riparazioni di guerra (5 milioni di lire), l'Italia, nel 1953, si era appellata alla Corte Internazionale dell'Aja per essere autorizzata a disporre dell'oro trafugato indipendentemente da quanto rivendicato dall'Albania. Il 15 giugno 1954, tuttavia, la Corte respinse la richiesta dell'Italia, dichiarandosi incompetente.\nNel maggio del 1954, Casto Caruso venne destinato ad Atene con credenziali di ambasciatore, sino al 1959, quando fu nominato direttore generale degli affari economici della Farnesina. Tale incarico gli permise di presiedere la delegazione italiana in numerose trattative quali quella a Roma con l'EURATOM (1959); quella a Parigi per il cosiddetto \"Gruppo dei quattro\", una commissione incaricata di predisporre la revisione del trattato istitutivo della OECE; quella per le trattative economiche con la Germania (1960); quella a Roma per la convenzione economica italo-britannica.\nNel 1961, Caruso fu messo a capo della delegazione permanente italiana presso l'OCSE fino al 1965. Fu promosso ufficialmente a rango di ambasciatore nel 1964. Dal 17 giugno 1967 al 1 novembre 1969, concluse la sua lunga carriera con l'incarico di Segretario generale del Ministero degli Affari Esteri."}
{"id": "5347886", "revid": "44876", "url": "https://it.wikipedia.org/wiki?curid=5347886", "title": "Giovanni Gerbi Calcio", "text": ""}
{"id": "5347896", "revid": "1598370", "url": "https://it.wikipedia.org/wiki?curid=5347896", "title": "Audrey Lamy", "text": "Biografia.\nAudrey Lamy , attrice francese, ed \u00e8 ."}
{"id": "5347916", "revid": "287204", "url": "https://it.wikipedia.org/wiki?curid=5347916", "title": "Allentown Rockets", "text": "Gli Allentown Rockets sono stati una franchigia di pallacanestro della EPBL, con sede a Allentown, in Pennsylvania, attivi tra il 1946 e il 1947.\nDisputarono una sola stagione nella lega, terminando con un record di 8-18 e non qualificandosi per i play-off. Scomparvero al termine del campionato."}
{"id": "5347917", "revid": "3115", "url": "https://it.wikipedia.org/wiki?curid=5347917", "title": "Belle (brano musicale)", "text": "Belle \u00e8 un brano musicale composto da Alan Menken e scritto da Howard Ashman per la colonna sonora del trentesimo film classico Disney \"La bella e la bestia\".\nCanzone ispirata alla musica classica e al mid-tempo francese, \"Belle\" incorpora in s\u00e9 lo stile Broadway e il musical. Il brano \u00e8 il primo ad essere presentato nel corso del film ed \u00e8 interpretato da Paige O'Hara e Richard White. Presente anche nel musical tratto dal film, dove fu interpretato dall'attrice Susan Egan, il brano \"Belle\" fu nominato per l'Oscar alla migliore canzone nel 1992.\nDurante la cerimonia per l'assegnazione degli Oscar, venne interpretato dal vivo dalla stessa Paige O'Hara, nonostante le fosse stata data la possibilit\u00e0 di esibirsi in playback.\nNel 2014 venne citata dal New York Post fra le \"canzoni Disney pi\u00f9 sottovalutate\"."}
{"id": "5347918", "revid": "256896", "url": "https://it.wikipedia.org/wiki?curid=5347918", "title": "Festival internazionale della lyra del Mediterraneo", "text": "Il festival internazionale della lyra del Mediterraneo \u00e8 una manifestazione culturale-musicale promossa dall'associazione culturale-musicale LiraBattente con il patrocinio del Comune di Spilinga, che ha luogo ogni anno a Spilinga (VV), nel mese di agosto.\nAl festival prendono parte ogni anno musicisti e gruppi musicali dell'area del Mediterraneo, dove ancora oggi si suona la \"lyra\", un antico strumento musicale introdotto dall'Impero bizantino in tutti i principali paesi del Mediterraneo, intorno all'anno mille. La lira era originariamente lo stesso strumento musicale portato e diffuso dai Bizantini. Nel corso dei secoli, per\u00f2, questo strumento ha subito delle trasformazioni ed \u00e8 stato utilizzato in modo differente nei diversi paesi del Mediterraneo in cui si adopera ancora oggi, nelle sue diverse varianti:"}
{"id": "5347925", "revid": "287204", "url": "https://it.wikipedia.org/wiki?curid=5347925", "title": "Philadelphia Lumberjacks", "text": "I Philadelphia Lumberjacks sono stati una franchigia di pallacanestro della EPBL, con sede a Filadelfia, in Pennsylvania, attivi tra il 1947 e il 1948.\nDisputarono una sola stagione nella lega, terminando con un record di 8-20 e non qualificandosi per i play-off. Scomparvero al termine del campionato."}
{"id": "5347927", "revid": "73886982", "url": "https://it.wikipedia.org/wiki?curid=5347927", "title": "Ritorner\u00f2 da te", "text": "Ritorner\u00f2 da te \u00e8 un singolo del cantautore italiano Giovanni Caccamo, pubblicato il 12 febbraio 2015.\nIl brano \u00e8 stato presentato al Festival di Sanremo 2015 nella sezione Nuove Proposte, risultando vincitore.\nIl brano.\nScritto dallo stesso Caccamo, \"Ritorner\u00f2 da te\" si muove in bilico tra ritmiche serrate e grandi aperture, alternando pianoforte e sintetizzatore; il testo richiama atmosfere sognanti di un amore sospeso. Il brano \u00e8 anche il primo singolo estratto dall'album di esordio di Giovanni, \"Qui per te\", uscito il 12 febbraio.\nOltre al primo posto ottenuto al Festival di Sanremo 2015 nella sezione nuove proposte il brano ha vinto anche il Premio della critica \"Mia Martini\", il Premio \"Emanuele Luzzati\" e il Premio Sala Stampa \"Lucio Dalla\" (Sala Stampa Radio-TV).\nVideo musicale.\nIl videoclip per la regia di Giulio Volpe \u00e8 stato pubblicato il 12 febbraio 2015 su Vevo."}
{"id": "5347928", "revid": "1214201", "url": "https://it.wikipedia.org/wiki?curid=5347928", "title": "Link\u00f6ping Arena", "text": "La Link\u00f6ping Arena \u00e8 uno stadio di calcio di Link\u00f6ping, in Svezia.\nInaugurato nel 2013, lo stadio ha una capacit\u00e0 di 8500 e ha ospitato quattro partite del Campionato europeo di calcio femminile 2013.\nDopo il torneo, lo stadio \u00e8 diventato sede del Link\u00f6pings FC, squadra di calcio femminile, oltre che del FC Link\u00f6ping City, militante nelle serie dilettantistiche maschili.\nIl nome dell'impianto \u00e8 stato oggetto di discussione: nel progetto originale il nome era Arena Link\u00f6ping, ma prima dell'inaugurazione \u00e8 stato modificato in Link\u00f6ping Arena."}
{"id": "5347931", "revid": "287204", "url": "https://it.wikipedia.org/wiki?curid=5347931", "title": "Hazleton Mountaineers (1946-1948)", "text": "Gli Hazleton Mountaineers sono stati una franchigia di pallacanestro della EPBL, con sede a Hazleton, in Pennsylvania, attivi tra il 1946 e il 1948.\nDisputarono due stagioni nella lega, raggiungendo la finale nel 1948. Scomparvero al termine del campionato."}
{"id": "5347940", "revid": "124123", "url": "https://it.wikipedia.org/wiki?curid=5347940", "title": "William Wallace (matematico)", "text": "Biografia.\nWilliam Wallace nacque a Dysart in Scozia, dove ha ricevette la sua prima formazione scolastica, nel 1784 la sua famiglia si trasfer\u00ec a Edimburgo, dove apprese il mestiere di rilegatore di libri; la sua propensione per la matematica si era gi\u00e0 sviluppata nel suo tempo libero e aveva acquisito nozioni di geometria, algebra e astronomia; fu inoltre assistito nei suoi studi dal fisico John Robison (1739 - 1805) e da John Playfair a cui le sue capacit\u00e0 erano note. \nDopo vari vicissitudini dettate principalmente dal desiderio di guadagnare tempo per lo studio, Wallace divenne assistente di matematica presso l'Accademia di Perth nel 1794 e lasci\u00f2 questo incarico nel 1803 per un master in matematica presso il Royal Military College di Great Marlow, che continu\u00f2 a frequentare anche dopo si trasfer\u00ec a Sandhurst, con una raccomandazione Playfair. \nNel 1819 Wallace venne scelto per succedere a John Playfair nella cattedra di matematica a Edimburgo in cui mostr\u00f2 essere un ottimo insegnante; tra i suoi allievi vi era Mary Somerville. \nNel 1838 Wallace si ritir\u00f2 dall'universit\u00e0 per motivi di salute, a causa di ci\u00f2, venne a mancare nella stessa citt\u00e0 dove lavor\u00f2 nell'ultimo periodo della sua vita.\nContributi alla matematica.\nNei suoi primi anni di Wallace era un collaboratore occasionale del Leybourne \"Mathematical Repository\" e \"Gentleman's Mathematical Companion\"; tra il 1801 e il 1810 ha contribuito con articoli di \"Algebra\", sulle \"Sezioni coniche\", di \"Trigonometria\" e diversi altri contributi per le scienze matematiche e fisiche per la quarta edizione della Enciclopedia Britannica, e alcuni di questi sono stati conservati nelle edizioni successive dalla quinta all'ottava inclusa. \nWallace fu inoltre autore dei principali articoli matematici dell'Edinburgh Encyclop\u00e6dia, a cura di David Brewster ed ha anche fornito contributi alla Royal Society di Edimburgo.\nWallace ha lavorato principalmente nel campo della geometria e nel 1799 divenne il primo a pubblicare il concetto di linea Simson che erroneamente fu attribuito a Robert Simson. Nel 1807 dimostr\u00f2 un risultato sui poligoni equivalenti che divenne in seguito conosciuto come il teorema di Bolyai-Gerwien. Il suo contributo pi\u00f9 importante alla matematica britannica deriva tuttavia, dall'essere statio tra i primi matematici a introdurre e a promuovere l'avanzamento della versione europea continentale di calcolo in Gran Bretagna.\nAltri lavori.\nWallace si interess\u00f2 anche di astronomia e invent\u00f2 il pantografo, una periferica meccanica per scalare i disegni."}
{"id": "5347941", "revid": "287204", "url": "https://it.wikipedia.org/wiki?curid=5347941", "title": "Harrisburg Capitols", "text": "Gli Harrisburg Capitols sono stati una franchigia di pallacanestro della EPBL, con sede a Harrisburg, in Pennsylvania, attivi tra il 1951 e il 1953.\nNel 1951 sostituirono a campionato in corso gli Harrisburg Senators. Dopo una stagione di pausa, si ripresentarono nel 1952-53, terminando con un record di 7-12. Scomparvero al termine del campionato."}
{"id": "5347942", "revid": "1543377", "url": "https://it.wikipedia.org/wiki?curid=5347942", "title": "Angel Mounds", "text": "Angel Mounds \u00e8 un sito archeologico della Cultura del Mississippi.\nSi trova lungo il fiume Ohio presso la citt\u00e0 di Evansville nella contea di Vanderburgh in Indiana. Il sito consiste nei resti di un insediamento preistorico fondato da nativi americani della cultura del Medio Mississippi intorno al 1200 d.C. su un terrazzo naturale lungo la riva destra dell'Ohio, poco a monte della confluenza del Green River. Il sito, della superficie di circa 100 acri, era protetto da una palizzata semicircolare sui lati est, nord e ovest, mentre sul lato sud, prima del corso principale dell'Ohio, si trovava una stretta isola separata da un canale dalla riva. All'interno dell'area protetta si trovavano diversi tumuli in terra a forma di piramide tronca, di cui ne sono giunti sino a noi undici, sebbene molti danneggiati prima della preservazione del luogo. Gli scavi del sito sono stati effettuati fra il 1939 ed il 1964 dall'archeologo americano Glenn Albert Black per conto dell'Indiana Historical Society. Attualmente il sito archeologico fa parte del parco statale denominato Angel Mounds State Historic Site, ed \u00e8 gestito dal Indiana State Museum. Il sito \u00e8 stato dichiarato National Historic Landmark nel 1964."}
{"id": "5347957", "revid": "287204", "url": "https://it.wikipedia.org/wiki?curid=5347957", "title": "Harrisburg Senators", "text": "Gli Harrisburg Senators sono stati una franchigia di pallacanestro della EPBL, con sede a Harrisburg, in Pennsylvania, attivi tra il 1947 e il 1951.\nDisputarono quattro stagioni nella lega, raggiungendo la finale nel 1949 e nel 1950. Nel 1951 fallirono a campionato in corso e vennero sostituiti dagli Harrisburg Senators."}
{"id": "5347967", "revid": "599013", "url": "https://it.wikipedia.org/wiki?curid=5347967", "title": "Frederico Barrigana", "text": "Carriera.\nNazionale.\nHa collezionato dodici presenze con la propria Nazionale."}
{"id": "5347968", "revid": "56620", "url": "https://it.wikipedia.org/wiki?curid=5347968", "title": "Il libro del sapere", "text": "Il libro del sapere (Piemme Edizioni, 2 settembre 2014) \u00e8 il primo romanzo per ragazzi della serie fantasy \"Nelle terre di Aurion\", scritta da Luca Azzolini.\nTrama.\nNel prologo una fata cerca di fuggire dal Palazzo delle Tenebre della citt\u00e0 di Lux dopo aver preso un fagotto. La fata, tuttavia, sente la presenza del Principe della Notte che la sta cercando, e una volta arrivata sulla cima della torre pi\u00f9 alta affida il bambino che sta portando ad un'aquila. Appena l'aquila se ne va con il bambino, il Principe della Notte la raggiunge e la cattura.\nQuindici anni sono passati da quando il Principe della Notte, un crudele despota proveniente dal Regno della Notte Eterna, ha conquistato il Regno di Aurion e lo governa con il terrore e le sue feroci creature della notte. In un piccolo villaggio poco distante dalla citt\u00e0 di Lux vive Dorian, un ragazzino di tredici anni che aiuta i suoi genitori nel lavoro nei campi. Un giorno, insieme al suo puledro e fedele compagno Honor, Dorian scopre che manca poco all'Ora Proibita, ovvero l'ora in cui scende la notte e le creature del Principe della Notte controllano tutto il Regno di Aurion uccidendo chiunque sia rimasto fuori. Fuggendo, Dorian e Honor vengono avvistati dagli hombredin, le sentinelle del Palazzo delle Tenebre; fortunatamente Dorian riesce appena in tempo a ritornare a casa e a sfuggire ai malefici uccelli. Tuttavia, Dorian viene rimproverato aspramente da sua madre Aura che gli vieta persino la cena. Duramente offeso, Dorian va a dormire in camera sua. Il giorno dopo, Dorian va da Ravi, un amico di suo padre che un tempo era uno dei Guerrieri del Cielo delle Isole Volanti; insieme a lui ci sono anche sua figlia Mayra, una maga della stessa et\u00e0 di Dorian e apprendista dell'arcimaga Baba, e Kiki, un divertente e irritabile scoiattolo volante a cui per sbaglio Mayra ha dato il dono della parola. Dorian andava da Ravi per allenarsi con i combattimenti. Quel giorno, per\u00f2, Dorian e Ravi vengono interrotti dagli stridii mostruosi degli atrax, enormi ragni neri al servizio del Principe della Notte. Seguendoli, Dorian, Ravi e Mayra scoprono che gli atrax stanno attaccando la casa di Dorian. Aura e Lerion vengono colpiti dal loro veleno, e nonostante combatta anche Ravi gli atrax continuano ad arrivare. Mentre trascina sua madre dentro casa, Dorian scopre intorno al suo collo uno strano medaglione che, una volta fra le sue mani, emette una luce talmente forte da far ritirare gli atrax. Dopo quanto \u00e8 accaduto, Mayra va a chiamare la sua maestra Baba per far curare Aura e Lerion. In quel momento Aura rivela a Dorian che lui \u00e8 l'erede al trono delle Terre di Aurion, e per dimostrarglielo gli fa usare il Medaglione del Tempo (il medaglione che aveva al collo) per poter vedere nel passato. Seppur timoroso, Dorian aziona il medaglione e si ritrova nella sala del trono dove scopre che suo padre era uno dei sette Cavalieri d'Oro, il Cavaliere d'Oro del Grifone, mentre sua madre era la regina della citt\u00e0 di Lux. Dorian vede sua madre in una discussione con i Cavalieri d'Oro riguardo ad alcuni movimenti sospetti alle Montagne Senza Tempo, luogo di confine con il Regno della Notte Eterna; ma Atlas, il Cavaliere d'Oro del Drago, afferma che si trattano solo di inutili dicerie degli abitanti e tramite una votazione ottiene il consenso di non mandare una missione di ricognizione. Tuttavia, Lerion condivide con Aura dei sospetti su Atlas e per questo cerca degli indizi nel suo appartamento, ma viene da questi catturato e considerato un traditore. Durante la sentenza, per\u00f2, Aura prende le difese di Lerion e in quel momento Lux viene attaccata dall'esercito del Principe della Notte, mentre Atlas si rivela a tutti gli effetti il traditore in combutta con il tiranno. Aura e Lerion riescono a fuggire e ad arrivare al villaggio dove abita Korrina, la fidata nutrice di Aura, che poi assumer\u00e0 l'identit\u00e0 della zia di Dorian. Ritornato al presente, Baba dice a Dorian che per fermare il Principe della Notte \u00e8 necessario recuperare i sette talismani di Aurion, le uniche cose che possono sconfiggerlo, e che il Medaglione del Tempo \u00e8 uno di essi; ma Dorian, credendo che la sua vita vissuta in quel momento sia stata solo una bugia, fugge di casa affermando che non avrebbe fatto niente; tuttavia, dopo aver parlato con suo padre nei campi e resosi conto del peso che grava su di lui accetta la missione, ricevendo da suo padre la sua spada come Cavaliere d'Oro del Grifone, a cui d\u00e0 il nome Radiosa, e ad accompagnarlo ci sar\u00e0 Ravi. La prima tappa \u00e8 il Bosco delle Stelle, dove \u00e8 custodito il Libro del Sapere. Attraversandolo, Dorian e Ravi si scontrano prima con gli atrax e i pipistrelli urlanti, e arrivati ai Laghi Nebbiosi sconfiggono le due streghe della palude grazie all'arrivo tempestivo di Mayra, Kiki e Honor, ed entrando, dopo aver superato un indovinello, nel Palazzo di Fango, un tempo la Torre delle Cento Conchiglie, dove incontrano il Lupo delle Nebbie, un enorme lupo dal pelo blu, con sei zampe e due teste. Durante la battaglia Mayra riesce a prendere il Libro del Sapere ma Ravi viene stordito mentre Honor viene ridotto in fin di vita. Dorian riesce a sconfiggere il lupo grazie alle energie combinate di Radiosa, del Medaglione del Tempo e del Libro del Sapere, ma invece di morire il Lupo delle Nebbie si dissolve e al suo posto compare Ilian, il Cavaliere d'Oro del Lupo; anche il Palazzo di Fango scompare per ridiventare la Torre delle Cento Conchiglie; Mayra, grazie al Libro del Sapere e al Medaglione del Tempo riesce a curare Ravi e Honor. Ridestatosi, Ilian capisce chi sono i suoi salvatori e rivela che lui e tutti i Cavalieri d'Oro furono soggiogati dal potere del Principe della Notte e trasformati in esseri mostruosi posti poi a guardia dei talismani. In segno di riconoscenza, il Cavaliere d'Oro del Lupo promette di aiutarli nella loro missione. Ora Dorian, Mayra, Ravi, Honor e Kiki si mettono in viaggio verso le Praterie del Silenzio dove \u00e8 custodito il Calice della Verit\u00e0."}
{"id": "5347970", "revid": "365411", "url": "https://it.wikipedia.org/wiki?curid=5347970", "title": "Lorenzo Pasciuti", "text": "\u00c8 il primo giocatore nella storia del calcio italiano ad aver realizzato almeno un gol con la stessa maglia (quella del Carpi) dalla Serie D alla Serie A.\nPrimato in seguito raggiunto da Alessandro Lucarelli con la maglia del Parma e da Mario Santana con la maglia del Palermo.\nCaratteristiche tecniche.\nCalciatore polivalente. Viene impiegato prevalentemente in un centrocampo a 4 o a 5 sulla fascia destra, ma ha giocato anche a sinistra (soprattutto nella prima parte della sua carriera) e in mezzo al campo, anche come regista. Ha sporadicamente ricoperto il ruolo di ala in un 4-3-3 e di terzino. \u00c8 in grado di interpretare entrambe le fasi, difensiva e offensiva, ma \u00e8 in quest'ultima che eccelle, essendo bravissimo nello scegliere i tempi di inserimento. Ha buoni piedi e ottima visione di gioco.\nCarriera.\nSeguendo le orme della madre calciatrice, debutta giovanissimo fra i professionisti con la Massese nella Serie C1 2006-2007. Nella stagione seguente scende in Serie D nelle file della Biellese, con la quale gioca 24 incontri. Nell'estate 2009 passa al , appena ripartito dai dilettanti, e scende in campo in 9 partite del girone di andata.\nCarpi.\nNel dicembre 2009 viene acquistato dal e con il passare del tempo diventa un giocatore sempre pi\u00f9 importante per il club emiliano, contribuendo alla quadrupla promozione dalla Serie D alla Serie A. Il 24 settembre 2013 ha fatto il suo debutto in Serie B, in un pareggio casalingo per 0-0 contro il Brescia. Il 1\u00ba febbraio 2014 trova il suo primo gol nella serie cadetta contro il Padova, e si ripete pochi mesi pi\u00f9 tardi andando a segno nella vittoria esterna contro il Palermo. L'11 novembre 2014, durante la splendida stagione 2014-2015 (che vede il Carpi sempre in testa), rinnova con i biancorossi fino al giugno 2018. Il 1\u00ba aprile 2015 segna la rete del momentaneo 1-0 al Bologna nella vittoria interna dei biancorossi per 3-0. Alla fine della stagione stessa, il Carpi ottiene la sua prima storica promozione in Serie A.\nL'8 novembre 2015 debutta in Serie A nel derby perso al Mapei Stadium per 1-0 contro il Sassuolo. Il 9 gennaio 2016 segna il suo primo gol in Serie A nella gara vinta per 2-1 contro l'Udinese, diventando il primo calciatore nella storia del calcio italiano a segnare nelle 5 principali categorie calcistiche italiane dalla Serie D fino alla Serie A con la stessa maglia, battendo cos\u00ec il precedente primato di Raffaele Rubino, che con la maglia del Novara aveva segnato dalla Serie C2 alla Serie A. Pasciuti trova il secondo gol in campionato nella vittoria per 4-1 contro il Genoa. A fine stagione i biancorossi retrocedono in Serie B da terzultimi, a -1 dal Palermo (38 punti contro 39).\nIl 27 agosto 2016, nella vittoria per 2-0 al Menti contro il Vicenza (prima giornata della Serie B 2016-2017), Pasciuti raggiunge la presenza numero 200 con la maglia del Carpi. Il 17 dicembre, nella trasferta vinta all'Arechi contro la Salernitana per 2-1, Pasciuti si infortuna al ginocchio destro dopo 8 minuti e resta fermo per tre mesi, tornando in campo all'ultima giornata di ritorno vinta al Cabassi per 2-0 contro il Novara. Il Carpi arriva alla finale playoff, ma manca la promozione in Serie A contro il Benevento: 0-0 al Cabassi all'andata, che lo vede entrare in campo al 68' per Fabio Concas, e sconfitta al Vigorito per 1-0, in cui non viene schierato.\nInsieme all'anno della storica promozione in Serie A, la stagione 2017-2018 \u00e8 quella che, nella sua carriera, lo vede impegnato in pi\u00f9 partite (32 in campionato e 2 in Coppa Italia). Segna anche un gol al 5' della sfida casalinga vinta per 2-1 contro il Parma, che sar\u00e0 secondo a fine stagione.\nNella stagione 2018-2019 Pasciuti disputa 22 partite e segna 2 gol nel pareggio casalingo per 1-1 contro il Cosenza e nella vittoria al Cabassi per 3-2 contro la Salernitana. Il Carpi per\u00f2 conclude il campionato all'ultimo posto e retrocede in Serie C. In scadenza di contratto il 30 giugno 2019, Pasciuti non rinnova e si svincola dal club biancorosso dopo dieci stagioni consecutive.\nIl 13 luglio seguente viene tesserato dalla , club della sua citt\u00e0 natale.\nRecord.\n\u00c8 l'unico giocatore nella storia del calcio italiano ad avere realizzato almeno un gol con la stessa maglia (quella del Carpi) nelle prime cinque categorie del calcio italiano: dalla Serie D alla Serie A, compresi i vecchi campionati di C2 e C1. Considerata la fusione di questi ultimi nel campionato unico di Lega Pro, il record di Pasciuti rester\u00e0 ineguagliabile. A seguito di questo risultato raggiunto, il 19 febbraio 2016 ha ricevuto l'encomio al merito sportivo da parte del sindaco di Carpi Alberto Bellelli.\nOgni volta che ha segnato (23 gol totali), il Carpi non ha mai perso e ha pareggiato soltanto due volte (in un 2-2 allo Stadio Mazza contro la Spal nella stagione 2011-2012 e nell'1-1 casalingo contro il Cosenza del 6 ottobre 2018).\nIl 2 aprile 2018, dopo la partita pareggiata per 0-0 al Cabassi contro il Venezia, Pasciuti \u00e8 diventato il quinto giocatore con pi\u00f9 presenze nella storia del Carpi. Il 6 aprile 2019, nella vittoria per 2-1 contro il Padova (dove gioca da capitano per l'assenza di Poli), arriva a 270 presenze e supera Giancarlo Magnani, diventando il quarto giocatore pi\u00f9 presente del club emiliano. Dopo la stagione di Serie B 2018-2019, l'ultima con la maglia biancorossa, Pasciuti ha raccolto in totale 274 presenze e si \u00e8 confermato come quarto giocatore pi\u00f9 presente del Carpi, restando a -1 da Simone Teocoli, terzo con 275.\nStatistiche.\nPresenze e reti nei club.\n\"Statistiche aggiornate al 22 dicembre 2021.\""}
{"id": "5347978", "revid": "767487", "url": "https://it.wikipedia.org/wiki?curid=5347978", "title": "Dem\u00e9trio Domingos Carrilho", "text": "Noto pi\u00f9 comunemente come \"Patalino\".\nCarriera.\nNazionale.\nHa collezionato tre presenze con la propria Nazionale."}
{"id": "5347979", "revid": "767487", "url": "https://it.wikipedia.org/wiki?curid=5347979", "title": "Rodney Hampton", "text": " Al college gioc\u00f2 a football a Georgia.\nCarriera.\nLathon fu scelto come 24\u00ba assoluto del Draft 1990 dai New York Giants. Convocato per due Pro Bowl nel 1992 e 1993, le sue 6.897 rimasero un record di franchigia fino a che non furono superate Tiki Barber nel 2004. Hampton nel suo primo anno fu membro della squadra dei Giants che vinse il Super Bowl XXV.\nDopo che la sua stagione da rookie fu accorciata per infortunio, Hampton emerse come una delle pi\u00f9 consistenti armi offensive della squadra nelle successive cinque stagione, correndo sempre almeno mille yard nel periodo 1991\u20131995. Dopo la stagione 1995, Hampton firm\u00f2 come free agent coi San Francisco 49ers, ma i Giants pareggiarono velocemente l'offerta e fin\u00ec col rimanere a New York. Hampton corse oltre 800 yard nel 1996, condividendo i possessi con Tyrone Wheatley mentre l'anno successivo si sottopose a un'operazione chirurgica in artroscopia al ginocchio, riuscendo a fare ritorno nelle ultime due gare della stagione regolare e nell'unica gara di playoff. Si ritir\u00f2 a fine stagione."}
{"id": "5347980", "revid": "1609279", "url": "https://it.wikipedia.org/wiki?curid=5347980", "title": "Jen\u016ffa", "text": "Jen\u016ffa \u00e8 un'opera in tre atti di Leo\u0161 Jan\u00e1\u010dek con libretto dello stesso compositore, basato sulla pi\u00e8ce \"Jej\u00ed pastorky\u0148a\" (La sua figliastra) di Gabriela Preissov\u00e1.\nPrime rappresentazioni.\nFu dapprima messa in scena al teatro Di Brno il 21 gennaio 1904. Scritta tra il 1896 e il 1902, \u00e8 una delle prime opere in prosa. \nLugubre storia di un infanticidio e successiva redenzione, \u00e8 la prima tra le opere di Jan\u00e1\u010dek in cui si nota chiaramente il suo specifico stile. Come la pi\u00e8ce da cui trae origine, \u00e8 nota per il suo crudo realismo. Mentre attualmente viene eseguita nella versione originale del compositore, dapprima la sua popolarit\u00e0 era dovuta a una versione rivista di Karel Kova\u0159ovic che ne alterava quello che fu visto come il suo stile eccentrico e la particolare orchestrazione. Cos\u00ec modificata ebbe una ricezione positiva sia al Teatro Nazionale di Praga il 26 maggio 1916, sia poi anche nel resto del mondo dopo il successo della prima allo Staatsoper di Vienna il 16 febbraio 1918 con Maria Jeritza nella versione definitiva.. \nA Vienna fino al 2011 \u00e8 andata in scena per 123 recite.\nNella traduzione tedesca di Max Brod ebbe la prima negli Stati Uniti il 6 dicembre 1924 diretta da Artur Bodanzky con la Jeritza e Margarete Matzenauer al Metropolitan Opera House di New York dove fino al 2007 ha avuto 45 recite.\nIl 1\u00ba marzo 1926 ebbe la prima all'Opera di Amburgo.\nSolo dopo oltre 70 anni fu possibile ascoltarla di nuovo nella versione originale.\nJan\u00e1\u010dek scrisse un'overture in parte basata su una canzone chiamata \u017d\u00e1rlivec (L'uomo geloso) che poi scart\u00f2 e viene adesso eseguita come composizione sinfonica da concerto con il titolo \u017d\u00e1rlivost (Gelosia) JW 6/10.\nL'opera \u00e8 dedicata alla memoria della figlia Olga (alla quale dedic\u00f2 anche una composizione corale: L'elegia per la morte della figlia Olga).\nTrama.\nL'opera \u00e8 ambientata in un villaggio di montagna della Slovacchia.\nAtto 1.\nJen\u016ffa, figliastra della Kostelni\u010dka, \u00e8 incinta, a insaputa di tutti, dell'amante \u0160teva Buryja: l'uomo \u00e8 stato richiamato per la visita di leva, e qualora venisse arruolato nell'esercito le loro nozze non sarebbero pi\u00f9 possibili, e il disonore della ragazza verrebbe scoperto. Per loro fortuna, \u0160teva viene esonerato dal servizio militare, e per i festeggiamenti che ne seguono si ubriaca cos\u00ec tanto che la Kostelni\u010dka, indignata, impone che le nozze con la figliastra vengano ritardate di un anno affinch\u00e9 il promesso sposo impari ad essere pi\u00f9 moderato. &lt;br&gt; Di Jen\u016ffa \u00e8 tuttavia innamorato anche Laca, fratellastro di \u0160teva, gelosissimo del rapporto tra i due: Laca stuzzica la ragazza insinuandole che il fratellastro non la amerebbe se fosse una brutta ragazza. Alle resistenze di Jen\u016ffa, Laca in un impeto d'ira le sfregia il volto con il coltello.\nAtto 2.\nCinque mesi dopo, Jen\u016ffa \u00e8 creduta da tutti a Vienna a fare la cameriera, ma in realt\u00e0 la ragazza \u00e8 nascosta, all'insaputa di tutti, a casa della Kostelni\u010dka, dove in segreto ha partorito il figlio di \u0160teva. La matrigna medita su come agire per allontanare dalla ragazza la vergogna di essere madre senza un matrimonio, e convoca \u0160teva per capire le sue intenzioni: l'uomo, tuttavia, afferma di non voler pi\u00f9 sposare Jen\u016ffa, perch\u00e9 cos\u00ec sfigurata non le piace pi\u00f9. Egli, impegnatosi nel frattempo con Karolka, la figlia del sindaco, \u00e8 intenzionato a mantenere comunque il figlio, sebbene non sia disposto a riconoscerlo. &lt;br&gt;\nCongedato \u0160teva, Kostelni\u010dka riceve la visita del pentito Laca, ed ancora innamorato di Jen\u016ffa. L'uomo si dimostra pronto a sposare la ragazza, ma ha delle remore circa l'affidamento del bambino. La matrigna, capendo che il figlio di \u0160teva potrebbe essere un impedimento al matrimonio, mente a Laca dicendogli che il bambino \u00e8 morto, e lo congeda. Una volta uscito, Kostelni\u010dka decide di uccidere il bambino, abbandonandolo nella neve. Al suo ritorno, la donna ritrova Jen\u016ffa sveglia, ancora confusa dopo il delirio del parto: Kostelni\u010dka le mente dicendo che il bambino \u00e8 morto durante il travaglio; inoltre la mette al corrente delle nozze di \u0160teva con Karolka, e del proposito di Laca di sposarla, che torna per dichiararle il suo amore. Jen\u016ffa accetta, mentre la matrigna inizia a sentire il peso del rimorso per l'infanticidio.\nAtto 3.\nDue mesi dopo, fervono i preparativi per le nozze di Jen\u016ffa e Laca. Improvvisamente per il villaggio si sparge la notizia del ritrovamento del corpo di un bambino nel fiume, scoperto dopo il disgelo: con orrore, Jen\u016ffa riconosce i vestiti del figlio. La folla, sconvolta, fa per linciare la ragazza, difesa dal solo Laca; Kostelni\u010dka, rosa dai rimorsi e emotivamente instabile a causa degli incubi, decide allora di confessare il delitto. Alla notizia della paternit\u00e0 del bambino, Karolka decide di rompere il fidanzamento con \u0160teva, che si allontana affranto. Prima che venga assicurata alla giustizia, Jen\u016ffa perdona la matrigna, e rimane con il solo Laca, pronti a vivere la nuova vita assieme."}
{"id": "5347982", "revid": "599013", "url": "https://it.wikipedia.org/wiki?curid=5347982", "title": "Dina Asher-Smith", "text": ""}
{"id": "5347983", "revid": "254059", "url": "https://it.wikipedia.org/wiki?curid=5347983", "title": "Cornelia Malaspina", "text": "Biografia.\nEra figlia di Gianfilippo Malaspina (?-1525), della linea dei Malaspina di Verona e di Paola Bernabozzi (?-1540).\nFu damigella di corte a Novellara di Costanza da Correggio (?-1563), moglie di Alessandro I Gonzaga, conte di Novellara e a Bologna di Isabella Pepoli, figlia di Lucrezia Gonzaga.\nSpos\u00f2 nel 1529 Giacomo Braschi di Vicenza.\n\u00c8 nota per essere stata l'amante in Italia di Francisco de Los Cobos, segretario di Stato dell'imperatore Carlo V, che aveva commissionato al pittore Tiziano il suo ritratto (1530), andato perduto. Cornelia frequent\u00f2 anche la corte di Aloisio Gonzaga, marchese di Castel Goffredo, e venne nominata dal poeta Matteo Bandello."}
{"id": "5348006", "revid": "599013", "url": "https://it.wikipedia.org/wiki?curid=5348006", "title": "Ernesto Oliveira", "text": "Carriera.\nNazionale.\nHa collezionato sei presenze con la propria Nazionale."}
{"id": "5348007", "revid": "110157", "url": "https://it.wikipedia.org/wiki?curid=5348007", "title": "Partito Guatemalteco del Lavoro", "text": "Il Partito Guatemalteco del Lavoro () \u00e8 stato un partito comunista del Guatemala.\nEsistito dal 1949 al 1998, ha guadagnato importanza durante il governo di Jacobo Arbenz Guzm\u00e1n ed \u00e8 stato un partito d'opposizione ai vari regimi che si succedettero dopo la caduta di Arbenz. Durante questi regimi il partito divenne una costituente della guerriglia nella guerra civile del paese."}
{"id": "5348008", "revid": "318922", "url": "https://it.wikipedia.org/wiki?curid=5348008", "title": "Ernesto Nogueira do Oliveira", "text": ""}
{"id": "5348010", "revid": "188402", "url": "https://it.wikipedia.org/wiki?curid=5348010", "title": "Kuolema Tekee Taiteilijan", "text": ""}
{"id": "5348011", "revid": "339392", "url": "https://it.wikipedia.org/wiki?curid=5348011", "title": "Marcatori tumorali", "text": ""}
{"id": "5348014", "revid": "188402", "url": "https://it.wikipedia.org/wiki?curid=5348014", "title": "Er\u00e4maan Viimeinen", "text": ""}
{"id": "5348034", "revid": "49074", "url": "https://it.wikipedia.org/wiki?curid=5348034", "title": "Spencer Gore (artista)", "text": "Biografia.\nLa giovinezza.\nSpencer Frederick Gore nacque il 26 maggio 1878 a Epsom, nel Surrey. Era il pi\u00f9 giovane dei quattro figli di Spencer Gore, campione di tennis, vincitore del primo Torneo di Wimbledon nel 1877, e di sua moglie Amy Margaret Smith. \nDopo avere trascorso l'infanzia a Hollywell, nel Kent, dal 1892 al 1896 fu mandato a studiare presso la \"Harrow School\", a Londra, dove scopr\u00ec il suo amore per l'arte. Per questo decise di iscriversi alla Slade School of Fine Art, dove studi\u00f2 disegno dal 1896 al 1899, avendo come compagni e amici Harold Gilman, Augustus John, Wyndham Lewis, William Orpen e Albert Rutherston. Furono suoi insegnanti Frederick Brown, Henry Tonks e Philip Wilson Steer, che ebbe grande influenza su di lui.\nTerminati gli studi, Gore visse, tra il 1900 e il 1904, a Londra, nel Somerset e nel Dorset, dipingendo soprattutto paesaggi. Nel 1902 visit\u00f2 Madrid, dove pot\u00e9 vedere le opere di Francisco Goya e dove probabilmente fu ispirato per i suoi soggetti teatrali, che inizi\u00f2 a dipingere in quel periodo.\nNel 1904 il padre abbandon\u00f2 la famiglia, a causa di grosse difficolt\u00e0 finanziarie. Sebbene sollecitato a trovarsi un lavoro per aiutare la madre e le sorelle, Spencer Frederick decise di proseguire a dipingere.\nL'evoluzione artistica.\nNel 1904 l'amico Albert Rutherston lo present\u00f2 a Walter Sickert, che in quel periodo viveva a Dieppe, in Francia. \nQuando Sickert torn\u00f2 a Londra, Gore inizi\u00f2 a dipingere insieme a lui, a volte nel \" 'Bedford Music-Hall' \" a Camden, pi\u00f9 spesso nello studio in \"Fitzroy Street\", utilizzando lo stesso materiale e gli stessi modelli. Nel 1907 Gore e Sickert, insieme a Lucien Pissarro, Harold Gilman e Charles Ginner, costituirono il \" 'Fitzroy Street Group' \" e nel 1909 Gore divenne anche membro della \" 'Allied Artists Association' \". Nel 1911 fu uno dei fondatori e il primo presidente del Camden Town Group. Nel marzo-aprile 1911 Gore allest\u00ec la sua prima e unica mostra personale, \"Paintings by Spencer F. Gore\", alla \"Chenil Gallery\" a Chelsea (Londra), nella quale espose una serie di opere aventi per soggetto interni di music-hall, nudi e paesaggi.\nNel gennaio del 1912 spos\u00f2 Mary Joanna (\"Mollie\") Kerr, dalla quale ebbe due figli, Margaret Elizabeth (1912-1994) e Frederick John Pym (1913-2009), che sarebbe diventato un famoso pittore (noto come Frederick Gore).\nDal punto di vista professionale, in questo periodo rafforz\u00f2 il proprio feeling con gli artisti pi\u00f9 progressisti delle maggiori avanguardie inglesi dell'epoca, ed espose in alcune mostre collettive di Post-impressionisti e futuristi, alla \"Carfax Gallery\" e alla \"Dor\u00e9 Galleries\". Le sue opere di quegli anni mostrano una sperimentazione del colore e una crescente preoccupazione nella costruzione pittorica, sotto l'influenza del Post-Impressionismo.\nNel 1913 Spencer Gore ader\u00ec al The London Group, nato dopo lo scioglimento del Camden Town Group.\nL'ultimo periodo a Richmond.\nNell'estate del 1913 la famiglia Gore si trasfer\u00ec a Richmond, dove l'artista, in soli sei mesi, dipinse una serie di trentadue paesaggi raffiguranti il Richmond Park, una parte realizzati en plein air, altri affacciato alla finestra sul retro della sua abitazione al 6,Cambrian Road.\n Spencer Gore mor\u00ec a Richmond, il 27 marzo 1914, all'et\u00e0 di 35 anni. Secondo la biografa Helena Bonett proprio il dipingere all'aperto, nel parco o affacciato alla finestra, nei mesi invernali freddi e umidi, fu la causa della polmonite che port\u00f2 Gore alla morte prematura, due mesi prima del suo 36\u00ba compleanno.\nNel febbraio 1916, presso la \"Carfax Gallery\", fu allestita una mostra in sua memoria, \" 'Paintings by the Late Spencer F. Gore' \". Walter Sickert, nella recensione alla mostra, scrisse: \"\u00c8 un mio privilegio aver osservato da vicino lo sviluppo di Spencer Frederick Gore, da quello che posso forse definire il raggiungimento della maggiore espressione del suo talento nel 1906, alla sua conclusione nel 1914 ... Nella sua pittura faceva chiaramente colore, e non semplicemente colori ... Ha raggiunto la squisitezza nel tocco.\u2026 Dipingeva con la discrezione e la misura del grande signore che era.\""}
{"id": "5348036", "revid": "767487", "url": "https://it.wikipedia.org/wiki?curid=5348036", "title": "Subconscious Cruelty", "text": "Subconscious Cruelty \u00e8 un film del 2000 diretto da Karim Hussain.\nPellicola indipendente prodotta in Canada da Mitch Davis. Le riprese sono iniziate nel febbraio del 1994 e terminate soltanto nel dicembre del 1999. Ha debuttato al Festival di Sitges il 12 ottobre 2000. Il film \u00e8 stato proiettato in diversi altri festival, tra cui il Festival di Stoccolma e l'Amsterdam Fantastic Film Festival, prima di essere pubblicato in DVD il 18 aprile 2005.\nTrama.\nIl film \u00e8 diviso in quattro parti, tutte basate su storie nichilistiche sulla vita e sulla morte.\n\"Ovarian Eyeball\": Una donna viene torturata senza alcuna ragione.\n\"Human Larvae\": Un uomo perverso tenta di distruggere l'intera creazione di Dio utilizzando la sorella.\n\"Rebirth\": Un gruppo di uomini e donne completamente nudi si accoppia con la natura che li circonda.\n\"Right Brain/Martyrdom\": Un normale uomo cristiano si masturba davanti ad un film porno. Successivamente si presentano sotto forma di sogno davanti a lui due uomini che lo trasformano in Ges\u00f9 Cristo, facendolo poi torturare da tre donne."}
{"id": "5348039", "revid": "991694", "url": "https://it.wikipedia.org/wiki?curid=5348039", "title": "Calcio Giovanni Gerbi", "text": ""}
{"id": "5348041", "revid": "991694", "url": "https://it.wikipedia.org/wiki?curid=5348041", "title": "CS Giovanni Gerbi Pisa", "text": ""}
{"id": "5348043", "revid": "755885", "url": "https://it.wikipedia.org/wiki?curid=5348043", "title": "Il bello d'esser brutti (singolo)", "text": "Il bello d'esser brutti \u00e8 un singolo del rapper italiano J-Ax, pubblicato il 20 febbraio 2015 come secondo estratto dall'album omonimo.\nDescrizione.\nTredicesima traccia di \"Il bello d'esser brutti\", il testo parla degli stereotipi legati all'aspetto fisico delle persone, ed \u00e8 un'incitazione ad uscire dai target imposti dalla societ\u00e0 odierna.\nVideo musicale.\nIl videoclip, diretto da Cosimo Alem\u00e0, \u00e8 stato pubblicato il 20 febbraio 2015 attraverso il canale YouTube del rapper."}
{"id": "5348044", "revid": "124123", "url": "https://it.wikipedia.org/wiki?curid=5348044", "title": "William Pleydell-Bouverie, V conte di Radnor", "text": "Biografia.\nEra il figlio di Jacob Pleydell-Bouverie, IV conte di Radnor, e di sua moglie, Lady Mary Augusta Frederica Grimston, figlia di James Grimston, I conte di Verulam. \nCarriera.\nLord Folkestone fu deputato per South Wiltshire nel 1874. Quando i conservatori andarono al potere nel 1885], Folkestone ricopr\u00ec la carica di Treasurer of the Household (carica che ricopr\u00ec anche nel 1886) e fu membro del Consiglio privato. Nel 1889 successe al padre e prese posto nella Camera dei lord.\nMatrimonio.\nSpos\u00f2, il 19 giugno 1866, Helen Matilda Chaplin (?-11 settembre 1929), figlia del reverendo Henry Chaplin. Ebbero tre figli:\nMorte.\nMor\u00ec il 3 giugno 1900, all'et\u00e0 di 58 anni."}
{"id": "5348046", "revid": "84604", "url": "https://it.wikipedia.org/wiki?curid=5348046", "title": "Villa Santa Maria (Firenze)", "text": "Villa Santa Maria \u00e8 una dimora storica italiana, che sorge in via di Soffiano, 204 a Firenze.\nStoria.\nLe origini di questa villa risalgono al medioevo: si trattava di un castello dei Lambardi, vassalli dei Cadolingi i quali avevano diverse propriet\u00e0 nella zona. Quando la potenza dei Cadolingi croll\u00f2, allora anche i Lambardi caddero in disgrazia. Nel XV secolo il castello fu trasformato in casa da signore, ed era di propriet\u00e0 di un ricco mercante, tal Zanobi di Niccol\u00f2 del Cica. L'edificio aveva assunto l'attuale nome, quando fu venduto da Zanobi ad Andrea di Niccol\u00f2 Carducci. \nLa villa pass\u00f2 ai Baglioni e agli Strozzi. Giovan Battista di Francesco Strozzi rivendette la propriet\u00e0 ad Antonio di Vitale de' Medici (1617); da costui l'ereditarono i Passerini. Nel 1807 questi ultimi vendettero Villa Santa Maria al senatore Amerigo di Gaetano Antinori Calderoni, dal quale, nel 1822, la compr\u00f2 il vescovo di Fiesole don Nicola Fiaschini. \n la villa \u00e8 stata frazionata in appartamenti e restaurata accuratamente."}
{"id": "5348051", "revid": "110157", "url": "https://it.wikipedia.org/wiki?curid=5348051", "title": "Acquario della Georgia", "text": "L'acquario della Georgia (in inglese \"Georgia Aquarium\") \u00e8 un acquario statunitense, istituito nel 2005 nella citt\u00e0 di Atlanta, capitale della Georgia.\nLa vasca \"Ocean Voyager\", con 24 milioni di litri, \u00e8 la vasca pi\u00f9 capiente del mondo, precede l'acquario del Dubai Mall con 10 milioni di litri e la vasca \"Kuroshio Sea\" dell'acquario Churaumi con 7,5 milioni di litri.\nStoria.\nNel novembre del 2001, l'imprenditore Bernard Marcus ha annunciato la sua visione di presentare la citt\u00e0 di Atlanta con un acquario atto a incoraggiare sia l'educazione, sia la crescita economica. Dopo aver visitato 56 acquari in 13 paesi diversi, ha donato 250 milioni di dollari americani verso la struttura che quattro anni dopo sarebbe diventata il Georgia Aquarium.\nJeff Swanagan, presidente e fondatore dell'Acquario, e direttore esecutivo fino al 2008 \u00e8 in gran parte accreditato con la creazione della struttura, dalla progettazione della struttura degli acquari e dei suoi ospiti.\nL'acquario si trova nel centro di Atlanta su un terreno donato dalla Coca-Cola Company, appena a nord del Centennial Olympic Stadium e vicino al Georgia Dome, Georgia World Congress Center, Philips Arena e al CNN Center."}
{"id": "5348056", "revid": "103416169", "url": "https://it.wikipedia.org/wiki?curid=5348056", "title": "Villa Le Piazzole", "text": "Villa Le Piazzole \u00e8 una dimora storica fiorentina, situata all'angolo tra via San Matteo in Arcetri e via Suor Maria Celeste, ad Arcetri (Firenze).\nStoria.\nLa villa era, fin dal XV secolo, della famiglia Acciaioli, dai quali pass\u00f2 ai Grazzini di Staggia. Nel 1661 la villa la comprarono gli Artini, i quali nel 1669 la cedettero al senatore Pier Francesco de' Ricci.\nLa villa presenta un bel portale in bozze di pietra sormontato dallo stemma degli Acciaiuoli, esso si immette in un giardino limitrofo che un tempo era arricchito da piccole fontane, i cui zampilli uscivano da teste di lupo e da putti in terracotta oggi andati perduti. Ancora ben conservato \u00e8 invece il pozzo, decorato con formelle in terracotta raffiguranti delle ragazze intente a fare il bagno, ed una colonna, sopra la quale si erge un pavone, anch'esso in terracotta.\nA fianco all'abitazione, si trova una cappella privata, dalla facciata barocca, che contrasta con la facciata sobria della villa."}
{"id": "5348057", "revid": "54253", "url": "https://it.wikipedia.org/wiki?curid=5348057", "title": "Sergio Picciafuoco", "text": "Biografia.\nLa vicenda di Picciafuoco, un criminale comune arrestato per furto e ricettazione, pu\u00f2 essere ricostruita a partire dal 1970, anno in cui evase dal carcere di Ancona, dando inizio alla sua latitanza.\nQuest'ultima sarebbe durata fino al 1\u00ba aprile 1981, giorno in cui fu arrestato presso il confine austriaco a Tarvisio. \nL'anno precedente egli era stato presente a un evento che avrebbe segnato la sua vita futura. La mattina di sabato 2 agosto 1980 si trovava alla stazione ferroviaria di Bologna, sul marciapiede del terzo e quarto binario.\nDa quel punto vide esplodere l'ala ovest della stazione, distrutta da un attentato terroristico. Rimase egli stesso leggermente ferito da una scheggia.\nDopo l'arresto, sulla base di una serie di indizi e testimonianze, fu accusato come uno degli autori materiali della strage, e in quanto tale condannato all'ergastolo l'11 luglio 1988, assieme a Giuseppe Valerio Fioravanti, Francesca Mambro e Massimiliano Fachini.\nL'affiliazione di Picciafuoco ai Nuclei Armati Rivoluzionari, sempre negata dall'interessato, era testimoniata da diversi indizi:\nPicciafuoco rigett\u00f2 sempre tutte le accuse, asserendo che, come centinaia di altre persone, si era trovato alla stazione \"per caso\": disse che doveva recarsi in treno a Milano per procurarsi dei documenti falsi.\nAlcune sue dichiarazioni risultarono controverse. Asser\u00ec, tra le altre cose, di aver prestato per diverse ore opera di soccorso ai feriti immediatamente dopo l'attentato. Il referto medico testimonia invece che egli ricevette la medicazione per la propria ferita alle 11:39, poco pi\u00f9 di un'ora dopo lo scoppio dell'ordigno: perci\u00f2 si era recato all'Ospedale Maggiore subito dopo il fatto.\nUn'altra circostanza che rese perplessi gli inquirenti fu il fatto che egli si fosse recato a Bologna per prendere il treno per Milano. A quell'epoca, infatti, egli risiedeva a Modena e avrebbe potuto mettersi in viaggio partendo da quella citt\u00e0. Picciafuoco motiv\u00f2 i suoi movimenti di quel giorno, apparentemente illogici, dicendo che avrebbe desiderato prendere un treno che non facesse fermate intermedie: egli era latitante e privo di documenti, e ci\u00f2 avrebbe minimizzato il rischio di un controllo.\nLe contraddizioni di Picciafuoco, unite alle altre testimonianze, contribuirono indubbiamente ad aggravare la sua posizione.\nI processi seguenti ridimensionarono decisamente il legame dell'imputato con i NAR, e riconobbero che egli non ebbe alcun ruolo come esecutore della strage. \nPicciafuoco fu assolto prima dalla Corte di Appello di Firenze il 18 luglio 1996, e in via definitiva dalla Corte suprema di Cassazione il 15 aprile 1997. Le sentenze avvalorarono cos\u00ec il giudizio di chi lo aveva definito uno \"sbandato\" che si era avvicinato al movimento neofascista come semplice \"spettatore\".\nEgli \u00e8 rimasto l'unico imputato nei processi del 2 agosto che abbia ammesso la propria presenza in stazione, ma la vicenda giudiziaria ha finito con il riconoscere che quest'ultima non sia correlata in alcun modo con l'esecuzione della strage stessa. \nPicciafuoco sarebbe uno dei tanti criminali comuni i cui legami con i NAR avevano ragioni di ordine puramente pratico e logistico (in modo analogo a Massimo Sparti, che sarebbe divenuto l'accusatore principale di Giuseppe Valerio Fioravanti e Francesca Mambro).\nVive attualmente a Castelfidardo."}
{"id": "5348060", "revid": "1161730", "url": "https://it.wikipedia.org/wiki?curid=5348060", "title": "Formspring", "text": ""}
{"id": "5348073", "revid": "1372005", "url": "https://it.wikipedia.org/wiki?curid=5348073", "title": "Kennemerland", "text": "Il Kennemerland \u00e8 una regione geografica costiera ed una regione storica nel nord-est dei Paesi Bassi situata nella provincia dell'Olanda Settentrionale. Include le dune a nord del Canale del Mare del Nord, cos\u00ec come le dune del Parco nazionale Zuid-Kennemerland. Parte del Kennemerland Settentrionale (Graft-De Rijp, Schermer) pu\u00f2 essere considerato solo parte del Kennemerland quale regione geografica in quanto trattasi di polder prosciugati in tempi relativamente recenti. Oggigiorno, nel linguaggio comune, con Kennemerland ci si riferisce ai dintorni della citt\u00e0 di Haarlem.\nStoria.\nIl Kennemerland deve il suo nome ad una popolazione denominata Kennemer di origine frisona e abitante dell'area, la quale, tra il X e il XIII secolo combatt\u00e9, venendo sconfitta, contro il dominio nell'area dei Conti d'Olanda. Il nome pare derivare dalla popolazione dei Canninefati. A causa delle guerre e delle deviazioni dei corsi d'acqua intervenuti nella zona, i confini originali del Kennemerland rimangono incerti. Nel corso del XX secolo il Kennemerland \u00e8 stato ridefinito per individuare un'area sovramunicipale della provincia dell'Olanda Settentrionale."}
{"id": "5348077", "revid": "233641", "url": "https://it.wikipedia.org/wiki?curid=5348077", "title": "Albergaccio (Firenze)", "text": "Il cosiddetto Albergaccio \u00e8 un edificio storico italiano, situato a poca distanza dal Bandino; nella zona dell'Anconella e del Bisarno, in via di Ripoli nel Quartiere 3 di Firenze.\nStoria.\nLungo la via di Ripoli, la quale si snoda tra muri e case antiche, si trova questo antico edificio non distante da piazza del Bandino. L'Albergaccio era un insieme di edifici che costituivano un modesto albergo per i viandanti e i pellegrini.\nQuesto complesso di abitazioni era inizialmente dei Bandini, proprietari della vicina Villa del Bandino; dopodich\u00e9 questo complesso di edifici pass\u00f2 ai Marchesi Niccolini ed infine allo Spedaluzzo degli Incurabili. All'interno del cortile che si affaccia sull'attuale via di Ripoli, campeggia in pietra lo stemma della famiglia Niccolini.\nQuesta struttura, istituita nel XVI secolo, sorse per accogliere coloro che erano affetti dalla sifilide, malattia portata dai soldati di Carlo VIII dalla Francia. Il complesso rimase di propriet\u00e0 dello Spedale fino al 1781, anno in cui fu soppresso. Il complesso venne in seguito venduto ai privati. Oggi l'edificio \u00e8 tenuto ad abitazione e a negozio."}
{"id": "5348078", "revid": "86599", "url": "https://it.wikipedia.org/wiki?curid=5348078", "title": "Lista di asteroidi (322001-323000)", "text": "Di seguito una lista di asteroidi dal numero 322001 al 323000 con data di scoperta e scopritore."}
{"id": "5348080", "revid": "729019", "url": "https://it.wikipedia.org/wiki?curid=5348080", "title": "Stazione di Moncucco", "text": "La stazione di Moncucco () era una fermata ferroviaria posta sulla linea Brennero-Bolzano. Serviva il centro abitato di Moncucco, frazione di Brennero (BZ).\nStoria.\nL'idea di impiantare una stazione ferroviaria a Moncucco fu concepita essenzialmente allo scopo di installare un ulteriore punto di rifornimento d'acqua per le locomotive a vapore, nonch\u00e9 per mettere a disposizione un ulteriore scalo a beneficio del bacino d'utenza dell'Alta Valle Isarco.\nIl marcato dislivello tra Moncucco e la stazione di Colle Isarco (circa 250\u00a0m) obblig\u00f2 i progettisti a escogitare soluzioni tecniche ad hoc per superarlo: venne dunque costruita una galleria elicoidale lunga 761\u00a0m in localit\u00e0 Masi Ast, il cui cantiere si protrasse da maggio 1864 a dicembre 1866 e fu rallentato da vari incidenti sul lavoro.\nLa ridotta distanza tra tale fermata e quella Colle Isarco (1 km in linea d'aria e 4 di strada ferrata) spingeva molti viaggiatori diretti in tale localit\u00e0 a scendere dal treno a Moncucco e raggiungere la destinazione compiendo una breve passeggiata su un sentiero parallelo al sedime ferroviario. Tra i tanti che optarono per questa scelta vi fu lo sci\u00e0 di Persia Nasser al-Din Shah Qajar, che comp\u00ec la discesa a piedi il 10 agosto 1873 mentre da Innsbruck si recava in treno in Italia.\nIl tracciato ferroviario tra Terme del Brennero e Fleres (passante per Moncucco) divenne popolare tra i turisti per la sua spettacolarit\u00e0 (essendo ricco di gallerie e curve strette) e per l'ampio panorama di cui si poteva godere dai vagoni. Per contro esso risultava altres\u00ec piuttosto pericoloso in quanto esposto a slavine e frane.\nLa stazione di Moncucco venne chiusa al pubblico nel 1978, ma la ferrovia continu\u00f2 a transitarvi fino al 1999, quando l'apertura della galleria Fleres (che congiungeva direttamente Fleres a Terme del Brennero) la tagli\u00f2 fuori dal tracciato. Lo scalo fu quindi del tutto abbandonato e le infrastrutture ferroviarie vennero disarmate; sull'ex sedime venne fatta passare la nuova pista ciclabile del Brennero.\nStrutture e impianti.\nIl fabbricato viaggiatori, suddiviso in un corpo centrale (la cosiddetta \"torre dell'acqua\") e due lunghe ali laterali pi\u00f9 basse, \u00e8 costruito in grovacca rivestita di legno e di latta. L'ala nord ospitava l'abitazione del casellante, mentre l'ala sud accoglieva l'ufficio del dirigente movimento, un magazzino e un'officina. L'edificio centrale ospitava al pianterreno la sala d'attesa, i gabinetti per i viaggiatori e un deposito di carbone, mentre al piano superiore era ubicato il serbatoio dell'acqua per il rifornimento delle locomotive a vapore.\n50\u00a0m a sud del suddetto edificio si trova un altro fabbricato di dimensioni pi\u00f9 contenute, comprendente un alloggio ad uso del personale ferroviario, un capanno attrezzi in cemento prefabbricato e un piccolo edificio con tetto a capanna, ospitante un ufficio aggiunto della dirigenza movimento.\nRientra nel patrimonio edilizio della stazione anche un'abitazione a due piani ad uso dei dipendenti delle ferrovie, costruita nel 1928 su progetto di Angiolo Mazzoni a met\u00e0 strada tra Colle Isarco e Moncucco.\nTutti gli edifici versano in stato di abbandono.\nA seguito della chiusura della linea, le traversine ferroviarie dei vecchi binari sono state reimpiegate per consolidare i muraglioni che proteggono il lato \"a monte\" dell'ex sedime."}
{"id": "5348081", "revid": "729019", "url": "https://it.wikipedia.org/wiki?curid=5348081", "title": "Laffly V15", "text": "Il Laffly V15 era una famiglia di automezzi militari su telaio a quattro ruote motrici prodotto dalla francese Laffly. I diversi modelli furono usati dall'Esercito francese e dalla Wehrmacht durante la seconda guerra mondiale.\nStoria.\nLa societ\u00e0 Laffly, originariamente produttrice di mezzi pesanti quali autocarri ed autobus, negli anni venti e trenta si era specializzata nella progettazione di veicoli fuoristrada. I telai Laffly, in configurazione 6\u00d76, si distinguevano per l'avanzano sistema di trasmissione e sospensione ed, esteticamente, per le due coppie di ruote folli, rispettivamente sotto al muso e tra il primo ed il secondo asse, che favorivano il superamento degli ostacoli.\nV15T.\nLa cavalleria francese, in piena fase di motorizzazione, non era soddisfatta delle prestazioni delle tankette Renault UE nel traino delle sue batterie d'artiglieria leggera, in particolare a causa della scarsa potenza, della bassa velocit\u00e0 e del complicato sottoaffusto elastico necessario per il traino ad alta velocit\u00e0 di pezzi e cassoni con ancora ruote in legno. Venne richiesta quindi una \"Voiture de liaison tout terrain\" o \"VLTT\" (vettura fuoristrada da collegamento) in versione \"Tracteur\", trattore d'artiglieria per pezzi leggeri. Dal Laffly S15 a sei ruote motrici venne estrapolato il 4\u00d74 Laffly V15T, ordinato dall'Arm\u00e9e in 100 esemplari nel 1938. A causa del sovraccarico delle linee di produzione furono consegnate solo 80 vetture, seguite dalle altre 20 solo nel 1940. Allo scoppio della seconda guerra mondiale il trattore venne ordinato in massa ma risultava evidente che la Laffly non era in grado di sostenere la produzione in larga scala, la produzione venne concessa alla La Licorne.\nIl \"V15T\" era carrozzato torpedo, con vano di guida anteriore e vano equipaggio posteriore con accesso sul lato sinistro e cofanature per le munizioni. Con una capacit\u00e0 di traino al gancio di 700\u00a0kg, il mezzo era destinato al traino dei cannoni controcarro da 25\u00a0mm Hotchkiss Mle 34 e APX SA-L 37.\nUna sezione di due cannoni da 25\u00a0mm era equipaggiata con quattro \"V15T\"; due mezzi trainavano i cannoni, ognuno con un equipaggio formato da conduttore, capopezzo, cannoniere, caricatore e porta-munizioni; gli altri due mezzi, ognuno con un conduttore e quattro serventi, trasportavano il sergente comandante e le munizioni supplementari. Uno dei mezzi era armato con una mitragliatrice MAC 24/29 per la difesa locale.\nV15R.\nIl V15R era la versione da ricognizione (\"Reconnaissance\") acquisita dall'Arm\u00e9e come \"Voiture de liaison tout terrain\" o VLTT (vettura fuoristrada da collegamento. Venne realizzata sullo stesso telaio del trattore leggero, con sospensioni anteriori indipendenti, altezza del motore ridotta ed altezza libera dal suolo invariata: l'asse anteriore rigido era sostituito da due semiassi articolati ai longheroni del telaio. La carrozzeria torpedo era leggermente pi\u00f9 lunga e pi\u00f9 bassa, con portelli di uscita posteriori su entrambe le fiancate.\nTecnica.\nIl telaio, formato da due longheroni in acciaio profilati ad U, era a due assi a trazione integrale. Le ruote anteriori, direttrici, hanno ammortizzatore elicoidale, mentre gli assi posteriori sono indipendenti, su balestre. Una coppia di piccole ruote folli \u00e8 posizionata sul muso del mezzo per meglio affrontare terrapieni e gradini; una seconda coppia \u00e8 posta tra il primo ed il secondo asse, sotto la cabina di guida, per aiutare il superamento di dossi. I due modelli montavano in posizione avanzata un motore quadricilindrico a benzina Hotchkiss 486 da 2.300 cm\u00b3, erogante 52-55 CV a 3.300 giri/min."}
{"id": "5348083", "revid": "287204", "url": "https://it.wikipedia.org/wiki?curid=5348083", "title": "Varese Sportiva 1944-1945", "text": "Questa voce raccoglie le informazioni riguardanti la Varese Sportiva nelle competizioni ufficiali della stagione 1944-1945."}
{"id": "5348108", "revid": "56620", "url": "https://it.wikipedia.org/wiki?curid=5348108", "title": "Il calice della verit\u00e0", "text": "Il calice della verit\u00e0 (Piemme Edizioni, 2 settembre 2014) \u00e8 il secondo romanzo per ragazzi della serie fantasy \"Nelle terre di Aurion\", scritta da Luca Azzolini.\nTrama.\nNel prologo la principessa Saraian scappa insieme al fratellino Joden e ai suoi genitori dal Grande Giardino, la capitale delle Praterie del Silenzio, ormai sotto assedio dalle forze del Principe della Notte, quando vengono raggiunti dal Cavaliere d'Oro dell'Unicorno Naimar, il fidanzato di Saraian, purtroppo soggiogato dal Principe della Notte, insieme al ciclope Bromonte che uccide il re e la regina sotto lo sguardo dei figli. Saraian e Joden scappano e raggiungono un passaggio segreto che solo Joden \u00e8 in grado di attraversare, mentre Saraian viene raggiunta da Naimar.\nIntanto, Dorian, Mayra, Ravi, Honor e Kiki raggiungono il Grande Fiume, l'unico ostacolo che li separa dalle Praterie del Silenzio, e decidono di attraversarlo passando una notte sul Villaggio Fluttuante, un insieme di piattaforme che formano una piccola citt\u00e0 e che segue il corso della corrente. Una volta saliti vengono avvicinati da Mareda, la proprietaria di un Bazar, che li invita a passare la notte nel suo appartamento, e consiglia che se vogliono andare verso le Praterie del Silenzio dovranno aspettare l'alba per farsi trasportare dal Traghettatore. Una volta nella loro stanza, Mayra contatta Baba per farle capire dove si trova, ma riceve solo rimproveri per aver deciso di accompagnare Dorian e Ravi; inoltre, la vecchia arcimaga li informa che il Palazzo delle Tenebre \u00e8 in fermento perch\u00e9 il Principe della Notte sa che uno dei talismani \u00e8 stato liberato. Il giorno dopo, la compagnia si fa dare il passaggio dal Traghettatore, un individuo mascherato a capo dell'equipaggio - e con la scomoda compagnia del pappagallo Boccaccia. Superata l'imboscata di un abissale, un enorme mostro marino, raggiungono finalmente le Praterie del Silenzio. In loro aiuto, per raggiungere la Citt\u00e0 Sotterranea, un tempo la Vecchia Corte, arriva Alabaster, il Principe dei Cavalli, con il suo branco, che trasportano per tre giorni Ravi e Mayra agevolando di pi\u00f9 il viaggio. All'improvviso salvano un ragazzo, che si rivela essere Joden, dai Vermi del Silenzio, attirati dalle catene stregate che ha ai polsi. Joden racconta loro della caduta di Grande Giardino ad opera di Bromonte perch\u00e9 il popolo dei kieri aveva la pietrastella, un metallo molto raro e prezioso, con il quale si fece costruire un'armatura per essere invincibile, e che poi ridusse i sopravvissuti in schiavit\u00f9 per trovarne altra. Quella notte vengono attaccati dagli uomini del Traghettatore, che si rivelano essere pirati, ma proprio quando li stanno portando dal loro comandante i Vermi del Silenzio, attirati dalle catene stregate di Joden, li attaccano dando loro l'occasione di fuggire. Grazie a Joden la compagnia riesce a raggiungere la Citt\u00e0 Sotterranea e, evitando di essere visti dagli avvoltoi d'ombra, riescono a raggiungere un passaggio segreto - lasciando Honor all'entrata - che li conduce ad un corridoio con il pavimento composto da tessere con le lettere, il sopra costellato di spade e una porta con un indovinello. All'inizio Mayra e kiki, per colpa di un trabocchetto, precipitano nel vuoto, e Dorian, Ravi e Joden stanno per fare la stessa fine per via di una grata di metallo che si sta avvicinando a loro; fortunatamente Ravi riesce a trovare la soluzione e i tre riescono a proseguire. Nel frattempo, per\u00f2, Honor, Mayra e Kiki vengono catturati dal Traghettatore. Kiki, su consiglio di Mayra si nasconde. Intanto, a causa di un tranello, anche Dorian, Ravi e Joden finiscono catturati da Bromonte in persona, che li fa rinchiudere in una cella davanti a quella di Mayra e Honor, e li requisisce, scoprendo la Spada del Grifone, il Medaglione del Tempo e il Libro del Sapere, e quindi decide di mettersi in contatto con il Principe della Notte, mentre i prigionieri verranno dati in pasto a Lambian, la Madre del Silenzio, la regina dei vermi del Silenzio. Fortunatamente Kiki, dopo un rocambolesco combattimento contro il pappagallo Boccaccia, riesce a prendere le chiavi della prigione e libera i suoi amici che si mettono all'inseguimento di Bromonte diretto verso le voliere, durante il quale Mayra riferisce che il Traghettatore \u00e8 Mareda e che lei \u00e8 una kieri che sta tradendo il suo stesso popolo, mentre Joden li informa che Bromonte possiede un Anello Stregato grazie al quale controlla le catene degli schiavi. Arrivati nell'Anticamera delle voliere, questa \u00e8 formata da specchi che danno vita a esseri illusori e deformi di Dorian, Mayra, Ravi, Joden e Honor: a complicare le cose arrivano i rattomanti insieme a Mareda e lo stesso Bromonte armato di Radiosa. Mareda ordina a Boccaccia di portare al sicuro i talismani, ma lo scoiattolo lo raggiunge e recupera appena in tempo i talismani che un Verme del Silenzio sbuca dal terreno e divora il pappagallo. Dorian combatte contro Mareda, aiutato all'ultimo istante da Joden, e nel volto della donna ricorda la sua perduta sorella Saraian. Ravi lotta contro Bromonte e riesce a strappargli Radiosa e a tagliargli il dito sul quale c'era l'Anello Stregato, spezzando l'incantesimo sulle catene e su Saraian. Proprio in quel momento Lambian emerge dal pavimento in tutta la sua mostruosa mole per divorare tutti i presenti; a causa del terremoto, Ravi fa cadere Bromonte da un precipizio dove viene assalito da decine di Vermi del Silenzio. E mentre Dorian, Mayra, Ravi, Honor e Kiki vanno sul posto in cui \u00e8 custodito il Calice della Verit\u00e0, Joden, Saraian e gli altri kieri liberati sconfiggono la Madre del Silenzio. Arrivati nell'Arena, la compagnia affronta il guardiano del talismano, l'Unicorno delle Praterie del Silenzio, un grosso unicorno scarlatto con ali da pipistrello, aculei sulla schiena e una lunga coda da rettile. Il guardiano cominci\u00f2 un duro combattimento contro di loro. Mayra, sballottata su una piattaforma sopra un baratro riesce a prendere il Calice della Verit\u00e0, ma proprio in quel momento arriva Bromonte, miracolosamente sopravvissuto, con Radiosa. Alla fine, per\u00f2, il ciclope viene ferito nell'unico occhio da Mayra con le energie dei talismani e fatto precipitare nel baratro, non portandosi questa volta Radiosa. A quel punto, Dorian prende il Calice della Verit\u00e0 e grazie ad esso dissolve l'Unicorno delle Praterie del Silenzio facendolo ridiventare Naimar, il Cavaliere d'Oro dell'Unicorno. L'uomo, all'inizio confuso, capisce chi sono e si ricongiunge all'amata Saraian.\nNel frattempo, l'avvoltoio d'ombra mandato da Bromonte raggiunge il Palazzo delle Tenebre con il messaggio del ciclope per il Principe della Notte. Questi, capendo la situazione venutasi a creare, risveglia i Senzavita, cavalieri non morti insieme ai kadavar, draghi anch'essi non morti, e li arma con le sei spade dei Cavalieri d'Oro corrotte dall'oscurit\u00e0, ordinandogli di trovare la piccola compagnia. Intanto, Dorian si accorge che sull'elsa di Radiosa \u00e8 comparsa una macchia nera, ma non se ne preoccupa molto: ora devono andare verso le Montagne Senza Tempo, dove c'\u00e8 lo Scudo di Pietra, custodito da Atlas, il Cavaliere d'Oro del Drago che trad\u00ec i genitori di Dorian."}
{"id": "5348110", "revid": "729019", "url": "https://it.wikipedia.org/wiki?curid=5348110", "title": "Laffly V10M", "text": "Il Laffly V10M era una famiglia di automezzi militari su telaio a quattro ruote motrici prodotto dalla francese Laffly. I diversi modelli furono usati dall'Esercito francese e dalla Wehrmacht durante la seconda guerra mondiale.\nStoria.\nLa societ\u00e0 Laffly, originariamente produttrice di mezzi pesanti quali autocarri ed autobus, negli anni venti e trenta si era specializzata nella progettazione di veicoli fuoristrada. I telai Laffly, originariamente in configurazione 6\u00d76, si distinguevano per l'avanzano sistema di trasmissione e sospensione ed, esteticamente, per le due coppie di ruote folli, rispettivamente sotto al muso e tra il primo ed il secondo asse, che favorivano il superamento degli ostacoli.\nIl \"V10M\" era una piccola \"Voiture de liaison tout terrain\" o \"VLTT\" (vettura fuoristrada da collegamento) destinata alle truppe da montagna (\"M\" di \"Montagne\"), come veicolo da trasporto e collegamento e trattore d'artiglieria leggero. Fu l'unica versione della famiglia \"V10\" ad essere prodotta per l'Arm\u00e9e de terre, mentre le versioni da ricognizione V10R e V10CM non furono acquisite.\nTecnica.\nIl V10M era la versione trattore leggero da montagna , pi\u00f9 stretto e pi\u00f9 leggero. Il telaio, formato da due longheroni in acciaio profilati ad U, era a due assi a trazione integrale. Una coppia di piccole ruote folli \u00e8 posizionata sul muso del mezzo per meglio affrontare terrapieni e gradini; una seconda coppia \u00e8 posta tra il primo ed il secondo asse, sotto la cabina di guida, per aiutare il superamento di dossi. Le sospensioni anteriori erano elicoidali, mentre le posteriori avevano barre di torsione e dispositivi di compensazione. Il passo era ridotto rispetto alle altre versioni 4\u00d74 Laffly V15. La trazione anteriore era permanentemente inserita. Sia le ruote anteriori che le posteriori erano direttrici e consentivano quindi un raggio di sterzata di soli 7,33 m contro i 10,28-10,48 del \"V15T\". Il veicolo era propulso da un motore a benzina Hotchkiss da 1.460\u00a0cm\u00b3, erogante 38 CV a 3400 giri/min."}
{"id": "5348123", "revid": "767487", "url": "https://it.wikipedia.org/wiki?curid=5348123", "title": "Villa Medici (Firenze)", "text": "Villa Medici, la quale non ha niente a che vedere con altre ville omonime possedute dalla famiglia regnante toscana, \u00e8 una dimora storica fiorentina, situata in via Benedetto Fortini, nel Colle di Montici (Quartiere 3 di Firenze).\nStoria e descrizione.\nLa villa si trova nel primo tratto a destra di via Fortini; si tratta di una costruzione grandiosa, ma poco interessante dal punto di vista architettonico, in quanto era una semplice casa da signore risalente al XVI secolo dei Del Forese. Oggi la villa non presenta pi\u00f9 nulla della costruzione originale. \nDopo numerosi passaggi di propriet\u00e0, essa pass\u00f2 ai Trollope, ricchi signori scozzesi, i quali, in ricordo della loro terra di origine, diedero alla villa l'aspetto di un piccolo castello inglese; trasformandola completamente, inserendovi delle torri merlate ottagonali \u00e8 una grande loggia coronata da una terrazza ad archi gobbi (o a schiena d'asino), la quale si affacciava su di un romantico giardino. \nL'interno fu completamente rimodernato secondo i gusti dei proprietari: essi tappezzarono la biblioteca di cuoio stampato a Cordova e riempiendo l'edificio con colori scuri e arredato con mobili di colore nero, dando cos\u00ec alla villa un'atmosfera tetra e lugubre."}
{"id": "5348125", "revid": "182193", "url": "https://it.wikipedia.org/wiki?curid=5348125", "title": "Ferrovia della Gardena", "text": ""}
{"id": "5348126", "revid": "182193", "url": "https://it.wikipedia.org/wiki?curid=5348126", "title": "Ferrovia gardenese", "text": ""}
{"id": "5348127", "revid": "182193", "url": "https://it.wikipedia.org/wiki?curid=5348127", "title": "Gr\u00f6dnerbahn", "text": ""}
{"id": "5348129", "revid": "182193", "url": "https://it.wikipedia.org/wiki?curid=5348129", "title": "Gr\u00f6dner Bahn", "text": ""}
{"id": "5348130", "revid": "182193", "url": "https://it.wikipedia.org/wiki?curid=5348130", "title": "Ferata de Gherd\u00ebina", "text": ""}
{"id": "5348131", "revid": "182193", "url": "https://it.wikipedia.org/wiki?curid=5348131", "title": "Ladino gardenese", "text": ""}
{"id": "5348132", "revid": "182193", "url": "https://it.wikipedia.org/wiki?curid=5348132", "title": "Ferrovia della Valle Gardena", "text": ""}
{"id": "5348137", "revid": "325224", "url": "https://it.wikipedia.org/wiki?curid=5348137", "title": "Andr\u00e9s Guazurary", "text": "Fu uno dei primi \"caudillos\" federali delle Province Unite del R\u00edo de la Plata, e l'unico di origine indigena nella storia argentina. Govern\u00f2 tra il 1811 e il 1821 la Provincia di Misiones, allora pi\u00f9 estesa rispetto all'attuale provincia argentina. Fu uno dei pi\u00f9 fedeli collaboratori di Jos\u00e9 Gervasio Artigas, \"caudillo\" della \"Banda Oriental\", che lo adott\u00f2 come figlio, ed ebbe un importante ruolo nella resistenza alle truppe luso-brasiliane durante l'invasione dei territori ad oriente del fiume Uruguay da parte di queste.\nBiografia.\nPoco si conosce della prima parte della vita di Andr\u00e9s Guazurary; in un'occasione, egli stesso dichiar\u00f2 di essere nato il 30 novembre, mentre la maggior parte degli storici fa risalire l'anno di nascita al 1778. Lo stesso luogo di nascita \u00e8 stato indicato nel villaggio di Santo Tom\u00e9 o in quello di S\u00e3o Borja; di etnia guaran\u00ed, si sa che era capace di leggere e scrivere e che conosceva lo spagnolo, il portoghese e il guaran\u00ed. Si ignora inoltre a quando risalgano i primi contatti con Jos\u00e9 Gervasio Artigas, che decise di adottarlo.\nNel febbraio del 1815, Artigas nomin\u00f2 Guazurary al comando delle truppe della provincia di Misiones, con il compito di difendere la frontiera in particolar modo dalle mire portoghesi. Stabilito il suo quartier generale a Santo Tom\u00e9, si lanci\u00f2 subito in una campagna militare con lo scopo di recuperare i villaggi della provincia rimasti sotto il controllo paraguaiano dopo la sconfitta di Manuel Belgrano del 1811; rapidamente riusc\u00ec a riprendere possesso di Santa Maria la Mayor, San Javier, M\u00e1rtires, San Carlos, San Jos\u00e9, Ap\u00f3stoles e, dopo una sanguinosa battaglia, Candelaria. In seguito fece in modo che ogni villaggio eleggesse un proprio Cabildo e instaur\u00f2 un regime economico basato sulla propriet\u00e0 collettiva.\nAlla vigilia dell'invasione luso-brasiliana, Artigas, informato dei movimenti portoghesi verso la frontiera, svilupp\u00f2 un piano che prevedeva una controffensiva nel territorio di Misiones; il ruolo affidato a Guazurary fece insorgere a quest'ultimo l'idea di rivendicare l'occupazione portoghese delle \"Misiones Orientales\", avvenuta nel 1801, e riscattare le popolazioni guaran\u00ed. Il 12 settembre 1816 attravers\u00f2 il fiume Uruguay e, dopo alcune vittorie, pose l'assedio a S\u00e3o Borja, difesa dal generale portoghese Francisco das Chagas Santos. Il 3 ottobre ordin\u00f2 l'attacco, ma l'arrivo delle truppe di Jos\u00e9 de Abreu decisero l'esito della battaglia di Sao Borja a favore dei portoghesi. Andresito fu costretto a ritirarsi sulla sponda occidentale dell'Uruguay per riorganizzarsi.\nNel gennaio del 1817, Guazurary fu costretto ad affrontare l'offensiva ordinata dal marchese di Alegrete e condotta da Chagas; dopo aver sconfitto la colonna che, guidata dal maggiore Gama Lobo, si accingeva a distruggere Yapey\u00fa, disperse le sue forze per raggrupparle pi\u00f9 indietro sulla sponda meridionale del Paran\u00e1, evitando in tal modo di impegnarsi in una battaglia con scarse possibilit\u00e0 di vittoria. A partire da marzo, con l'appoggio delle truppe di Corrientes, Andresito riconquist\u00f2 i villaggi persi dopo l'invasione di Chagas, approfittando del ritiro di quest'ultimo a oriente dell'Uruguay. Informato dei movimenti nemici, il generale portoghese mosse verso di loro, ma fu sconfitto da Guazurary il 2 luglio nella battaglia di Ap\u00f3stoles.\nNel marzo del 1818, Chagas intraprese una nuova invasione nel territorio di Misiones, portando con s\u00e9 un numero pi\u00f9 elevato di soldati, e sconfisse Andresito a San Carlos. Il 25 maggio, inoltre, Francisco Vedoya, incaricato di portare aiuti al comandante di Misiones dal governatore di Corrientes M\u00e9ndez, attu\u00f2 un colpo di stato e si accinse ad instaurare un governo unitario nella provincia. Su ordine di Artigas, Guazurary avanz\u00f2 su Corrientes e restaur\u00f2 il precedente governo, entrando nella citt\u00e0, il 21 agosto, a piedi e disarmato al comando delle sue truppe.\nNel marzo del 1819, Andresito invase nuovamente il territorio delle \"Misiones Orientales\" al comando di un esercito composto da indigeni guaran\u00ed e truppe correntine, ponendo il suo quartier generale nel villaggio di San Nicol\u00e1s; qui il 9 maggio riusc\u00ec a respingere l'attacco di Chagas, rimasto sorpreso dall'invasione. Lasciata sul posto una guarnigione di 600 uomini, Guazurary si diresse verso sud per unire le sue forze a quelle di Artigas; non riuscendo a comunicare con il \"caudillo\" orientale, cerc\u00f2 di tornare al suo quartier generale. Sulla strada di ritorno fu sorpreso e sconfitto da Abreu nella battaglia di Itacurub\u00ed il 6 giugno. Ferito e catturato, Andresito fu inviato prigioniero sull'\"Ilha das Cobras\", nei pressi di Rio de Janeiro.\nDopo la sua prigionia, le fonti su Guazurary si fanno sempre pi\u00f9 scarse. Secondo alcune lettere del politico uruguaiano Francisco de Magari\u00f1os\n, fu liberato con altri capi della resistenza orientale e portato a Montevideo su un brigantino britannico; lo storico Anibal Cambas\n, invece, sostiene che Andresito fu imprigionato il giorno prima della partenza dell'imbarcazione da Rio de Janeiro per essere stato coinvolto in una rissa. Un altro storico, Francisco Mach\u00f3n\n, asserisce infine che Guazurary fu liberato con un ordine datato 6 luglio 1821, pi\u00f9 di due settimane dopo la partenza del brigantino; da quella data se ne perdono completamente le tracce."}
{"id": "5348150", "revid": "71216891", "url": "https://it.wikipedia.org/wiki?curid=5348150", "title": "Esther Spincer", "text": ""}
{"id": "5348151", "revid": "1172428", "url": "https://it.wikipedia.org/wiki?curid=5348151", "title": "Albert Einstein Award", "text": ""}
{"id": "5348152", "revid": "71216961", "url": "https://it.wikipedia.org/wiki?curid=5348152", "title": "Paulina Peters", "text": ""}
{"id": "5348153", "revid": "71216974", "url": "https://it.wikipedia.org/wiki?curid=5348153", "title": "Amy Kooiman", "text": ""}
{"id": "5348154", "revid": "71216986", "url": "https://it.wikipedia.org/wiki?curid=5348154", "title": "Amy Kristensen", "text": ""}
{"id": "5348155", "revid": "1172309", "url": "https://it.wikipedia.org/wiki?curid=5348155", "title": "Sergio Zavattieri", "text": "Biografia.\nHa frequentato l'Accademia di Belle Arti di Palermo e l'Universit\u00e0 politecnica di Valencia dove ha approfondito gli studi di fotografia. Dopo aver vissuto a Valencia e Berlino per diversi anni, dal 2012 risiede e lavora a Palermo. Dal 2020 \u00e8 docente della cattedra di \"Metodi e strumenti per la rappresentazione\" presso l\u2019Accademia di belle arti Abadir di Sant\u2019Agata li Battiati (Catania).\nAttivit\u00e0 artistica.\nSeguace dell'artista e teorico della fotografia Joan Fontcuberta, Sergio Zavattieri narra con un approccio critico l'impatto sociale che il mezzo fotografico ha avuto nell'et\u00e0 moderna e contemporeanea. Attraverso complesse installazioni e serie fotografiche esplora i confini di questo mezzo ambiguo per natura che oltre a poter ritrarre e documentare la storia \u00e8 anche capace di condizionarla.\nIl suo lavoro \u00e8 stato esposto al MACRO - Museo di arte contemporanea (Roma)., al Museo Laboratorio di Arte Contemporanea (MLAC) presso il Polo museale Sapienza della Sapienza Universit\u00e0 di Roma, all'Universit\u00e0 politecnica di Valencia (Spagna), all'IVAM - Instituto Valenciano de Arte Moderno (Spagna), al CIAC - Centro internazionale per l'arte contemporanea di Genazzano, al Museo Palazzo Riso di Palermo., al Parco Archeologico e paesaggistico della Valle dei Templi di Agrigento, al Museum Kunstpalast di D\u00fcsseldorf (Germania) e altre istituzioni pubbliche e private in Europa e in America."}
{"id": "5348162", "revid": "298229", "url": "https://it.wikipedia.org/wiki?curid=5348162", "title": "Yekaterina Koneva", "text": ""}
{"id": "5348163", "revid": "298229", "url": "https://it.wikipedia.org/wiki?curid=5348163", "title": "Yulia Leantsiuk", "text": ""}
{"id": "5348164", "revid": "37401", "url": "https://it.wikipedia.org/wiki?curid=5348164", "title": "91 Egina", "text": ""}
{"id": "5348166", "revid": "62748", "url": "https://it.wikipedia.org/wiki?curid=5348166", "title": "Nelle Terre di Aurion", "text": ""}
{"id": "5348167", "revid": "1442080", "url": "https://it.wikipedia.org/wiki?curid=5348167", "title": "American Basketball League 1961-1962", "text": "La stagione ABL 1961-62 fu la prima della American Basketball League. Parteciparono 8 squadre divise in due gironi.\nDurante la stagione i \"Washington Tapers\", si spostarono a New York, diventando i New York Tapers. I Los Angeles Jets fallirono il 10 gennaio 1962, mentre avevano un record di 24-15, e vennero classificati all'ultimo posto della \"Western Division\".\nI play-off vennero disputati in due tornate: una a met\u00e0 stagione, vinta dai Kansas City Steers, che si garantirono cos\u00ec un posto nella finale di aprile, e una a fine stagione."}
{"id": "5348170", "revid": "767487", "url": "https://it.wikipedia.org/wiki?curid=5348170", "title": "La tortura del silenzio", "text": "La tortura del silenzio (\"The Angry Silence\") \u00e8 un film britannico del 1960 diretto da Guy Green."}
{"id": "5348181", "revid": "729019", "url": "https://it.wikipedia.org/wiki?curid=5348181", "title": "Laffly", "text": "La Laffly fu una azienda metalmeccanica e poi casa automobilistica francese attiva dalla met\u00e0 del XIX secolo ai primi anni cinquanta.\nLa sua produzione fu incentrata principalmente su veicoli commerciali, quali autocarri, veicoli di servizio, tra cui autopompe, e ad uso militare, questi ultimi sviluppati per l'Arm\u00e9e de terre, l'esercito francese, ed utilizzati nel periodo interbellico e durante la seconda guerra mondiale."}
{"id": "5348186", "revid": "34392", "url": "https://it.wikipedia.org/wiki?curid=5348186", "title": "Il Quarto Stato", "text": ""}
{"id": "5348191", "revid": "87270", "url": "https://it.wikipedia.org/wiki?curid=5348191", "title": "Osterie", "text": ""}
{"id": "5348199", "revid": "123702196", "url": "https://it.wikipedia.org/wiki?curid=5348199", "title": "G\u00f6tz Otto", "text": "Biografia.\nOtto \u00e8 nato a Dietzenbach, dove i genitori erano proprietari di una panetteria. \nIl ruolo per il quale \u00e8 maggiormente noto \u00e8 quello di Mr. Stamper, l'assistente del cattivo Elliot Carver nel film della saga di James Bond \"Il domani non muore mai\", del 1997. Quando fu chiamato al casting, gli vennero dati venti secondi per presentarsi, e lui rispose, in pochi secondi: \"Sono grande, sono cattivo e sono tedesco\" (\u00e8 alto 198\u00a0cm).\nOtto ha avuto spesso parti secondarie dove interpretava dei personaggi nazisti: nel 1993 in \"Schindler's List\" di Steven Spielberg interpret\u00f2 il ruolo di una guardia delle SS, mentre successivamente, nel 2004, interpret\u00f2 il ruolo di uno Sturmbannf\u00fchrer nel film \"La caduta - Gli ultimi giorni di Hitler\". Nel 2006, \u00e8 apparso nel film britannico \"Alien Autopsy\", recitando la parte di un commerciante d'arte ungherese ossessionato dagli UFO.\nNel 2012 ha recitato nel film \"Iron Sky\" come principale antagonista, interpretando il ruolo del nazista Klaus Adler.\nOtto \u00e8 stato anche un pilota occasionale. Nel 2007, ha corso nel Mini Challenge VIP tedesco sul circuito di Oschersleben, ma, dopo una buona prestazione nella prima gara, si ribalt\u00f2 con la vettura nella seconda gara. Successivamente corse al Mini VIP Challenge nell'ambito del weekend del Gran Premio di Germania 2008 a Hockenheim."}
{"id": "5348202", "revid": "293377", "url": "https://it.wikipedia.org/wiki?curid=5348202", "title": "Pedro DeBrito", "text": "Biografia.\nNato a Capo Verde, all'et\u00e0 di nove anni si trasferisce in Portogallo con la famiglia. A quindici si trasferisce con la famiglia negli Stati Uniti d'America, prendendone poi la nazionalit\u00e0.\nMuore il 5 luglio 2014 all'et\u00e0 di 55 anni a seguito delle ferite riportate in un incidente automobistico accadutogli due giorni prima.\nSuo fratello minore John era anch'egli calciatore.\nCarriera.\nClub.\nDopo aver giocato nella rappresentativa dell'universit\u00e0 del Connecticut, viene ingaggiato nella stagione 1982 dai Tampa Bay Rowdies. Con i \"Rowdies\" ottenne il terzo posto della Southern Division. Nella stessa stagione ottiene il titolo individuale di miglior esordiente stagionale.\nNella stagione seguente passa in forza al Team America, con cui chiuder\u00e0 l'anno al quarto ed ultimo posto della Southern Division.\nDopo aver disputato il campionato indoor con i \"Rowdies\" passa nella stagione 1984, ultimo campionato NASL disputato, ai New York Cosmos che giunsero terzi nella Eastern Division.\nFallita la NASL De Brito milit\u00f2 in varie squadre statunitensi impegnate nei campionati indoor.\nNazionale.\nDeBrito indoss\u00f2 la maglia degli USA nell'amichevole contro Haiti nell'aprile 1983."}
{"id": "5348205", "revid": "110157", "url": "https://it.wikipedia.org/wiki?curid=5348205", "title": "Universit\u00e0 di Shanghai", "text": "L'Universit\u00e0 di Shanghai (, nome che viene abbreviato spesso nella sigla SHU) \u00e8 la pi\u00f9 grande istituzione universitaria della citt\u00e0 di Shanghai."}
{"id": "5348215", "revid": "767487", "url": "https://it.wikipedia.org/wiki?curid=5348215", "title": "Torna piccina mia!", "text": "Torna piccina mia! \u00e8 un film del 1955 diretto da Carlo Campogalliani.\nTrama.\nUna famiglia di girovaghi adotta una bambina rimasta sola dopo essersi perduta. Suo padre, nel frattempo, adotta un orfano. Tempo dopo, diventati adulti, la bambina diventa l'attrazione principale del Luna Park dove lavorano i girovaghi, e si innamora del figlio adottivo del padre disperso. Ci\u00f2 suscita invidia e ripicche da parte di un imbonitore del Luna Park, segretamente innamorato della fanciulla, che inizia a far circolare maldicenze sul loro conto.\nProduzione.\nIl film \u00e8 ascrivibile al filone dei melodrammi sentimentali comunemente detto \"strappalacrime\" (poi ribattezzato dalla critica con il termine \"neorealismo d'appendice\"), allora molto in voga tra il pubblico italiano.\nVenne iscritto al Pubblico registro cinematografico con il n. 1.583. Presentato alla Commissione di Revisione Cinematografica il 30 marzo 1955, ottenne il visto censura n. 18.814 dell'8 aprile 1955, con una lunghezza della pellicola di 2.223 metri..\nAccoglienza.\nIl film ottenne un buon successo di pubblico, risultando il 56\u00ba maggior incasso della stagione cinematografica italiana 1954-55.\nCuriosit\u00e0.\nLa locandina del film si pu\u00f2 vedere nel film \"Le notti di Cabiria\" di Federico Fellini, nella scena in cui la protagonista acquista il biglietto per lo spettacolo del mago."}
{"id": "5348218", "revid": "447535", "url": "https://it.wikipedia.org/wiki?curid=5348218", "title": "Teus", "text": ""}
{"id": "5348222", "revid": "767487", "url": "https://it.wikipedia.org/wiki?curid=5348222", "title": "Il club delle vedove", "text": "Il club delle vedove (\"The Cemetery Club\") \u00e8 un film del 1993 diretto da Bill Duke.\nIl soggetto \u00e8 tratto dalla commedia teatrale omonima di Ivan Menchell.\nTrama.\nTre amiche sulla cinquantina, Doris, Lucille ed Esther, appartenenti alla comunit\u00e0 ebraica di Pittsburgh, sono rimaste vedove negli ultimi anni e hanno l'abitudine di riunirsi una volta la settimana per visitare le tombe dei loro mariti e parlare delle loro esistenze. Doris \u00e8 fedele alla memoria del defunto marito e interpreta con rigore il proprio ruolo vedovile. Lucille, il cui matrimonio non era stato molto felice per i frequenti tradimenti del defunto marito, si sente sola e spera di poter contrarre una nuova unione coniugale. Anche Esther avverte il peso della solitudine dopo 39 anni di matrimonio, ma non si sente ancora pronta per un nuovo matrimonio, finch\u00e9 non incontra Ben, un tassista ex poliziotto, il quale le fa cambiare idea. Le altre due reagiscono alla nuova situazione: Doris trova poco dignitoso il nuovo legame di Esther e accusa l'amica di essere stata irrispettosa della memoria del defunto marito; Lucille \u00e8 invece un po' invidiosa di Esther. La crisi esplode durante il matrimonio della comune amica Selma."}
{"id": "5348226", "revid": "1488558", "url": "https://it.wikipedia.org/wiki?curid=5348226", "title": "Ornella Pozzolo", "text": "A diciannove anni pubblica il suo primo racconto su \"Novella\", rivista al femminile diretta da Carlo Sprea, successivamente collabora a riviste letterarie.\nFrequentata la Scuola d'Arte Drammatica del Teatro Stabile di Genova diretta da Luigi Squarzina, ha scritto numerosi testi e adattamenti per un gruppo teatrale di ricerca del quale ha fatto parte per dieci anni.\nNota come autrice di libri per ragazzi tra i quali \"La favola dell'oca sbadata\", nella collana Leggogioco diretta da Guido Quarzo, \"Anna senza confini\", Ed Arka tradotto in cinque lingue (illustrato da Nicoletta Ceccoli) e \"Voglio essere una bambina delle fiabe\", Salani Editore. \nNell'ottobre 2015 ha pubblicato \"Un topo tutto per me\"', Ed. Coccole Books.\nNel 2013 esordisce nella poesia con la raccolta \"Falene erotiche\", Ex Cogita Editore di Luciana Bianciardi."}
{"id": "5348234", "revid": "584834", "url": "https://it.wikipedia.org/wiki?curid=5348234", "title": "Acquario di Atlanta", "text": ""}
{"id": "5348244", "revid": "28592", "url": "https://it.wikipedia.org/wiki?curid=5348244", "title": "Voznesensk", "text": ""}
{"id": "5348247", "revid": "92723", "url": "https://it.wikipedia.org/wiki?curid=5348247", "title": "Voznesens'k", "text": "Voznesens'k (; ) \u00e8 una citt\u00e0 dell'Ucraina di circa 36.000 abitanti, situata nell'oblast' di Mykola\u00efv.\nLa citt\u00e0 fu fondata da Caterina II nel 1790 sul sito di un insediamento preesistente di cosacchi. Il progetto fu abbandonato poco dopo la morte di Caterina nel 1796, ma nonostante la brevit\u00e0 di questo periodo di sviluppo accelerato, Voznesens'k riusc\u00ec ad attirare un numero significativo di nuovi abitanti e cement\u00f2 la sua posizione come uno dei centri di commercio nell'Ucraina meridionale."}
{"id": "5348248", "revid": "122246", "url": "https://it.wikipedia.org/wiki?curid=5348248", "title": "Ilaria Maruotti", "text": "Carriera.\nClub.\nLa carriera di Ilaria Maruotti, sorella del pallavolista Gabriele Maruotti, inizia nel , club con il quale arriva a disputare in Serie B1. Nella stagione 2012-13 esordisce nella pallavolo professionistica grazie all'ingaggio da parte dell' di Conegliano, in Serie A1.\nNell'annata 2013-14 passa alla neonata di Modena, sempre in Serie A1, dove resta per due annate, per poi trasferirsi in Finlandia per il campionato 2015-16, giocando per l', in Lentopallon Mestaruusliiga: gi\u00e0 nel gennaio 2016 rientra per\u00f2 in Italia per terminare la stagione con la , in Serie A2.\nNella stagione 2017-18 si accasa all' in Serie B1, mentre nella quella successiva \u00e8 all', in serie cadetta, dove resta per un biennio prima di accettare la proposta dell' per l'annata 2020-21, aggiudicandosi la Coppa Italia di categoria. Nella stagione 2021-22 \u00e8 nuovamente al club di Olbia, sempre in Serie A2.\nNazionale.\nNel 2011 con la nazionale Under-18 vince la medaglia d'argento al campionato europeo, mentre nel 2012 si aggiudica il bronzo al campionato europeo Under-19."}
{"id": "5348250", "revid": "1573940", "url": "https://it.wikipedia.org/wiki?curid=5348250", "title": "Alpaida itauba", "text": "Alpaida itauba \u00e8 un ragno appartenente alla famiglia Araneidae.\nEtimologia.\nIl nome della specie deriva dal luogo di rinvenimento degli esemplari: la localit\u00e0 di Ita\u00faba nel Brasile meridionale\nCaratteristiche.\nL'olotipo femminile rinvenuto ha dimensioni: cefalotorace lungo 1,9mm, largo 1,5mm; il primo femore misura 1,5mm e la patella e la tibia circa 1,9mm.\nDistribuzione.\nLa specie \u00e8 stata rinvenuta in Brasile e Argentina: l'olotipo femminile a Ita\u00faba, localit\u00e0 nei pressi di Arroio do Tigre, comune brasiliano del Rio Grande do Sul.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5348257", "revid": "228587", "url": "https://it.wikipedia.org/wiki?curid=5348257", "title": "Facolt\u00e0 (filosofia)", "text": "Per facolt\u00e0 (dal lat. facultas -atis, dal tema di fac\u012dlis \u00abfacile\u00bb) la filosofia intende genericamente le potenzialit\u00e0 intellettive e psichiche dell'uomo di arrivare a capire fatti conoscitivi e provare sentimenti. \nNella storia della filosofia si parla delle facolt\u00e0 intendendo con Platone specifiche attivit\u00e0 dell'anima distinta in concupiscibile, irascibile, razionale descritte nel mito della biga alata dove un auriga, personificazione della parte razionale o intellettiva dell'anima (logistik\u00f2n) guida un carro trainato da una coppia di cavalli, uno bianco e uno nero: quello bianco che vola verso l'Iperuranio, raffigura la parte irascibile dell'anima dotata di sentimenti di carattere spirituale (thymeid\u00e8s), quello nero raffigura la parte dell'anima concupiscibile (epithymetik\u00f2n) e tende a dirigersi verso il mondo sensibile.\nL'insegnamento del mito della biga alata \u00e8 duplice: da un lato, le passioni (i sentimenti e le emozioni) devono essere guidati dalla ragione (\u00e8 l'auriga che decide dove deve andare il carro, non i cavalli) dall'altro, le passioni non possono essere eliminate (senza i cavalli il carro si ferma) contro la posizione di alcuni socratici minori, che sar\u00e0 poi condivisa dagli stoici, secondo la quale le passioni derivano da errori di giudizio e pertanto l'uomo saggio le deve estirpare, cancellare. La facolt\u00e0 razionale invece, sostiene Platone, non pu\u00f2 fare a meno dei sentimenti e delle passioni ma deve sforzarsi di governarli.\nPer Aristotele l'uomo deve saper sviluppare e assecondare armonicamente tutte e tre le facolt\u00e0 potenziali dell'anima che contraddistinguono il proprio essere o \"entelechia\". L'anima, poich\u00e9 \u00e8 \u00ab\u00abatto primo di un corpo naturale che ha la vita in potenza\u00bb \u00e8 l'essenza o forma sostanziale del vivente, e le facolt\u00e0 sono le forme accidentali poich\u00e9 l'anima \u00e8 una in atto e molteplice in potenza ossia si esprime in quelle facolt\u00e0 identificate come:\nSulla base di questa tripartizione, Aristotele esclude dall'etica l'anima vegetativa o nutritiva che non \u00e8 in rapporto con la ragione mentre l'anima sensitiva o \"desiderativa\", come la chiama Aristotele, \u00e8 sottoposta ai comandi della ragione come accade quando questa riesce a controllare le passioni. \nNella concezione cartesiana l'anima conserva la facolt\u00e0 intellettiva e volitiva (che Spinoza invece identificher\u00e0 nella sostanza unica divina) mentre le funzioni vegetative e sensitive fanno esclusivamente parte della materialit\u00e0 del corpo rimanendo da chiarire in che rapporto sono le une con le altre.\nKant s'incaricher\u00e0 di risolvere questo aspetto parlando dell'immaginazione, una facolt\u00e0 che non si pu\u00f2 ricondurre n\u00e9 all'anima n\u00e9 al corpo. Lo stesso Kant attribuir\u00e0 infatti all'anima una terza facolt\u00e0, oltre quella sensitiva e razionale, il \u00absentimento di piacere o di dispiacere\u00bb:"}
{"id": "5348264", "revid": "1573940", "url": "https://it.wikipedia.org/wiki?curid=5348264", "title": "Alpaida jacaranda", "text": "Alpaida jacaranda \u00e8 un ragno appartenente alla famiglia Araneidae.\nEtimologia.\nIl nome della specie deriva dal luogo di rinvenimento degli esemplari: la localit\u00e0 di Fazenda Jacaranda nel Brasile orientale.\nCaratteristiche.\nL'olotipo maschile rinvenuto ha dimensioni: cefalotorace lungo 2,2mm, largo 1,7mm; il primo femore misura 2,2mm e la patella e la tibia circa 2,5mm.\nDistribuzione.\nLa specie \u00e8 stata rinvenuta in Brasile: l'olotipo maschile a Fazenda Jacaranda, localit\u00e0 nei pressi di Itamaraju, comune brasiliano dello stato di Bahia.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5348268", "revid": "1005847", "url": "https://it.wikipedia.org/wiki?curid=5348268", "title": "Ministero per i beni culturali e ambientali", "text": ""}
{"id": "5348275", "revid": "1573940", "url": "https://it.wikipedia.org/wiki?curid=5348275", "title": "Alpaida kartabo", "text": "Alpaida kartabo \u00e8 un ragno appartenente alla famiglia Araneidae.\nEtimologia.\nIl nome della specie deriva dal luogo di rinvenimento degli esemplari: la localit\u00e0 di Kartabo nella Guyana settentrionale\nCaratteristiche.\nL'olotipo femminile rinvenuto ha dimensioni: cefalotorace lungo 2,5mm, largo 2,0mm; il primo femore misura 2,6mm e la patella e la tibia circa 2,9mm.\nDistribuzione.\nLa specie \u00e8 stata rinvenuta in Guyana: l'olotipo femminile a Kartabo, localit\u00e0 nei pressi di Bartica, nel distretto guyanense di Isole Essequibo-Demerara Occidentale.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5348285", "revid": "1494169", "url": "https://it.wikipedia.org/wiki?curid=5348285", "title": "Enotria (disambigua)", "text": ""}
{"id": "5348290", "revid": "1573940", "url": "https://it.wikipedia.org/wiki?curid=5348290", "title": "Alpaida keyserlingi", "text": "Alpaida keyserlingi \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore dell'aracnologo Eugen von Keyserling (1833-1899) che etichett\u00f2 i primi esemplari come \"paralectotipi\" di \"Epeira trispinosa\"\nCaratteristiche.\nL'olotipo femminile rinvenuto ha dimensioni: cefalotorace lungo 2,5mm, largo 2,0mm; il primo femore misura 2,1mm e la patella e la tibia circa 2,5mm.\nDistribuzione.\nLa specie \u00e8 stata rinvenuta in Brasile: un paratipo femminile a Muriqui, localit\u00e0 nei pressi di Mangaratiba, nello stato di Rio de Janeiro.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5348291", "revid": "11959", "url": "https://it.wikipedia.org/wiki?curid=5348291", "title": "Aicha del Marocco", "text": ""}
{"id": "5348292", "revid": "761672", "url": "https://it.wikipedia.org/wiki?curid=5348292", "title": "Facolt\u00e0 universitarie", "text": ""}
{"id": "5348293", "revid": "773636", "url": "https://it.wikipedia.org/wiki?curid=5348293", "title": "Fausto Ricci", "text": ""}
{"id": "5348294", "revid": "128334", "url": "https://it.wikipedia.org/wiki?curid=5348294", "title": "Flavio Busonera", "text": "Biografia.\nAder\u00ec sin dalla giovane et\u00e0 al socialismo per poi iscriversi, nel 1921, al Partito Comunista Italiano. Laureato in medicina all'universit\u00e0 di Cagliari, fu medico condotto a Sarroch, tuttavia le persecuzioni fasciste lo costrinsero ad esercitare nei centri pi\u00f9 marginali del continente: dapprima fu a Claut, nel Friuli, poi nelle frazioni San Pietro e Rottanova di Cavarzere. Qui non si distinse solo per le capacit\u00e0 professionali, ma anche per la sensibilit\u00e0 verso le dure condizioni dei braccianti agricoli, verso i quali dimostr\u00f2 una grande umanit\u00e0.\nCon l'arresto di Mussolini e l'armistizio di Cassibile, fond\u00f2 la sezione cavarzerana del PCI e ader\u00ec alla Resistenza organizzando il recupero degli armamenti abbandonati dai militari sbandati. Nascose, inoltre, i soldati alleati ricercati dai nazifascisti e mise in piedi dei gruppi di partigiani, che assisteva nelle cure mediche.\nCadde prigioniero alla fine del giugno 1944, dopo aver curato due membri delle Brigate Nere che si spacciavano per partigiani, e venne rinchiuso nel carcere dei Paolotti a Padova.\nFu impiccato con altri due prigionieri (altri sette, nel frattempo, venivano fucilati a Chiesanuova) in via Santa Lucia, sul luogo dove era stato ucciso il colonnello della Guardia Nazionale Repubblicana Bartolomeo Fronteddu.\nNel suo nome oper\u00f2 nei quartieri del Portello, la Stanga e Camin, il 7\u00ba battaglione partigiano della Brigata Sabatucci, che aveva come commissario politico Giovanni Zerbetto, \"Macchina\".\nA Busonera \u00e8 stato intitolato un ospedale di Padova, sede dell'Istituto Oncologico Veneto, nonch\u00e9 Villaggio Busonera, frazione del comune di Cavarzere."}
{"id": "5348295", "revid": "71220965", "url": "https://it.wikipedia.org/wiki?curid=5348295", "title": "Zoo Lincoln di Chicago", "text": ""}
{"id": "5348297", "revid": "729019", "url": "https://it.wikipedia.org/wiki?curid=5348297", "title": "Fausto Ricci (cantante)", "text": "Biografia.\nFu scoperto dal tenore Francesco Marconi quando lavorava come operaio edile nella ditta del padre Agostino. Nel 1916 debutt\u00f2 nell'\"Ernani\" di Verdi al Teatro Nazionale di Roma e nello stesso anno raggiunse il successo interpretando Amonasro nell'\"Aida\" al Teatro Costanzi. Dopo la fine della Prima guerra mondiale fu alla Scala di Milano dapprima per il \"Mos\u00e8 in Egitto\" di Rossini e poi per l'\"Aida\" e l'\"Andrea Chenier\". Lavor\u00f2 quindi in tutti i principali teatri italiani ed europei. Dal 1924 al 1927 cant\u00f2 anche in America Latina (fu tra l'altro Marcello nella \"Boh\u00e8me\" al Teatro Col\u00f3n di Buenos Aires).\nNel secondo dopoguerra diresse una scuola di canto a Viterbo, dove mor\u00ec nel 1964. A Fausto Ricci \u00e8 intitolato l'omonimo premio internazionale per cantanti lirici."}
{"id": "5348298", "revid": "125759342", "url": "https://it.wikipedia.org/wiki?curid=5348298", "title": "La Grenouill\u00e8re (Monet)", "text": "La Grenouill\u00e8re (\"Bain \u00e0 la Grenouill\u00e8re\") \u00e8 un dipinto del pittore francese Claude Monet, realizzato nel 1869 e conservato al Metropolitan Museum of Art di New York.\nDescrizione.\nIl dipinto si ambienta nel pittoresco villaggio di Bougival, a una ventina di chilometri da Parigi, e rappresenta l'isolotto di Croissy che divide il corso della Senna in due rami, collegato tramite un ponte ad un caratteristico ristorante all'aperto. Il locale, che si trova sulla sinistra, \u00e8 allestito su di una zattera ormeggiata alla riva ed \u00e8 provvisto di alcuni stabilimenti balneari. \u00c8 scherzosamente chiamato con il nome di \"Grenouill\u00e8re\", che in francese oltre a significare \u00abstagno delle rane\u00bb indica anche l'allegro chiacchiericcio delle ragazze riunitesi per divertirsi e scambiare pettegolezzi.\nCon quest'opera Monet coglie con pennellate rapide e corsive i fremiti di quella \"vie moderne\" di cui parl\u00f2 Charles Baudelaire nel 1846: \u00abL'eroismo della vita moderna ci circonda e ci avvolge [...] Modernit\u00e0 \u00e8 tutto quanto \u00e8 transitorio, fugace, contingente: una met\u00e0 dell'arte, l'altra met\u00e0 \u00e8 l'eterno, l'inimitabile\u00bb. Anche Pierre-Auguste Renoir, amico quasi fraterno del pittore, dedic\u00f2 molti dipinti a questo tempio dell\"'amusement\" moderno: il confronto tra \"La Grenouill\u00e8re\" monetiana e quella renoiriana, d'altronde, risulta particolarmente utile per mettere a fuoco le loro affinit\u00e0 e divergenze stilistiche, o - per usare altre parole - il loro diverso modo di aderire all'\u00abImpressionismo\u00bb, il quale di fatto si configura pi\u00f9 come un macrocosmo di innumerevoli autori, pi\u00f9 o meno assimilabili ad esso, che come un movimento organico e monolitico.\nAl centro del dipinto troviamo l'isolotto artificiale di Croissy affollato da un gruppo di borghesi desiderosi di divertirsi: attorno all'alberello si dispongono infatti uomini e donne che conversano e due fanciulle in procinto di raggiungere i loro compagni in acqua per un bagno rigenerante. In primo piano, infine, troviamo alcune barche ormeggiate. Renoir, pur nella vaporosa astrattezza del suo tocco, si sofferma a lungo sulle fisionomie di queste figure. Monet, al contrario, nella sua versione della \"Grenouill\u00e8re\" si limita a tratteggiare i vari bagnanti con poche picchiettate di colore estremamente sintetiche, che da una parte rendono l'immagine meno squillante rispetto a quella di Renoir, ma che dall'altra riescono a fornire una rappresentazione pi\u00f9 analiticamente strutturata e rigorosa dei fenomeni naturali. L'attenzione di Monet si focalizza infatti sul movimento tenue dei flutti della Senna, che rifrangono e rispecchiano in modo tremolante la luce del sole e i colori della natura circostante: tutto, in questo quadro, sembra voler captare lo scintillio e le impressioni di una giornata estiva. Monet, in effetti, si sofferma molto sull'elemento acquatico e lo studia analiticamente in ogni suo riflesso, rappresentandolo con una serie di pennellate ampie, corpose e dense di colori che vanno dal bianco, all'azzurro, al giallo, al verde. Il tutto crea uno spettacolare effetto di realismo. L'effetto di luce ed ombra \u00e8 creato utilizzando bruschi cambiamenti cromatici; le nuances si limitano al giallo, l'azzurro ed ai bruni."}
{"id": "5348306", "revid": "729019", "url": "https://it.wikipedia.org/wiki?curid=5348306", "title": "Convocazioni per la Coppa delle Nazioni Africane Under-20 2015", "text": "Elenco dei giocatori convocati da ciascuna Nazionale partecipante alla Coppa delle Nazioni Africane Under-20 2015.\nGruppo A.\nCommissario tecnico: Ibrahim Kamara\nCommissario tecnico: Manu Garba\nCommissario tecnico: Paolo Berrettini\nCommissario tecnico: Joseph Koto\nGruppo B.\nCommissario tecnico: Sellas Tetteh\nCommissario tecnico: Fagn\u00e9ry Diarra\nCommissario tecnico: Thabo Senong\nCommissario tecnico: Hector Chilombo"}
{"id": "5348308", "revid": "71221193", "url": "https://it.wikipedia.org/wiki?curid=5348308", "title": "Regno Animale Disney", "text": ""}
{"id": "5348311", "revid": "28592", "url": "https://it.wikipedia.org/wiki?curid=5348311", "title": "Fausto Ricci (baritono)", "text": ""}
{"id": "5348313", "revid": "949861", "url": "https://it.wikipedia.org/wiki?curid=5348313", "title": "Omega speedmaster", "text": ""}
{"id": "5348315", "revid": "71221358", "url": "https://it.wikipedia.org/wiki?curid=5348315", "title": "Zoo di Buffalo", "text": ""}
{"id": "5348317", "revid": "71221398", "url": "https://it.wikipedia.org/wiki?curid=5348317", "title": "Zoo di Brookfield", "text": ""}
{"id": "5348319", "revid": "729019", "url": "https://it.wikipedia.org/wiki?curid=5348319", "title": "Paco de Luc\u00eda (metropolitana di Madrid)", "text": "Paco de Luc\u00eda \u00e8 una stazione della Metropolitana di Madrid, capolinea della linea 9.\nSi trova tra calle Costa Brava e calle Monasterio de El Pilar, nel quartiere Mirasierra del distretto Fuencarral-El Pardo di Madrid, sotto alla stazione di Paco de Luc\u00eda che dar\u00e0 servizio alle linee C3, C7 e C8 delle Cercan\u00edas di Madrid.\nLa stazione si sarebbe dovuta chiamare \"Costa Brava\" per la vicinanza all'omonima strada ma, a seguito della scomparsa del compositore Paco de Luc\u00eda il 25 febbraio 2014, il governo regionale decise di omaggiare l'artista dedicandogli la stazione. L'interno della stazione \u00e8 decorato da un murale di arte urbana realizzato dagli artisti Okuda e Rosh333; le pareti sono rivestite di vitrex arancione.\nStoria.\nLa stazione \u00e8 stata inaugurata il 25 marzo 2015 come nuovo capolinea della linea 9. Adif sta costruendo, sopra la stazione della metropolitana, una fermata ferroviaria che servir\u00e0 le linee C-3, C-7 e C-8 delle Cercan\u00edas di Madrid e che sar\u00e0 inaugurata prevedibilmente nel novembre 2015. Con questo ampliamento, la linea 9 \u00e8 diventata la seconda linea pi\u00f9 lunga dell'intera rete, dopo linea 12, potendo contare su 29 stazioni distribuite su 39,5\u00a0km.\nAccessi.\nVestibolo Costa Brava"}
{"id": "5348333", "revid": "278830", "url": "https://it.wikipedia.org/wiki?curid=5348333", "title": "Kim Ye-won", "text": ""}
{"id": "5348335", "revid": "838137", "url": "https://it.wikipedia.org/wiki?curid=5348335", "title": "Citt\u00e0 dell'Indonesia", "text": "Lista di citt\u00e0 dell'Indonesia, ordinate per isola/provincia di appartenenza. La popolazione \u00e8 aggiornata al 2010."}
{"id": "5348345", "revid": "16758", "url": "https://it.wikipedia.org/wiki?curid=5348345", "title": "Campionato italiano di hockey su slitta su ghiaccio 2014-2015", "text": ""}
{"id": "5348347", "revid": "594360", "url": "https://it.wikipedia.org/wiki?curid=5348347", "title": "Kim Ye-won (attrice 1987)", "text": ""}
{"id": "5348353", "revid": "481349", "url": "https://it.wikipedia.org/wiki?curid=5348353", "title": "Peplum in Italia", "text": "Il peplum in Italia ha avuto una storia ben inserita in quella pi\u00f9 generale del cinema in Italia.\nStoria.\nIl cinema muto.\nIl genere del film storico in costume nacque in Italia all'inizio del XX secolo. A partire dai primi anni del cinema italiano le tematiche classiche ed evangeliche fecero sviluppare il filone del film storico in proiezione kolossal. Molti furono i romanzi d'appendice della fine Ottocento che furono tradotti al cinema: \"Gli ultimi giorni di Pompei\", \"Quo vadis?\", o che ne ebbero una paternit\u00e0 letteraria (\"Cabiria\"). Gli esempi citati sono i modelli pi\u00f9 famosi che, loro malgrado, generarono i \"peplum\", ovvero rifacimenti a basso costo di altre produzioni, con riciclaggio di personaggi e scenografie.\nL'ambientazione classica e la serialit\u00e0 fecero di questa parte del cinema italiano all'avanguardia, che gi\u00e0 allora era la pi\u00f9 rappresentativa e studiata nel mondo. Il grande regista David Wark Griffith, uno dei padri del cinema statunitense, studi\u00f2 proprio \"Cabiria\", capolavoro kolossal del 1914, per preparare le scene in costume del suo \"Intolerance\".\nGli anni '50: la diffusione.\nIn Italia negli anni cinquanta questo \"genere\" occupava in gran parte quella fetta di mercato di film d'evasione che sarebbe stata poi conquistata dallo \"spaghetti-western\". Gli eroi mitologici, letterari o biblici, assimilati ad alcuni gladiatori, erano i personaggi preferiti: Ercole, Giasone e gli Argonauti, oppure il famoso Maciste nato dall'estro di Gabriele D'Annunzio.\nQueste pellicole riuscirono a convincere la critica e a riscuotere un buon successo di pubblico, al punto da convincere i produttori italiani ad investire nel genere. Vennero quindi prodotte alcune opere che si caratterizzano per una particolare seriet\u00e0 della trama (cosa che sar\u00e0 rapidamente perduta nel decennio successivo) e per una qualit\u00e0 complessivamente accettabile, o addirittura ammirabile in alcuni casi, come per \"Ulisse\", in cui il ruolo del protagonista era affidato al celebre attore statunitense Kirk Douglas. Nel 1959 venne girato \"Le fatiche di Ercole\" di Pietro Francisci interpretato da Steve Reeves e Sylva Koscina; il film, tecnicamente non eccelso ma comunque godibile, ottenne un grande successo di pubblico, dando inizio al massiccio sfruttamento degli eroi muscolosi dell'antichit\u00e0. L'anno successivo infatti usc\u00ec il seguito \"Ercole e la regina di Lidia\", che riusc\u00ec a ripetere il successo di pubblico del precedente capitolo, mantenendo uno standard di qualit\u00e0 accettabile.\nAnni '60: l'apogeo.\nLa prima met\u00e0 degli anni sessanta fu il periodo di maggiore sfruttamento del genere \"peplum\" in Italia, con altre produzioni incentrate sul personaggio oramai gi\u00e0 lanciato di Ercole. Questi film venivano girati da registi e produttori diversi, a volte anche contemporaneamente, e questo ha portato in breve tempo ad un accumulo di avvenimenti nelle pellicole che spesso si contraddicono tra di loro.\nSull'onda dei successi di Ercole venne recuperato dagli anni venti il personaggio di Maciste, su cui si svilupper\u00e0 un filone che comprende una ventina di opere spesso in totale disaccordo tra di loro. Un altro nuovo personaggio di nome \"Ursus\" verr\u00e0 coniato sulla falsariga dei suoi due predecessori per incarnare l'ideale del \"\"muscoloso eroe senza macchia e senza paura\" e usato in una serie di pellicole. Lo sfruttamento degli eroi classici non lascer\u00e0 indenni neanche i personaggi biblici come Sansone e Golia: entrambi i personaggi verranno stravolti nelle loro caratteristiche originali nel corso delle rispettive saghe per poter meglio incarnare gli ideali del \"paladino dei deboli\"\".\nOltre ai film sui forzuti venivano realizzate parallelamente altre pellicole riguardanti storie di amori e di battaglie tra il reale e il mitologico; anche alcune di queste produzioni raggiunsero un buon livello qualitativo (\"Arrivano i titani\" di Duccio Tessari o \"Le sette folgori di Assur\" di Silvio Amadio, entrambi del 1962), ma il continuo peggioramento della qualit\u00e0 delle opere maggiormente in voga (quelle sui forzuti) rovin\u00f2 anche i pochi tentativi di realizzare opere pi\u00f9 ambiziose.\nTra il 1960 e il 1965 furono distribuiti non meno di una decina di film peplum ogni anno. Molti di questi avevano per protagonista Maciste, Ercole, Sansone o Ursus. La serrata e spietata concorrenza che gli eroi si facevano l'un l'altro limitava gli incassi elargiti da un pubblico sempre pi\u00f9 provato e stanco di trame che tendevano a ripetersi. Ben presto gli appassionati, non potendosi permettere economicamente di andare a vedere tutti i film di ciascuno di questi guerrieri, scelsero ognuno il proprio favorito, decidendo di andare a vedere esclusivamente le avventure del loro paladino, cancellando definitivamente la possibilit\u00e0 di realizzare peplum alternativi a questo sottogenere: \"Io, Semiramide\" \u00e8 l'ultimo tentativo di realizzare film peplum alternativi a quelli dei forzuti. Non ebbe successo di pubblico e critica a causa dello scarso budget.\nLa fine ed il declino.\nLe prime recessioni negli incassi diedero inizio ad un circolo vizioso, costringendo i produttori e i registi ad abbassare i budget e quindi abbassando la qualit\u00e0 tecnica delle opere. Ci\u00f2 caus\u00f2 il progressivo abbandono del genere da parte degli appassionati e una conseguente ulteriore riduzione degli incassi. Per cercare di far fronte alla crisi gli autori ricorsero a discutibili scelte artistiche, facendo convivere due o pi\u00f9 forzuti nello stesso film nella speranza di attirare i fan di entrambe le saghe, per poter moltiplicare gli incassi. Il caso limite si ebbe nel 1964 con la realizzazione di \"Ercole, Sansone, Maciste e Ursus gli invincibili\" diretto da Giorgio Capitani in cui tutti i quattro forzuti condivisero la scena di un'unica pellicola.\nNel 1965 vennero distribuiti altri film ma nessuno di questi riscosse il minimo successo e i produttori riuscirono a malapena a recuperare i pochissimi soldi spesi per la produzione; altri vennero prodotti, ma non trovarono mai un distributore disposto a rischiare nell'operazione. Messi con le spalle al muro, anche i produttori pi\u00f9 fedeli al genere \"peplum\" preferirono concentrarsi sul nuovo filone che si stava diffondendo: lo \"spaghetti western\": indicativo in questo senso il film Sansone ed il tesoro degli incas, e secondariamente Zorro contro Maciste (nonostante, in realt\u00e0 Zorro si situi a cavallo fra il '700 e l' '800, quando in Europa dominava Napoleone; e considerando che Zorro \u00e8 in minima parte da considerarsi western)."}
{"id": "5348356", "revid": "1216812", "url": "https://it.wikipedia.org/wiki?curid=5348356", "title": "JahrBuch f\u00fcr Forschungen zur Geschichte der Arbeiterbewegung", "text": ""}
{"id": "5348359", "revid": "108573360", "url": "https://it.wikipedia.org/wiki?curid=5348359", "title": "Crowcombe", "text": "Crowcombe \u00e8 un villaggio con \"status\" di parrocchia civile dell'Inghilterra sud-occidentale, facente parte della contea del Somerset e del distretto di West Somerset e situato nell'area delle Quantock Hills.\nGeografia fisica.\nCollocazione.\nCrowcombe si trova a circa met\u00e0 strada tra Watchet e Taunton (rispettivamente a sud della prima e a nord della seconda), a circa 17\u00a0km da quest'ultima.\nSuddivisione amministrativa della parrocchia civile di Crowcombe.\nLa parrocchia civile di Crowcombe comprende i seguenti villaggi:\nStoria.\nIl villaggio \u00e8 menzionato per la prima volta nella forma \"Cerawicombe\" nell'854 in un documento redatto da re Ethewulf, padre di Alfredo il Grande.\nIl villaggio \u00e8 in seguito citato, nella forma Crawcombe, anche nel \"Domesday Book\" nella forma \"Crawcombe\" (1086) come una tenuta di propriet\u00e0 di Robert of Mortain.\nNel XIII secolo, fu concesso al villaggio il diritto di poter tenere un mercato.\nArchitettura.\nL'architettura di Crowcombe si caratterizza per la presenza di antichi cottage fatti in pietra e \"cub\" (combinazione di fango e paglia), spesso coperti da un tetto di paglia.\nEdifici d'interesse.\nCrowcombe Court.\nTra gli edifici d'interesse di Crowcombe, figura la Crowcombe Court, completata intorno al 1725.\nChiesa dello Spirito Santo.\nAltro edificio d'interesse di Crowcombe \u00e8 la Chiesa dello Spirito Santo (\"Church of the Holy Ghost\"), risalente al 1226.\nAl suo interno, vi si trovano banchi del XIV secolo, scolpiti con raffigurazioni pagane. All'esterno, nel cimitero, si possono invece vedere i resti della guglia, fatta cadere da un fulmine nel 1725."}
{"id": "5348360", "revid": "116023390", "url": "https://it.wikipedia.org/wiki?curid=5348360", "title": "Il sentiero delle vedove", "text": "Il sentiero delle vedove (\"Blackwater Trail\") \u00e8 un film per la televisione del 1995 diretto da Ian Barry.\nTrama.\nUn poliziotto viene trovato morto nella sua abitazione, ma la versione del suicidio non convince la sorella, che comincia a indagare con l'aiuto del suo ex fidanzato, scrittore e amico di lunga data del defunto. La morte sembra legata a un serial killer che uccide giovani donne, ma i due sono costantemente ostacolati dalla polizia locale."}
{"id": "5348361", "revid": "123734890", "url": "https://it.wikipedia.org/wiki?curid=5348361", "title": "Ballymagorry", "text": "Ballymagorry o \"Ballymagory\" (gaelico: \"Baile Mhic Gofraidh\") \u00e8 un villaggio situato nella Contea di Tyrone, in Irlanda del Nord, da un punto di vista amministrativo fa parte del distretto di Derry e Strabane. Il censimento del 2001 ha conteggiato una popolazione di 565 persone.\nBallymagorry sorge sulla sponda del fiume Glenmornan e come insediamento abitato esiste sin dall'epoca della colonizzazione dell'Ulster, avviata nel 1609 da Giacomo I d'Inghilterra. Nello specifico Ballymagorry venne fondata dal nobile scozzese Sir George Hamilton di Greenlaw.\nInfrastrutture e trasporti.\nIn passato il villaggio era servito dalla ferrovia che congiungeva le stazioni di Strabane e Londonderry. La stazione di Ballymagorry venne inaugurata il 7 agosto 1900, ma \u00e8 stata soppressa il 1\u00ba gennaio 1955. Il villaggio sorge lungo un tratto della strada A5 tra le citt\u00e0 di Strabane e Derry.\nSociet\u00e0.\nLa popolazione nel XXI secolo.\nBallymagorry \u00e8 classificato come \"piccolo villaggio\" e nel censimento datato 29 aprile 2001 contava 565 abitanti. Di questi:"}
{"id": "5348364", "revid": "798702", "url": "https://it.wikipedia.org/wiki?curid=5348364", "title": "Blackwater Trail", "text": ""}
{"id": "5348368", "revid": "383359", "url": "https://it.wikipedia.org/wiki?curid=5348368", "title": "San Blas (Madrid)", "text": ""}
{"id": "5348376", "revid": "729019", "url": "https://it.wikipedia.org/wiki?curid=5348376", "title": "Aeroporto di Kaadedhdhoo", "text": "L'Aeroporto di Kaadedhdhoo (IATA: KDM, ICAO: VRMT) \u00e8 un aeroporto definito come \"nazionale\" dalle autorit\u00e0 dell'aviazione civile maldiviane e che si trova alle Maldive sull'Isola di Kaadehdhoo dell'Atollo Gaafu Dhaalu, nella parte meridionale dell'arcipelago, appena a Nord dell'equatore; \u00e8 situato a circa 4 chilometri a Sud della cittadina di Thinadhoo. La struttura \u00e8 dotata di una pista in materiale bituminoso lunga 1 220 metri con orientamento 16/34."}
{"id": "5348391", "revid": "1543377", "url": "https://it.wikipedia.org/wiki?curid=5348391", "title": "Nazionale di roller derby maschile della Danimarca", "text": "La nazionale di roller derby maschile della Danimarca \u00e8 la selezione maggiore maschile di roller derby, il cui nickname \u00e8 Team Denmark, che rappresenta la Danimarca nelle varie competizioni ufficiali o amichevoli riservate a squadre nazionali. Si \u00e8 ritirata prima dell'inizio del campionato mondiale di roller derby maschile 2014.\nConfronti con le altre Nazionali.\nQuesti sono i saldi della Danimarca nei confronti delle Nazionali incontrate."}
{"id": "5348397", "revid": "184755", "url": "https://it.wikipedia.org/wiki?curid=5348397", "title": "Cheated Hearts", "text": "Cheated Hearts \u00e8 un singolo del gruppo Yeah Yeah Yeahs. \u00c8 stato preso dal loro secondo album \"Show Your Bones\". Il brano \u00e8 arrivato al decimo posto delle migliori canzoni del 2006, classifica impostata dalla rivista britannica New Musical Express.\nI video musicale \u00e8 stato un collage di immagini create dai fans di tutto il mondo che hanno filmato loro stessi mentre imitavano la band.\nLa canzone \u00e8 stata posizionata alla 326\u00aa posizione delle migliori canzoni del 2000 da parte della webzine Pitchfork.\nTracce.\nHeart-Shaped 7\"\nUK Digital Single"}
{"id": "5348405", "revid": "761672", "url": "https://it.wikipedia.org/wiki?curid=5348405", "title": "Brain storming", "text": ""}
{"id": "5348415", "revid": "123380522", "url": "https://it.wikipedia.org/wiki?curid=5348415", "title": "Episodi di Lab Rats (quarta stagione)", "text": "La \"quarta stagione \"della serie televisiva Lab Rats \u00e8 trasmessa negli Stati Uniti dal 18 marzo 2015 al 3 febbraio 2016. In Italia verr\u00e0 trasmessa dal 22 febbraio 2016 sul canale Disney XD. In questa stagione la serie cambier\u00e0 nome in Lab Rats: Isola bionica.\nRibellione bionica.\nTrama.\nAdam, Bree, Chase e Leo scoprono da un confidente che sta per scoppiare una ribellione per uccidere Davenport. Leo intanto vuole rivelare agli altri studenti che non \u00e8 uno di loro.\nIl mondo reale.\nTrama.\nDopo aver portato di nascosto un gruppo di studenti bionici fuori dall'isola, Adam, Bree e Chase lasciano accidentalmente indietro Spin e Bob, devono quindi recuperarli prima che Davenport se ne accorga.\nLa ladra e il sonnambulo.\nTrama.\nDopo una serie di strani eventi successi di notte in accademia, tutti sono convinti che una nuova minaccia si stia avvicinando. Si tratta invece di Leo che ha bisogno di dormire in una capsula\nIl cane bionico.\nTrama.\nQuando Otis, il cane perduto di Douglas arriva sull'isola, Chase diventa gravemente allergico e Adam lega subito con il cane.\nEccesso di missioni.\nTrama.\nLeo si sente escluso perch\u00e9 nessuno lo riconosce come quarto membro ufficiale del team bionico, decide quindi di farsi notare creando tante missioni pi\u00f9 di quelle che la squadra pu\u00f2 gestire.\nSimulazione manipolata.\nTrama.\nAdam e Chase portano le loro squadre di studenti a sfidarsi in una serie di esercizi simulati che valuteranno sia le capacit\u00e0 di studenti sia le capacit\u00e0 d'insegnamento dei ragazzi.\nProibito fare l'eroe.\nTrama.\nQuando Leo si fa male durante una missione, Tasha vola all'accademia per prendersi cura di lui e dopo aver visto i pericoli durante una missione vieta al ragazzo di prendere parte ad altre missioni\nIl ragno estinto.\nTrama.\nDouglas e Chase lavorano insieme per rianimare una specie estinta di ragno di mare, ma il ragno scappa e mette in pericolo l'intera accademia.\nSpike contro Spikette.\nTrama.\nBree e Chase scoprono che una studentessa dell'accademia bionica possiede un'Applicazione Commando come Chase. Dopo che lei inizia a terrorizzare l'accademia, attivano Spike per sottometterla.\nLab Rats vs. Mighty Med.\nTrama.\nQuando Chase e Davenport inventano una nuova fonte d'energia rivoluzionaria con una nuova tecnologia, l'Incapacitator imbroglia Chase e scappa con il dispositivo, Chase indebolito viene portato al Mighty Med per essere curato mentre Adam, Bree e Skylar cercano di fermare l'Incapacitator.\nAscensore spaziale.\nTrama.\nIl miglior scienziato di Davenport, il Dr. Ryan arriva all'accademia per testare la sua ultima scoperta in ambito spaziale. Chase si sente minacciato dal comportamento del suo giovane allievo e la rivalit\u00e0 scoppia quando Chase \u00e8 costretto a lavorare come assistente del Dr. Ryan.\nEroe bionico in azione.\nTrama.\nDouglas rivela che una sua ex-collega e amica vuole girare un film su Adam, Bree e Chase, ma quando arriva all'accademia con il suo attore Troy per i provini, il suo piano malvagio ha inizio.\nUno di noi.\nTrama.\nChase e Douglas scoprono che Krane ha impiantato nel chip degli studenti bionici un virus mortale, allora insieme a Leo cercano una soluzione prima dello scadere del tempo.\nQuesto \u00e8 il mio Bob.\nTrama.\nDouglas inventa una nuova tecnologia per replicare l'intelligenza bionica di Chase e darla anche agli altri studenti tra cui Bob.\nIl ritorno di Eddy.\nTrama.\nDavenport dona ad Eddy, il sistema di casa intelligente, un corpo umano sintetico, che diventer\u00e0 un impiegato modello che lavora a fianco della preside Perry.\nIl teschio maledetto.\nTrama.\nQuando la preside Perry riporta un teschio dall'isola vicina, tutti pensano sia maledetto quando delle cose strane cominciano ad accadere a coloro che sono entrate in contatto con esso. Intanto Adam cerca di introdurre Bob all'arte dello spaventare le persone.\nLeo e la sua squadra.\nTrama.\nQuando il Presidente premia Adam, Bree e Chase per le loro imprese eroiche, Leo si sente tagliato fuori e forma un suo personale team. Quando scopre che lui e un membro del suo team hanno abilit\u00e0 bioniche in comune, spinge al limite la compagna, che perde la vista. Tormentato dal senso di colpa, Leo torna a Mission Creek, ma quando la sua famiglia \u00e8 messa in pericolo deve riconquistare il suo coraggio.\nLa grande abbuffata.\nTrama.\nTasha ottiene i biglietti per tutti per la grande partita di Football del college, tranne che per la Perry. Al suo arrivo alla partita, Perry e Davenport si sfidano in un testa a testa giudicati dall' ex atleta NFL Willie McGinest. Intanto Adam e Bob pubblicano video online dove rompono oggetti, ma iniziano a litigare quando rompono le capsule.\nErano quattro.\nTrama.\nTutti rimangono scioccati quando Douglas presenta alla famiglia un quarto fratello bionico, Daniel, che ha vissuto una vita normale con una famiglia adottiva e che, soprattutto, non sa n\u00e9 di essere bionico, n\u00e9 di avere dei fratelli.\nColonia spaziale.\nTrama.\nDavenport porta tutti a Davenportia, la prima colonia spaziale umana situata su un pianeta remoto che si trova in un'altra galassia.\nLa sparizione (Parti 1 e 2).\nTrama.\nGli studenti dell'accademia spariscono dopo aver ricevuto un aggiornamento del sistema operativo. La squadra pensa, all'inizio, che sia un problema tecnico, ma scoprono che sono soltanto delle pedine di un piano pi\u00f9 grande. Il team rischia la vita nell'affrontare i rapitori degli studenti. Alla fine dell'episodio, Davenport annuncia i suoi piani per il futuro..."}
{"id": "5348417", "revid": "1543377", "url": "https://it.wikipedia.org/wiki?curid=5348417", "title": "Adrianus Turnebus", "text": "Biografia.\nTurnebus, che era nato in Normandia all'et\u00e0 di 12 anni fu mandato a Parigi a studiare. Qui si pose in evidenza per le sue capacit\u00e0. Dopo aver ottenuto il posto di professore di \"belles-lettres\" all'Universit\u00e0 di Tolosa, nel 1547 fu chiamato a Parigi, per sostituire Jacques Toussain (Jacobus Tossanus), che era appena morto, al College Royal. In un primo momento ricopr\u00ec la cattedra di greco antico, e in seguito quella di filosofia greca e latina. Le sue lezioni attirarono un gran numero di ascoltatori e Turn\u00e8be ebbe molti allievi illustri, tra i quali Henri Estienne, Wilhelmus Lindanus e Gilbert G\u00e9n\u00e9brard. Nel 1562 divenne professore di filosofia greca.\nNel 1552 fu incaricato della pubblicazione di libri greci per le edizioni reali, attivit\u00e0 in cui fu assistito dal suo amico, Guillaume Morel. Joseph Justus Scaliger fu un suo allievo. Mor\u00ec di tubercolosi.\nMontaigne scrisse che \"Adrianus Turnebus s\u00e7avoit plus et s\u00e7avoit mieux ce qu'il s\u00e7avoit, que homme qui fut de son siecle, ny loing au del\u00e0\" (Conobbe pi\u00f9 e meglio, ci\u00f2 che conobbe, di ogni uomo del suo tempo e dei tempi precedenti).\nEra il padre di Odet de Turn\u00e8be.\nOpere.\nI suoi lavori sono principalmente costituiti da dissertazioni filologiche e commenti su Eschilo, Sofocle, Teofrasto, Filone di Alessandria e parti di Cicerone, nonch\u00e9 da traduzioni di autori greci in latino e francese.\nIl figlio \u00c9tienne pubblic\u00f2 le sue opere complete in tre volumi (Strassburg, 1600) e il figlio Adrien pubblic\u00f2 i suoi \"Adversaria\", contenenti spiegazioni e correzioni di numerosi passaggi di autori classici."}
{"id": "5348421", "revid": "729019", "url": "https://it.wikipedia.org/wiki?curid=5348421", "title": "Stockbridge (Hampshire)", "text": "Stockbridge \u00e8 una cittadina di circa 750 abitanti dell'Inghilterra sud-orientale, facente parte della contea del Hampshire e situato lungo il corso del fiume Test.\nNel XVIII secolo, era un \"rotten borough\".\nGeografia fisica.\nCollocazione.\nStockbridge si trova nella parte occidentale della contea dello Hampshire, al confine con la contea del Wiltshire, a circa 15\u00a0km a nord-ovest di Winchester.\nSociet\u00e0.\nEvoluzione demografica.\nAl censimento del 2011, Stockbridge contava una popolazione di circa 757 abitanti."}
{"id": "5348426", "revid": "123317505", "url": "https://it.wikipedia.org/wiki?curid=5348426", "title": "Festa degli insegnanti", "text": "La festa degli insegnanti \u00e8 una festivit\u00e0 laica celebrata in molti Stati del mondo tesa ad incentivare l'apprezzamento nei confronti degli insegnanti e pu\u00f2 includere manifestazioni in onore dei loro contributi in una particolare comunit\u00e0. La data in cui si celebra questa giornata \u00e8 variabile; la giornata mondiale degli insegnanti, che ricorre in tutto il mondo, si celebra il 5 ottobre di ogni anno a partire dal 1994.\nFesteggiamenti nei vari paesi.\nL'idea della festa degli insegnanti \u00e8 nata nel XX secolo e nella maggior parte dei casi \u00e8 un modo per lodare l'educazione di queste figure o i particolari meriti in una materia di istruzione. \nA tal proposito, per esempio, l'Argentina commemora la festa l'11 settembre, giorno della morte di Domingo Faustino Sarmiento, politico particolarmente apprezzato per il suo lavoro nello sviluppo dell'istruzione pubblica. \nIn molti Paesi, tra cui Azerbaigian, Italia, Bulgaria, Camerun, Germania, Lituania, Paesi Bassi, Russia, Romania, Serbia e Regno Unito, la festa si celebra il 5 ottobre, in concomitanza con la giornata mondiale dell'insegnante. Undici nazioni, tutte appartenenti al mondo arabo (Marocco, Algeria, Tunisia, Libia, Egitto, Giordania, Arabia Saudita, Yemen, Bahrain, Emirati Arabi Uniti e Oman) festeggiano la ricorrenza il 28 febbraio. In India si celebra il 5 settembre, giorno di nascita di Sarvepalli Radhakrishnan. In Australia ricorre l'ultimo gioved\u00ec di ottobre; in Cina il 10 settembre; a Taiwan il 28 settembre, per commemorare la nascita di Confucio; in Colombia, Corea del Sud e Messico il 15 maggio; in Spagna il 29 gennaio; in Polonia il 14 ottobre; Repubblica Ceca e Slovacchia celebrano il 28 marzo (giorno della nascita di Jan \u00c1mos Komensk\u00fd); in Brasile il 15 ottobre; il 7 marzo in Albania, essendo la prima scuola nata il 7 marzo 1887."}
{"id": "5348427", "revid": "438678", "url": "https://it.wikipedia.org/wiki?curid=5348427", "title": "Gestore di transazioni", "text": "In informatica, un gestore di transazioni, o transaction manager, \u00e8 un modulo del DBMS che garantisce che le transazioni godano delle propriet\u00e0 ACID.\nIl gestore di transazioni svolge il proprio compito coordinando gli altri gestori risorse, ossia il lock manager, lo scheduler, il recovery manager, il buffer manager e il log manager.\nResponsabilit\u00e0.\nI principali aspetti di cui si occupa il gestore di transazioni sono: \nRichieste accettate.\nIl Gestore di transazioni accetta 4 differenti tipi di richieste:"}
{"id": "5348436", "revid": "729019", "url": "https://it.wikipedia.org/wiki?curid=5348436", "title": "Laffly W15", "text": "La Laffly W15 era una famiglia di automezzi militari su telaio a sei ruote motrici progettato dalla francese Laffly, derivata da quella del Laffly V15. I diversi modelli furono usati dall'Esercito francese e dalla Wehrmacht durante la seconda guerra mondiale.\nStoria.\nLa societ\u00e0 Laffly, originariamente produttrice di mezzi pesanti quali autocarri ed autobus, negli anni venti e trenta si era specializzata nella progettazione di veicoli fuoristrada. I telai Laffly, in configurazione 6\u00d76, si distinguevano per l'avanzano sistema di trasmissione e sospensione ed, esteticamente, per le due coppie di ruote folli, rispettivamente sotto al muso e tra il primo ed il secondo asse, che favorivano il superamento degli ostacoli.\nNel 1938 vennero presentati due versioni: il Laffly W15R da ricognizione e collegamento ed il trattore d'artiglieria leggero Laffly W15T. Entrambi erano derivati rispettivamente dal Laffly V15R e V15T, con maggiori prestazioni e dimensioni pi\u00f9 contenute.\nL'Arm\u00e9e de terre selezion\u00f2 solo la versione trattore leggero. Un primo lotto di 75 \"W15T\" venne ordinato il 2 settembre 1939, seguito da un secondo di 15 veicoli il 17 settembre. Il 21 dicembre l'ordine fu portato ad un totale di 150 esemplari, da consegnate entro il gennaio 1940. A causa delle ridotte capacit\u00e0 produttive della Laffly, la produzione dei veicoli di serie venne effettuata dalla Hotchkiss, consorziata con l'azienda progettatrice insieme alla La Licorne. Gli Hotchkiss W15T montavano il motore a benzina Hotchkiss 486 da 2.300 cm\u00b3, erogante 52-55 CV a 3.300 giri/min.\nCon il deteriorarsi della situazione internazionale, il Ministero degli Armamenti decise di ordinare 1.440 esemplari, poi portati a 1.650, alla Citro\u00ebn, da consegnare entro sei mesi a partire da aprile 1940. Nel dicembre 1939 Citro\u00ebn ricevette la documentazione progettuale del veicolo ed un prototipo \"Laffly W15T\" del 1938. Il Citro\u00ebn W15T si distingueva dall'Hotchkiss W15T, oltre che per alcuni particolari estetici, per il proprio motore da 1.911\u00a0cm\u00b3 e per il cambio mutuato dall'autocarro Citro\u00ebn Type 32.\nL\"'Hotchkiss W15T\" venne destinato dall'esercito francese al traino del cannone controcarro da 47 mm Mle 1937. Dopo la realizzazione dei primi 80 esemplari, la produzione rimanente venne destinata all'allestimento del cacciacarri Laffly W15TCC. La Hotchkiss produsse anche una variante destinata a sostituire il S15T nel traino del cannone campale da 75 mm Mle. 1897 e dell'obice campale Bourges 105 mm C Mle 1935, ma solo 4 esemplari vennero realizzati prima della resa della Francia.\nIl modello \"Citro\u00ebn W15T\" venne invece impiegato per il traino della mitragliera contraerea Hotchkiss 25 mm Mle 1938. Il primo di questi veicoli entr\u00f2 in servizio nell'aprile 1940. I pochi esemplari prodotti furono consegnati ai plotoni di artiglieria contraerea aggregati alle batterie di cacciacarri Laffly W15TCC.\nTecnica.\nIl \"W15\" ricevette un nuovo telaio rispetto al S15, pesante meno di 700\u00a0kg; esso era formato da due longheroni in acciaio profilati ad U, con tre assi a trazione integrale; il primo interasse era di 1,845 m, il secondo di 1,00 m. Le sospensioni anteriori erano su ammortizzatore elicoidale, mentre gli assi posteriori dotati su balestre; a differenza dell'S15, anche quelle dell'asse anteriore erano indipendenti e l'assenza della barra di accoppiamento consent\u00ec una riduzione dell'altezza del telaio dal terreno. Come su tutti i modelli Laffly, una coppia di piccole ruote folli era posizionata sul muso del mezzo per meglio affrontare terrapieni e gradini; una seconda coppia era posta tra il primo ed il secondo asse, sotto la cabina di guida, per aiutare il superamento di dossi. La capacit\u00e0 di carico era di 1.200\u00a0kg, mentre la capacit\u00e0 di traino al gancio era di 1.800\u00a0kg. Il veicolo, con un equipaggio di 5 uomini, era dotato generalmente di una mitragliatrice leggera MAC 24/29 per la difesa ravvicinata."}
{"id": "5348438", "revid": "690118", "url": "https://it.wikipedia.org/wiki?curid=5348438", "title": "Laffly W15T", "text": ""}
{"id": "5348440", "revid": "1305772", "url": "https://it.wikipedia.org/wiki?curid=5348440", "title": "Basilica dell'Immacolata Concezione", "text": ""}
{"id": "5348441", "revid": "30657", "url": "https://it.wikipedia.org/wiki?curid=5348441", "title": "Massimiliano Rendina", "text": ""}
{"id": "5348442", "revid": "1543377", "url": "https://it.wikipedia.org/wiki?curid=5348442", "title": "Wahoo McDaniel", "text": "Noto principalmente come Wahoo McDaniel, fu uno dei primi grandi lottatori nativi americani; interpretava la gimmick del capo indiano guerriero, e milit\u00f2 principalmente nella NWA. Notevole anche la sua carriera sportiva precedente al wrestling, gioc\u00f2 nella AFL come professionista in squadre quali San Diego Chargers, Houston Oilers, Denver Broncos, New York Jets, e Miami Dolphins, prima che una serie di infortuni gli precludesse la carriera nel football.\nCarriera.\nFootball americano.\nLa carriera nel football di McDaniel venne pesantemente condizionata dagli infortuni. Gioc\u00f2 come linebacker nella American Football League militando nelle squadre Houston Oilers e Denver Broncos, ma raggiunse il vero successo nel 1964 quando si trasfer\u00ec nei New York Jets. Passato ai Miami Dolphins nel 1966, fu uno dei top player della squadra. Durante la stagione 1968-69, mand\u00f2 al tappeto due agenti di polizia nel corso di una lite e venne trasferito ai San Diego Chargers. Wahoo non gioc\u00f2 nemmeno una partita nelle file dei Chargers, e si dedic\u00f2 alla lotta a tempo pieno.\nWrestling.\nWahoo inizi\u00f2 ad interessarsi alla lotta quando ancora era un giocatore di football, allenandosi durante le pausa della stagione con il veterano Dory Funk a Amarillo, Texas, mentre era sotto contratto con Houston Oilers e Denver Broncos. Quando giocava nei New York Jets, Vince McMahon Sr. lo port\u00f2 nella World Wide Wrestling Federation (WWWF). Durante questo periodo, affront\u00f2 avversari quali Boris Malenko, Cowboy Bill Watts, Dr. Jerry Graham e Waldo Von Erich. Mentre giocava nei Miami Dolphins, Eddie Graham lo chiam\u00f2 per farlo combattere in coppia con Jos\u00e9 Lothario. Il suo debutto al Madison Square Garden ebbe luogo il 25 gennaio 1965, dove sconfisse Boris Malenko. All'epoca Malenko era ancora solo un jobber, tuttavia, il match ebbe ampia risonanza sulla stampa grazie al fatto che McDaniel era un giocatore di football.\nDopo aver lasciato il football americano, Wahoo lott\u00f2 alle Hawaii e nella zona di Houston, Texas, dove raggiunse la piena popolarit\u00e0. Ebbe rivalit\u00e0 con Boris Malenko, del quale vinse anche lo \"scalpo\", e sfid\u00f2 diverse volte Dory Funk Jr. per il titolo NWA World Heavyweight Championship. Il feud fece il tutto esaurito alla Sam Houston Coliseum in diverse occasioni, e spesso i match tra i due terminavano in pareggio per limite di tempo massimo. Successivamente pass\u00f2 alla American Wrestling Association dove ebbe una rivalit\u00e0 di successo con \"Superstar\" Billy Graham.\nNel 1974, Wahoo si trasfer\u00ec nella Mid-Atlantic per lottare nella Jim Crockett Promotions dove si costru\u00ec una forte rivalit\u00e0 con Johnny Valentine. Wahoo vinse il titolo Mid-Atlantic battendo Valentine il 29 giugno 1975, a Asheville, in Carolina del Nord.\nIn seguito McDaniel si scontr\u00f2 con un giovane Ric Flair in un feud con in palio il titolo Mid-Atlantic Heavyweight Championship che perdur\u00f2 in tutto il periodo 1975-1976.\nNel 1977, il figlio di Johnny Valentine, Greg Valentine, assal\u00ec Wahoo rompendogli una gamba in un angle nel quale avrebbe dovuto vendicare il padre dalle sconfitte subite per mano di McDaniel. Greg Valentine vinse il titolo l'11 giugno 1977, e Wahoo lo riconquist\u00f2 due mesi dopo. Il 7 settembre 1977, Valentine si riprese la cintura di campione. Il feud viene ricordato principalmente per le interviste che gli fecero di contorno, come quella dove Flair e Valentine, qualche settimana dopo l'infortunio alla gamba di McDaniel, gli chiesero se avesse dovuto farsi fare una sedia a rotelle su misura per accogliere il suo corpo grasso e sfatto.\nWahoo vinse il titolo Mid-Atlantic per l'ultima volta in un match contro Valentine svoltosi a Greensboro, NC, il 2 aprile 1978. Il regno da campione dur\u00f2 solo una settimana, e Wahoo perse il titolo contro Ken Patera.\nMcDaniel ritorn\u00f2 nella Mid-Atlantic nel 1981, ed ebbe un feud con Roddy Piper circa il titolo United States Championship che termin\u00f2 con la vittoria di Piper quando egli si alle\u00f2 con Abdullah the Butcher che mise fuori combattimento Wahoo infortunandolo. In seguito Wahoo ebbe un sanguinoso feud con Sgt. Slaughter. Nel 1984, trad\u00ec Ricky Steamboat, conquistando il titolo U.S. per la quarta volta quando Tully Blanchard arriv\u00f2 in aiuto di Wahoo colpendo Steamboat con una sedia d'acciaio. Venne privato del titolo per comportamento scorretto ma lo riconquist\u00f2 nel corso di un torneo indetto per assegnare la cintura. Wahoo difese il titolo a Starrcade contro Billy Graham ma lo perse poi in favore di Magnum T.A. all'inizio del 1985. Dopo aver perso la cintura, lavor\u00f2 principalmente per la Championship Wrestling from Florida. Lott\u00f2 in coppia con Billy Jack Haynes vincendo la versione della compagnia dell'NWA United States Tag Team Title da Rick Rude e Jesse Barr (alias Jimmy Jack Funk).\nNel 1986, torn\u00f2 da face nella Mid-Atlantic combattendo in alcuni celebri Indian Strap Match con Jimmy Garvin e Rick Rude. Vinse l'NWA National Heavyweight Championship sconfiggendo Tully Blanchard il 28 agosto 1986, ma perse l'incontro di unificazione dei titoli con il campione NWA U.S. Nikita Koloff.\nPer i restanti anni ottanta, combatt\u00e9 principalmente nella AWA e per la WWC di Porto Rico. In questi anni sfid\u00f2 Curt Hennig, Jerry Lawler, e Larry Zbyszko.\nNel 1993 fece coppia con Jim Brunzell e Blackjack Mulligan per affrontare Don Muraco, Jimmy Snuka, e Dick Murdoch durante il ppv WCW \"Slamboree: A Legend's Reunion\". L'anno dopo, prese parte a una storyline dove lui e Chief Jay Strongbow, che interpretava una gimmick simile di capo indiano, passavano metaforicamente il testimone a Tatanka. Dopo un feud con Ivan Koloff e Mean Marc Ash nel circuito indipendente, nel 1996 Wahoo McDaniel si ritir\u00f2 dal ring.\nNel 1995, \u00e8 stato ammesso nella WCW Hall of Fame.\nVita privata.\nMcDaniel era un nativo americano Choctaw-Chickasaw.\nSi \u00e8 sposato cinque volte con quattro donne diverse. Con la prima moglie, Monta Rae, ebbe due figlie, Nikki, nata nel giugno 1963 e residente a Houston, Texas, e Cindi, nata nell'ottobre 1965, e residente a Rowlett, Texas. Ritiratosi dal wrestling, McDaniel divenne un grande appassionato di pesca.\nMorte.\nLo stato di salute di McDaniel inizi\u00f2 a degenerare nella met\u00e0 degli anni novanta, causando il suo ritiro dall'attivit\u00e0 nel 1996, e la successiva perdita della funzionalit\u00e0 di entrambi i reni. Era in attesa di un trapianto quando mor\u00ec per complicazioni dovute al diabete il 18 aprile 2002."}
{"id": "5348446", "revid": "729019", "url": "https://it.wikipedia.org/wiki?curid=5348446", "title": "Alessandro Garrone", "text": "\u00c8 vice presidente esecutivo e Presidente del Comitato Strategico di ERG SpA, Amministratore incaricato del sistema di controllo interno e di gestione dei rischi di ERG SpA e Presidente della Fondazione Edoardo Garrone.\nBiografia.\nSecondogenito di Riccardo Garrone dopo la laurea in Economia e Commercio inizia a lavorare nell'azienda di famiglia fondata nel 1938 dal nonno Edoardo Garrone e presieduta dal padre.\nFratello di Edoardo Garrone (Presidente ERG SpA), Vittorio, Filippo, Laura e Costanza \u00e8 sposato con Carola Bozzo e padre di tre figli, Maria, Filippo e Olimpia.\nAttivit\u00e0.\nNel 1988 entra nel Gruppo ERG, prima gestendone i rapporti internazionali presso ERG Petroleum USA a New York poi come programmatore operativo in ISAB SpA (Industria Siciliana Asfalti e Bitumi).\nNel 1997 partecipa attivamente alla fase di ristrutturazione societaria che precede e accompagna la quotazione in Borsa e segna per ERG, di cui diventa Amministratore Delegato nel 2002, la svolta \u201cmulti-energy\u201d.\nAttualmente \u00e8 Vice Presidente Esecutivo di ERG e Amministratore incaricato del sistema di controllo interno e di gestione dei rischi di ERG SpA, primo operatore eolico in Italia.\nDopo la scomparsa del padre, nel 2013 diventa Presidente della Fondazione Edoardo Garrone, fondata Riccardo Garrone nel 2004 in memoria del padre Edoardo.\nAltri incarichi.\nMembro del Consiglio Generale di Confindustria Energia.\nConsigliere di Banca Passadore &amp; C. SpA\nPresidente MUS-E Italia"}
{"id": "5348449", "revid": "300067", "url": "https://it.wikipedia.org/wiki?curid=5348449", "title": "Rally del Messico 2015", "text": "La 29\u00aa edizione del Rally del Messico, terza prova del Campionato del mondo rally 2015, si \u00e8 corsa dal 5 all'8 marzo ed \u00e8 stata vinta da S\u00e9bastien Ogier."}
{"id": "5348452", "revid": "47767", "url": "https://it.wikipedia.org/wiki?curid=5348452", "title": "Quinten", "text": ""}
{"id": "5348456", "revid": "1515147", "url": "https://it.wikipedia.org/wiki?curid=5348456", "title": "Diritti LGBT in Cina", "text": "L'omosessualit\u00e0 \u00e8 stata decriminalizzata nel 1997 e tolta dal Chinese Classification and Diagnostic Criteria of Mental Disorders nel 2001. Dal 2003 si sta discutendo sull'introduzione del matrimonio omosessuale.\nCodici in materia di attivit\u00e0 omosessuale.\nDinastia Song.\nLa prima legislazione anti-omosessuale in Cina risale ai tempi immediatamente precedenti a quelli di Zheng He (1371-1433) - eunuco e favorito dell'imperatore della Cina - durante la dinastia Song, quando vennero condannati i giovani maschi che esercitavano la prostituzione maschile (letteralm. \"che si comportavano come prostitute\") con una punizione consistente in cento colpi di canna di bamb\u00f9 pesante pi\u00f9 una forte pena pecuniaria. Il reato di \"bu nan\" comprendeva anche i maschi che si prostituivano con le donne.\nDinastia Ming.\nIl primo statuto specifico che vieta l'omosessualit\u00e0 e tutte le forme di rapporto sessuale tra persone dello stesso sesso venne emanato durante il regno dell'imperatore Jiajing (1507-1567), nell'epoca della dinastia Ming.\nDinastia Qing.\nNel 1655, i tribunali cominciarono a riferirsi al reato di omosessualit\u00e0 col termine ji jian (traduzione letterale di sodomia), da applicarsi a coloro che indulgevano nel sesso anale. Nel 1679, la dinastia Qing istitu\u00ec il primo statuto contenente il termine ji jian. La punizione, che comprendeva un mese di carcere e 100 colpi con il bamb\u00f9, era in realt\u00e0 la pena pi\u00f9 leggera che esisteva nell'ordinamento Qing.\nRepubblica di Cina.\nNel 1912, dopo la caduta dell'ultimo imperatore Pu Yi, i divieti di ji Jian vennero aboliti in tutto il paese.\nRepubblica popolare cinese.\nQuando la Repubblica popolare cinese \u00e8 stata fondata nel 1949, il Partito Comunista Cinese dichiar\u00f2 l'omosessualit\u00e0 un segno esplicito di \"decadenza borghese\". Il trattamento dei presunti omosessuali durante la Rivoluzione Culturale (1966-1976) fu particolarmente duro. Nel 1979 gli atti omosessuali, in quanto espressione di \"teppismo\", vennero criminalizzati nel diritto penale cinese. Nel 1997 il governo cinese abol\u00ec la legge contro gli \"hooligan\", un atto considerato da molti come una depenalizzazione dell'omosessualit\u00e0 nella Repubblica popolare cinese. Nel 2001, la societ\u00e0 cinese di Psichiatria ha infine declassificato l'omosessualit\u00e0 dalla sua precedente definizione di disturbo mentale.\nRiconoscimento delle relazioni omosessuali.\nLa legge sul matrimonio della Repubblica popolare cinese, adottata in occasione della terza sessione del V Congresso Nazionale del Popolo il 10 settembre del 1980, definisce il matrimonio come unione tra un uomo e una donna.\nPechino.\nIl territorio comunale di Pechino attualmente fornisce lo status di \"residenza a carico\" ai partner dello stesso sesso dei residenti legali, come espatriati.\nHong Kong.\nNel giugno 2009, il governo di Hong Kong ha esteso un riconoscimento limitato e la protezione ai conviventi di coppie dello stesso sesso nella sua ordinanza contro la violenza domestica.\nLeggi in materia di cambiamento di sesso.\nNel 2009, il governo cinese ha reso illegale per i minori di cambiare sesso in forma ufficiale, affermando che l'intervento chirurgico di riassegnazione sessuale era a disposizione solo per quei cittadini d'et\u00e0 superiore ai vent'anni; ci\u00f2 \u00e8 stato reso necessario al fine di richiedere una revisione della loro carta d'identit\u00e0 e della registrazione di \"soggiorno di residenza\".\nProvincia dello Shanxi.\nNel 2014, la provincia dello Shanxi ha cominciato a consentire ai minori di applicare la modifica con le informazioni aggiuntive sulla carta di identit\u00e0 del loro tutore riguardanti l'identit\u00e0 di genere. Questo cambiamento di criterio consente ai matrimoni post-chirurgia di essere riconosciuti come eterosessuali e quindi legali.\nAdozione e genitorialit\u00e0.\nIl governo cinese richiede ai genitori che adottano bambini dalla Cina di essere uniti in matrimoni eterosessuali. L'adozione di bambini cinesi da parte di coppie LGBT estere e da singoli \u00e8 stato pertanto vietato dalle autorit\u00e0 cinesi.\nProtezioni antidiscriminatorie.\nNon vi \u00e8 alcuna disposizione contro le discriminazioni riferite all'orientamento sessuale o l'identit\u00e0 di genere, questo in base alla legge cinese del Lavoro. La legge sul lavoro protegge invece specificamente i lavoratori contro le discriminazioni di una persona basate sull'etnia, il sesso o la religione.\nHong Kong.\nLa \"Hong Kong Bill of Rights Ordinance 1991\" vieta la discriminazione basate su una serie di motivi, tra cui la definizione di \"altra condizione\". Nel caso di Leung TC William Roy contro il Segretario per la Giustizia (2005), questo \u00e8 stato interpretato come includente anche l'orientamento sessuale. Tuttavia, la Bill of Rights \u00e8 valida solo per gli ambienti governativi pubblici e non per il settore privato.\nMacao.\nLa legge fondamentale di Macao nel suo articolo 25 indica essere il popolo di Macao totalmente libero da discriminazioni sulla base di un elenco non esaustivo dei fattori proibiti. L'orientamento sessuale non \u00e8 incluso in tale elenco di motivi di discriminazione vietati. Tuttavia, sussiste la protezione contro la discriminazione basata sull'orientamento sessuale in materia di rapporti di lavoro (art 6/2 della legge 7/2008), la protezione dei dati personali (articolo 7 / 1,2 della legge 8/2005) e del difensore civico (articolo 31-A della legge 10/2000, come modificato dalla legge 4/2012).\nLibert\u00e0 di espressione e censura.\nIl 31 dicembre 2015 la China Television Drama Production Industry Association ha pubblicato nuove linee guida, incluso il divieto di mostrare le relazioni LGBT in TV. I regolamenti stabilivano che: \"Nessun dramma televisivo deve mostrare relazioni e comportamenti sessuali anormali, come incesto, rapporti tra persone dello stesso sesso, perversioni sessuali, violenza sessuale e cos\u00ec via\", e a farne le spese \u00e8 subito la serie televisiva \"Shangyin\" (Addicted), interrotta bruscamente nonostante le enormi visualizzazioni su iQiyi.\nUn regolamento del luglio 2016 ha imposto per legge alle piattaforme video online la rimozione di tutti i contenuti a tema LGBT.\nTerapie di conversione.\nNel dicembre 2014, un tribunale di Pechino si \u00e8 pronunciato a favore di Yang Teng, un omosessuale, in una causa contro una clinica che lo ha sottoposto alla terapia di conversione. La corte ha stabilito che tali trattamenti sono illegali e ha ordinato alla clinica di pagare un compenso monetario a Yang di 3.500 yuan (\u20ac500)"}
{"id": "5348462", "revid": "599013", "url": "https://it.wikipedia.org/wiki?curid=5348462", "title": "Federico Mattiello", "text": "Biografia.\nAll'et\u00e0 di quattordici anni abbandona il tennis per giocare a calcio.\nCaratteristiche tecniche.\nPreciso nei cross, dotato di un tiro potente nonch\u00e9 di velocit\u00e0, \u00e8 un terzino in grado di giocare su entrambe le fasce, che all'occorrenza pu\u00f2 ricoprire anche il ruolo di esterno alto. \nCarriera.\nClub.\nJuventus, Chievo e SPAL.\nMuove i suoi primi passi da calciatore nel Valdottavo, dove gioca per quattro anni prima di passare alla . In seguito entra nel settore giovanile della , dove con la formazione Primavera vince nel 2013 dapprima la Coppa Italia \u2014 realizzando, nella finale di ritorno, la decisiva rete ai pari et\u00e0 del nei supplementari \u2014 e poi la Supercoppa di categoria. Aggregato alla prima squadra, esordisce in Serie A il 9 novembre 2014 in Juventus- (7-0), sostituendo Marchisio nel finale di gara; complice l'espulsione di Padoin, viene schierato nuovamente la settimana successiva contro la .\nIl 2 febbraio 2015 passa in prestito al . Esordisce con i clivensi il 15 dello stesso mese contro la , sostituendo Schelotto al 66'. Si conquista in breve un posto da titolare nell'undici clivense, tuttavia l'8 marzo seguente, a seguito di un contrasto con il romanista Nainggolan, riporta una frattura esposta di tibia e perone che lo tiene lontano dai campi per sette mesi, chiudendo anzitempo la sua prima stagione da professionista. Il 3 luglio 2015 il Chievo si accorda con la Juventus per il rinnovo del prestito del giocatore.\nTorna in campo il 19 ottobre seguente, giocando da titolare a Marassi nella sfida persa 2-3 contro il . Solo tre giorni dopo, tuttavia, dopo uno scontro di gioco in allenamento subisce una nuova frattura, questa volta composta, della stessa gamba gi\u00e1 infortunatasi nel precedente marzo.\nDopo aver trascorso la stagione 2016-2017 nei ranghi della Juventus, non scendendo mai in campo in quanto alle prese col recupero dall'infortunio, il 3 luglio 2017 viene ceduto a titolo temporaneo alla neopromossa , con cui colleziona 17 presenze nella prima met\u00e0 di campionato; il 31 gennaio 2018 viene ceduto a titolo definitivo all', che contestualmente lo lascia in prestito a Ferrara fino al termine della stagione.\nBologna, Cagliari e Spezia.\nTerminata l'esperienza con gli estensi, il 20 luglio seguente la societ\u00e0 bergamasca lo dirotta in prestito al . Con la maglia rossobl\u00f9, il successivo 23 settembre mette a segno il suo primo gol in carriera, aprendo le marcature nella vittoria casalinga di campionato sulla (2-0).\nTornato a Bergamo a fine stagione, il 10 luglio 2019 viene ceduto, nuovamente in prestito, al .\nIl 15 settembre 2020 viene ceduto ancora in prestito, questa volta allo neopromosso in massima serie.\nNazionale.\nConta 18 apparizioni con le selezioni giovanili azzurre: 6 gare e una rete (l'unica con la maglia azzurra, siglata contro i pari et\u00e0 dell'Ucraina il 16 ottobre 2010) con la Nazionale Under-16, otto presenze con l'Under-17 e quattro con l'Under-20.\nStatistiche.\nPresenze e reti nei club.\n\"Statistiche aggiornate al 21 aprile 2021.\""}
{"id": "5348463", "revid": "718859", "url": "https://it.wikipedia.org/wiki?curid=5348463", "title": "Omosessualit\u00e0 in Cina", "text": ""}
{"id": "5348466", "revid": "767487", "url": "https://it.wikipedia.org/wiki?curid=5348466", "title": "Piercing della superficie cutanea", "text": "I piercing della superficie cutanea (\"surface piercing\", in inglese) sono una tipologia di piercing che interessano la cute e vengono praticati attraversando la pelle parallelamente ad essa, non interessando alcuna zona sporgente del corpo.\nTipologie.\nI piercing superficiali possono venire praticati su qualsiasi punto della pelle, sia essa del viso, del torace, dei genitali o altrove, assumendo un proprio nome a seconda del posizionamento, ma non essendo di fatto in alcun modo dissimili l'uno dall'altro."}
{"id": "5348467", "revid": "400694", "url": "https://it.wikipedia.org/wiki?curid=5348467", "title": "Piercing superficiali", "text": ""}
{"id": "5348468", "revid": "400694", "url": "https://it.wikipedia.org/wiki?curid=5348468", "title": "Surface piercing", "text": ""}
{"id": "5348480", "revid": "767487", "url": "https://it.wikipedia.org/wiki?curid=5348480", "title": "Dilka Bear", "text": "Biografia.\nDilka Bear ha studiato architettura presso l'Universit\u00e0 di Almaty, in Kazakistan. Dopo aver lavorato come illustratrice e graphic designer per aziende quali Cosmopolitan Kazakhstan, Grey Central Asia, Saatchi &amp; Saatchi Kazakhstan, decide di seguire la sua passione per la pittura e dedicarvisi esclusivamente. Nel 2005 si trasferisce a Trieste.\nI suoi lavori sono stati esposti in gallerie di tutto il mondo: Roma, Amsterdam, Los Angeles, Melbourne ecc.\nInfluenze e stile.\nInfluenzata dai grandi pittori del passato, tra cui Bruegel e Bosch, i maestri del Rinascimento italiano, ma anche da artisti contemporanei quali Marion Peck e Ray Caesar, e dalle fiabe dei fratelli Grimm, Dilka Bear lavora principalmente con colori acrilici su tavola e crea \u201cmeravigliose illustrazioni che rappresentano giovani ragazze dall'aria schietta e sincera, che riflettono il mondo che le circonda\u201d.\nLa sua opera surreale e trasognata, come lei stessa la definisce, viene spesso inclusa nella corrente del surrealismo pop."}
{"id": "5348481", "revid": "228587", "url": "https://it.wikipedia.org/wiki?curid=5348481", "title": "Ermocrate (disambigua)", "text": ""}
{"id": "5348482", "revid": "1728", "url": "https://it.wikipedia.org/wiki?curid=5348482", "title": "Adrien Turn\u00e8be", "text": ""}
{"id": "5348483", "revid": "965985", "url": "https://it.wikipedia.org/wiki?curid=5348483", "title": "Galleria (architettura)", "text": ""}
{"id": "5348484", "revid": "380453", "url": "https://it.wikipedia.org/wiki?curid=5348484", "title": "Patriotas de Lares 2013-2014", "text": "Questa voce raccoglie le informazioni riguardanti i Patriotas de Lares nelle competizioni ufficiali della stagione 2013-2014.\nStagione.\nLa stagione 2013-14 vede i Patriotas de Lares competere in LVSM con un nuovo assetto societario; la cessione del titolo originario ai Caribes de San Sebasti\u00e1n e l'acquisto del titolo dei segnano notevolmente il mercato della franchigia: sono ben sei i \"Patriotas\" a seguire la vecchia societ\u00e0 ai \"Caribes\", mentre dai \"Leones\" arrivano a Lares cinque elementi; in totale sono undici i nuovi arrivi, a fronte di tredici cessioni. Nel ruolo di allenatore viene invece scelto Ram\u00f3n Lawrence.\nLa stagione si apre il 16 ottobre 2013 col debutto in casa dei Mets de Guaynabo, che travolgono 3-0 i \"Patriotas\", che cado anche nel debutto interno contro i Nuevos Gigantes de Carolina. Negli ultimi tre incontri di ottobre per\u00f2, la franchigia di Lares centra tre successi consecutivi, sconfiggendo in trasferta gli ed i e piegando in casa la resistenza dei Plataneros de Corozal. Nel mese di novembre per\u00f2, a fronte di dieci incontri, sono solo tre i successi raccolti, due sui Caribes de San Sebasti\u00e1n ed uno sui ; dai \"Mets\" arriva a rinforzare la squadra Iv\u00e1n Matos. Nell'ultimo mese di \"regular season\" il rendimento non migliora e sono due le vittorie raccolte; si registrano anche avvicendamenti nella rosa della squadra con lo svincolo di Eric Gallardo, sostituito da Jedisan Agosto.\nCon un totale di otto vittorie in ventiquattro gare, i \"Patriotas\" si qualificano allo spareggio \"Wild Card\", un incontro che pone di fronte la sesta e la settimana classificata della stagione regolare, che si giocano in gara secca in casa della meglio classificata l'ultimo posto ai play-off. Grazie ad una vittoria in quattro parziali in casa dei Caribes de San Sebasti\u00e1n, la squadra accede ai quarti di finale, dove viene inserita nel \"Girone A\" con Mets de Guaynabo e : rimedia tuttavia quattro sconfitte in altrettanti incontri, venendo immediatamente eliminata e chiudendo la stagione al sesto posto finale.\nOrganigramma societario.\nArea direttiva\nArea tecnica"}
{"id": "5348486", "revid": "438678", "url": "https://it.wikipedia.org/wiki?curid=5348486", "title": "Lock manager", "text": "In informatica, il lock manager, o gestore dei lock, \u00e8 un modulo del DBMS che si occupa della gestione dei lock.\nNella maggior parte dei sistemi reali, il Lock Manager estende il transaction manager.\nModalit\u00e0 operativa.\nAll'arrivo di una richiesta di read o write al transaction manager, quest'ultimo invia al lock manager un'appropriata richiesta di lock.\nIn seguito all'avvenuta attribuzione del lock, il transaction manager inoltra la richiesta al data manager.\nRichieste.\nIl Lock Manager risponde a richieste del seguente tipo:\nIn questo modo per ogni lock vengono salvati l'ID della transazione richiedente, i dati che devono essere messi in lock e la modalit\u00e0 di lock.\nModalit\u00e0 di lock.\nLe modalit\u00e0 di lock dei dati sono principalmente due:\nDate queste due modalit\u00e0 di lock possiamo creare una matrice di compatibilit\u00e0 di esecuzione.\nNella seguente tabella vediamo quando c'\u00e8 conflitto o compatibilit\u00e0 delle operazioni:\nLock table.\nIl lock manager gestisce una tabella dei lock (\"lock table\") realizzata tramite tecnica di hash con il dato come chiave, al fine di velocizzarne la ricerca.\nOgni entry nella tabella corrisponde ad un dato. L'entry contiene un puntatore alla lista dei lock assegnati per quello stesso dato e un puntatore alla lista delle richieste in attesa per quel dato.\nPer facilitare il rilascio dei lock, tutte le entry relativa alla stessa transazione vengono collegate tra loro.\nLa granuralit\u00e0 del lock pu\u00f2 essere un record del database piuttosto che una pagina. In tal caso il buffer manager non fornir\u00e0 una copia privata della pagina alle transazioni ma garantir\u00e0 l'accesso esclusivo tramite semafori alla singola copia della pagina presente nel buffer pool.\nFunzionamento.\nAcquisizione dei lock.\nAl fine di garantire l'atomicit\u00e0 delle operazioni di lock e unlock, la lock table viene divisa in porzioni regolate da semafori.\nSe una richiesta di lock pu\u00f2 essere soddisfatta, si inserisce una nuova entry nella lock table; in caso contrario la richiesta viene accodata.\nRilascio dei lock.\nVi sono due tipi di modalit\u00e0 per il rilascio dei lock:\nNel primo caso, l'unlock viene eseguito subito dopo l'esecuzione dell'operazione corrispondente, al fine di aumentare il livello di concorrenza del sistema.\nNel secondo caso, l'unlock viene posticipato fino al termine della transazione, riducendo il livello di concorrenza a fronte di un maggiore livello di isolamento."}
{"id": "5348487", "revid": "71224259", "url": "https://it.wikipedia.org/wiki?curid=5348487", "title": "Tbsod", "text": ""}
{"id": "5348492", "revid": "287204", "url": "https://it.wikipedia.org/wiki?curid=5348492", "title": "Ermodoro di Efeso", "text": "Fu espulso dai suoi concittadini e si trasfer\u00ec a Roma. Grazie ai suoi meriti come legislatore, i Romani eressero una statua in suo onore nel Comizio. Molti storici hanno dubitato della veridicit\u00e0 della tradizione che darebbe a lui i meriti riguardo alla stesura delle XII tavole; nel caso in cui la notizia fosse vera, non si sapr\u00e0 mai in che cosa sia consistito il suo operato.\nAmico del filosofo Eraclito e capo del partito aristocratico e filopersiano, fra il 479 e il 478 a.C. fu condannato all'esilio. "}
{"id": "5348493", "revid": "438678", "url": "https://it.wikipedia.org/wiki?curid=5348493", "title": "Data manager", "text": "In informatica, il data manager, o gestore dei dati, \u00e8 un insieme di moduli di un DBMS che operano coordinati dal transaction manager.\nComponenti.\nFanno parte del data manager i seguenti moduli:\nRecovery manager.\nIl recovery manager \u00e8 un modulo di un DBMS incaricato di memorizzare in modo persistente solo l'effetto delle transazioni etichettate come committed.\nFunzionamento.\nIl recovery manager si occupa del ripristino della base di dati in seguito a malfunzionamenti.\nSi occupa quindi della protezione dai guasti.\nIn caso di malfunzionamento, il recovery manager riporta il database ad uno stato consistente annullando gli effetti delle transazioni ancora attive.\nAl fine di garantire un buon grado di resilienza anche a fronte di guasti dei dispositivi meccanici (HDD), il recovery manager coopera in stretto contatto con gli altri moduli che compongono il data manager.\nLog manager.\nIl log manager, o gestore dei log, \u00e8 un modulo di un DBMS che si occupa della memorizzazione dei dettagli circa le operazioni di aggiornamento effettuate dalle transazioni.\nFunzionamento.\nAd ogni transazione il log manager salva, sotto ordine del recovery manager, due versioni della base di dati:\nPer ogni Log vengono memorizzate le seguenti informazioni:"}
{"id": "5348510", "revid": "1305772", "url": "https://it.wikipedia.org/wiki?curid=5348510", "title": "Beautiful Day (disambigua)", "text": ""}
{"id": "5348518", "revid": "88740", "url": "https://it.wikipedia.org/wiki?curid=5348518", "title": "Il primogenito dei Ferchaux", "text": "Il primogenito dei Ferchaux \u00e8 un romanzo poliziesco dello scrittore belga Georges Simenon.\nTrama.\nMichel Maudet \u00e8 un giovane parigino squattrinato ma ambizioso. Da pochi mesi egli \u00e8 sposato con Lina: viene a sapere che un certo Dieudonn\u00e9 Ferchaux, abitante in Normandia, sta cercando un segretario. Si fa prestare qualche franco e si reca con la moglie a cercarlo a Caen, dal momento che il notaio incaricato non \u00e8 sicuro se il posto sia gi\u00e0 occupato. L'uomo, che vive tra una casa signorile in citt\u00e0 e una propriet\u00e0 di campagna, sulla riva del mare, lo assume; inoltre, gli rivela di essere il Ferchaux del quale parlano tutti i giornali, \u201cl'Uomo dell'Ubanghi\u201d, e solo in questo momento Maudet ricorda di aver letto di lui.\n\"Dieudonn\u00e9 Ferchaux\" ha vissuto circa quarant'anni nell'Africa equatoriale, dove ha creato insieme al fratello \u00c9mile un impero economico lungo le rive del Congo. Ha dovuto poi rientrare in Francia per difendersi dalle accuse di malversazioni e omicidio, accaduto 25 anni prima: l'uccisione a colpi di dinamite di tre indigeni neri che lavoravano per lui. Adesso Ferchaux \u00e8 libero su cauzione, ma il processo \u00e8 in corso. Maudet, che non gli ha rivelato di essere sposato, torna a Caen a prendere i propri effetti e dice alla moglie Lina di trasferirsi in un alberghetto pi\u00f9 vicino alla casa dove lui dovr\u00e0 lavorare.\nFerchaux \u00e8 geloso e possessivo, non tollera che il suo segretario si allontani, cos\u00ec Maudet \u00e8 costretto a uscire clandestinamente all'alba per incontrare Lina. Per\u00f2 quando ritornano tutti a Caen per uno dei frequenti spostamenti, il padrone lo sorprende in un ristorante con la moglie. A sorpresa, invita anche lei a seguirli in un viaggio che dovranno fare: gli \u00e8 arrivata la notizia che \u00e8 stato spiccato mandato d'arresto a suo nome.\nI tre prendono nel corso della notte una serie di treni e taxi che li portano, seguendo un itinerario tortuoso, al porto di Dunkerque, dove il vecchio Ferchaux finge di essere il padre di Lina. Prendono in affitto due camere dalla signora Snoek, poi Michel si reca in Belgio su incarico del padrone: da l\u00ec dovr\u00e0 telefonare a Parigi al fratello di Ferchaux. Ma a Bruxelles nota su un quotidiano un annuncio che lo porta da intermediari del fratello di Dieudonn\u00e9, il quale ha immaginato una fuga in Belgio. Il messaggio \u00e8 quello di cercare di riparare in Sudamerica dove gi\u00e0 sono a disposizione dei capitali.\nTuttavia Dieudonn\u00e9 Ferchaux fa trapelare ai giornali, tramite un avvocato di fiducia, notizie riservate che provocano un grosso scandalo politico e finanziario. La stampa reclama l'arresto di suo fratello, che si toglie la vita. Le tensioni tra Maudet e il suo capo aumentano, anche a causa di Lina. Un giorno la polizia arriva sulle loro tracce, i due partono imbarcandosi su una nave, abbandonando la giovane moglie.\nQualche tempo dopo, i due giungono sotto falsi nomi nella citt\u00e0 di Col\u00f3n a Panama. Maudet soffre l'ossessivo rapporto con Ferchaux, sempre pi\u00f9 esigente ed egoista. All'anziano, malato e acido, \u00e8 divenuto indispensabile l'aiuto del giovane. Michel riesce a liberarsi soltanto all'ora dei pasti, che per il suo datore di lavoro significa nutrirsi solo di latte. \nIl giovane si rende ormai conto di poter contare solo su s\u00e9 stesso per poter fare fortuna, e comprende di doversi sganciare dalla situazione bloccata col Ferchaux. Ben inserito nella vita notturna della citt\u00e0, una sera Michel abborda una ricca vedova americana, Mrs Lampson, sbarcata da una nave, e in viaggio verso il Per\u00f9 per affari. Altri personaggi compaiono: il belga Jef, gestore di un ristorante dove si servono solo clienti abituali; la prostituta Ren\u00e9e; l'Olandese, misterioso trafficante di teste indie. In questo ambiente, Maudet accarezza l'idea di liberarsi definitivamente di Ferchaux e impadronirsi degli ultimi, pochi, milioni di franchi del suo immenso patrimonio: lo uccide a sangue freddo e consegna il cadavere al trafficante di teste indie. Si unisce in seguito alla signora Lampson in Cile, per vivere l\u00ec un'esistenza da ricco avventuriero."}
{"id": "5348520", "revid": "729019", "url": "https://it.wikipedia.org/wiki?curid=5348520", "title": "Trevor Nyakane", "text": "Biografia.\nNyakane inizi\u00f2 a giocare a rugby a livello giovanile unendosi nel 2005 ai Limpopo Blue Bulls, squadra sudafricana che rappresenta la provincia del Limpopo.\nAll'et\u00e0 di 19 anni si trasfer\u00ec ai Free State Cheetahs, squadra con la quale disput\u00f2 poi la Currie Cup fino al 2014.\nNel frattempo, nel 2012, Nyakane esord\u00ec anche nel Super Rugby con la franchigia dei Cheetahs.\nTrevor Nyakane conobbe il debutto internazionale con il affrontando l'8 giugno 2013 l' a Durban.\nNel 2015, dopo tre stagioni con i Cheetahs, cambi\u00f2 squadra unendosi ai .\nLo stesso anno venne convocato per disputare la Coppa del Mondo, vincendo con gli \"Springbok\" la finale per il 3\u00ba posto.\nCollegamenti esterni.\n "}
{"id": "5348523", "revid": "344503", "url": "https://it.wikipedia.org/wiki?curid=5348523", "title": "Zoo di Atlanta", "text": "Lo zoo di Atlanta \u00e8 uno zoo situato nella citt\u00e0 di Atlanta, capitale dello Stato della Georgia, USA. Realizzato nel 1966, copre un'area di poco pi\u00f9 di 16 ettari.\nHa ospitato anche il gorilla Ivan (1962-2012) la cui storia viene raccontata dal film \"L'unico e insuperabile Ivan\", adattamento cinematografico dell'omonimo romanzo."}
{"id": "5348524", "revid": "287204", "url": "https://it.wikipedia.org/wiki?curid=5348524", "title": "578 (numero)", "text": "Cinquecentosettantotto (578) \u00e8 il numero naturale dopo il 577 e prima del 579."}
{"id": "5348528", "revid": "115068354", "url": "https://it.wikipedia.org/wiki?curid=5348528", "title": "Chinook (vento)", "text": "Il vento di chinook \u00e8 un vento di f\u00f6hn, quindi caldo e secco, osservabile nell'entroterra del \"West\" dell'America del Nord, dove le praterie canadesi e le grandi pianure statunitensi terminano e iniziano le Montagne Rocciose. Questo vento prende nome dal territorio degli indiani Chinook (il basso corso del fiume Columbia), che si trova, per coloro che lo \"battezzarono\", nella direzione da cui il vento proviene. Lo stesso termine \u00e8 infatti utilizzato per indicare, su parte della costa della British Columbia e nell'area del Puget Sound, un vento caldo e umido da sudovest, che in realt\u00e0 \u00e8 quello stesso vento che si ritrova poi, \"asciugato\" dal suo contenuto di umidit\u00e0 attraversando i vari crinali montuosi, pi\u00f9 a oriente.\nCaratteristiche.\nIl chinook \u00e8 un autentico vento mangia-neve, capace com'\u00e8 di far sparire in una giornata oltre 30 cm di neve. La neve in parte fonde, in parte evapora a causa dell'aria molto secca. Inoltre, fiumi e laghi ghiacciati possono veder ridurre lo spessore del ghiaccio di 2,5 cm in un'ora. Quando il chinook \u00e8 particolarmente caldo e intenso, la neve scompare con rapidit\u00e0 quasi incredibile. Il 25 febbraio 1986 a Lethbridge un manto nevoso di 107 cm spar\u00ec in sole 8 ore, sotto l'impeto di un chinook che raggiunse i 166 km/h nelle raffiche.\nIl chinook, in inverno, fa crescere la temperatura non di rado da -20 \u00b0C a +10\u00b0/+20 \u00b0C in poche ore. Quando l'episodio di chinook termina, in genere le temperature precipitano altrettanto rapidamente ai valori precedenti l'insorgere del vento.\nNel romanzo \"The Torrents of Spring\" (\"Torrenti di primavera\"), pubblicato nel 1926 dal noto scrittore statunitense Ernest Hemingway, \u00e8 possibile scorgere in pi\u00f9 punti degli accenni poetici al fenomeno: \u00abYogi Johnson guardava fuori dalla finestra. Tra poco sarebbe stata l'ora di chiudere la fabbrica di pompe per la notte. Apr\u00ec pian piano la finestra, appena uno spiraglio. Appena uno spiraglio, ma bast\u00f2. Fuori, nel cortile, la neve aveva cominciato a fondere. Spirava un venticello caldo. Uno scirocchino, come lo chiamavano i colleghi della fabbrica di pompe\u00bb."}
{"id": "5348529", "revid": "22356", "url": "https://it.wikipedia.org/wiki?curid=5348529", "title": "Omphalosaurus", "text": "L'onfalosauro (gen. Omphalosaurus) \u00e8 un rettile marino estinto, appartenente ai diapsidi ma di incerta collocazione sistematica. Visse tra il Triassico inferiore e il Triassico medio (circa 248 - 240 milioni di anni fa) e i suoi resti fossili sono stati ritrovati in Nordamerica e in Europa. \nDescrizione.\nQuesto animale \u00e8 poco conosciuto, e non \u00e8 mai stato ritrovato uno scheletro completo. La ricostruzione \u00e8 quindi ipotetica: si suppone che fosse un animale dotato di zampe trasformate in strutture simili a pinne, con una coda allungata e appiattita lateralmente. La lunghezza dell'intero animale doveva aggirarsi sui 3 metri. Il cranio era dotato di un muso relativamente allungato, con una dentatura adatta a triturare spostata verso la parte anteriore. Denti a forma di grossi bottoni erano concentrati verso la parte centrale del cranio, e andavano a formare una superficie superiore convessa e un'altra superficie inferiore concava, posizionate rispettivamente nelle premascelle e nelle ossa dentali (Sander e Faber, 2003). Le vertebre erano simili a quelle degli ittiosauri (Sander e Faber, 1998). \nClassificazione.\nIl genere \"Omphalosaurus\" venne istituito nel 1906 da J. C. Merriam, sulla base di resti fossili ritrovati in Nevada. La specie tipo \u00e8 Omphalosaurus nevadanus. In seguito sono state attribuite altre specie al genere \"Omphalosaurus\", solitamente distinte grazie a differenze nella disposizione e nella struttura dei denti. Tra queste, sono da ricordare \"Omphalosaurus nettarhynchus\" sempre del Triassico medio del Nevada, \"Omphalosaurus merriami\" (la specie pi\u00f9 antica, del Triassico inferiore delle Spitsbergen), \"Omphalosaurus wolfi\" (Triassico medio della Germania, forse identica alla specie tipo) e \"Omphalosaurus peyeri\". Quest'ultima specie, anch'essa del Triassico medio tedesco, \u00e8 basata su fossili probabilmente appartenenti a due animali diversi, uno dei quali (rappresentato da alcune ossa postcraniche) era un ittiosauro. \n\"Omphalosaurus\" non gode di una classificazione chiara. Merriam istitu\u00ec anche la famiglia Omphalosauridae, al di fuori del gruppo degli ittiotterigi. Friedrich von Huene, nel 1922, istitu\u00ec l'ordine Omphalosauria, mentre altri studiosi hanno avvicinato \"Omphalosaurus\" al grande gruppo degli ittiosauri, principalmente sulla base della forma delle vertebre (Motani, 2000). Analisi cladistiche hanno messo in luce caratteristiche primitive (simplesiomorfie) o convergenze con gli ittiosauri, oltre ad altre caratteristiche esclusive di \"Omphalosaurus\" (ad esempio una sinfisi mandibolare spleniale). Altri studi (Sander e Faber, 2003) sulla base di uno scheletro parziale ritrovato in Germania, hanno messo in luce alcune sinapomorfieche porterebbero all'inclusione negli ittiosauri.\nPaleoecologia.\n\"Omphalosaurus\" era chiaramente un rettile marino dal nuoto non particolarmente veloce. La peculiare struttura del cranio indica che questo animale era durofago, ovvero si nutriva di animali dotati di conchiglia o carapace, che venivano frantumati dai grossi denti emisferici. \u00c8 inoltre possibile che si nutrisse di alghe."}
{"id": "5348544", "revid": "287204", "url": "https://it.wikipedia.org/wiki?curid=5348544", "title": "Beta Ethniki 1967-1968", "text": "La Beta Ethniki 1967-1968 \u00e8 stata la 9\u00aa edizione del campionato greco di calcio di secondo livello.\nGirone Nord.\nClassifica.\nLegenda:\nGirone Sud.\nClassifica.\nLegenda:\nSpareggio promozione/retrocessione.\nrigiocata a La Canea"}
{"id": "5348546", "revid": "228587", "url": "https://it.wikipedia.org/wiki?curid=5348546", "title": "Jameson", "text": ""}
{"id": "5348548", "revid": "119881458", "url": "https://it.wikipedia.org/wiki?curid=5348548", "title": "Fonologia della lingua giapponese", "text": "La fonologia della lingua giapponese studia il sistema fonologico della lingua giapponese standard. Su Wikipedia in italiano viene usata la traslitterazione Hepburn per rappresentare i suoni giapponesi con l'alfabeto latino. Notare che la traslitterazione dei \"kanji\" \u00e8 in \"corsivo\", i fonemi sono posti tra /.../, i foni tra [...] e i grafemi tra .\nFonemi.\nVocali.\nLa lingua giapponese ha un sistema pentavocalico, molto simile a quello della lingua spagnola (ad eccezione della realizzazione di /u/):\nNella lingua giapponese standard non sono presenti dittonghi o trittonghi, in quanto tutte le vocali vengono pronunciate separatamente: (\u821e\u5993) . \nLe particolarit\u00e0 pi\u00f9 evidenti sono l'indebolimento di quando si trova tra ( in Hepburn) e non geminata (come in \"tabemashita\"), che diventa sorda ([i\u0325]), e l'indebolimento di in contesto interconsonantico (\"sukiyaki\") o a fine di parola (\"desu\"), che diventa anch'essa sorda ([\u026f\u1d5d]). Nei contesti pi\u00f9 formali si tende a pronunciarle con pi\u00f9 forza.\nConsonanti.\nDi seguito vengono elencate le consonanti in trascrizione IPA e i corrispondenti grafemi in sistema Hepburn modificato:\nNasali.\n\u00c8 stato proposto inoltre un arcifonema /N/ che viene realizzato in varie modi a seconda della posizione:\nVibranti.\nLe consonanti della lingua giapponese possono essere geminate, ed hanno valore distintivo: \u6765\u305f (\u304d\u305f \"kita\", ) ha un significato diverso da \u5207\u3063\u305f (\u304d\u3063\u305f \"kitta\", ), rispettivamente \"arrivato\" e \"tagliato\".\nProsodia.\nL'unit\u00e0 basilare della fonologia giapponese \u00e8 la mora, che determina la quantit\u00e0 della sillaba e di conseguenza anche il sistema di accentazione. Una sillaba pu\u00f2 essere monomoraica, come i suoni scempi [\u00e4], [t\u00e4], oppure bimoraica, come i suoni lunghi o geminati [\u00e4\u02d0], [t\u00e4\u02d0], [t\u02d0\u00e4]. La [n] in posizione di coda sillabica corrisponde a una mora.\nL'accento \u00e8 di tipo musicale, in cui l'altezza della voce solitamente cresce quando viene pronunciata la mora accentata, per poi abbassarsi nelle more successive. Cio\u00e8 \u00e8 diverso dall'accento dinamico, presente anche in italiano, in cui la sillaba accentata viene pronunciata con pi\u00f9 intensit\u00e0.\nI \"kana\" sono dei sillabari moraici, per cui ogni carattere riproduce una mora (tranne nei casi di alcuni \"y\u014don\"): \"Nagasaki\" ha quattro more (\u306a\u304c\u3055\u304d na-ga-sa-ki); \"\u014csaka\" ha quattro more (\u304a\u304a\u3055\u304b o-o-sa-ka); \"Nippon\" ha quattro more (\u306b\u3063\u307d\u3093 Ni-p-po-n). Fonologicamente per\u00f2 \"Nagasaki\" ha quattro sillabe, \"\u014csaka\" tre sillabe (\u014c-sa-ka) e \"Nippon\" due sillabe (Nip-pon). La differenza tra divisione in more e sillabe \u00e8 alla base dell'errata credenza che gli haiku siano divisi in sillabe, quando invece sono divisi in more.\nFenomeni fonologici.\nSandhi.\nI sandhi sono i mutamenti fonologici che avvengono in confine di morfema. \n\"Rendaku\".\nIl \u00e8 un fenomeno in cui la consonante iniziale del morfema successivo passa da sorda a sonora in alcuni contesti. Il mutamento viene registrato anche nell'ortografia attraverso l'aggiunta del segno che indica la sonorit\u00e0 della mora (). Per esempio viene raddoppiato in &gt; .\nGeminazione.\nUn altro fenomeno molto comune \u00e8 la conversione di nel \"sokuon\" \u3063 all'interno della parola. Il \"sokuon\" viene usato per raddoppiare la consonante della sillaba successiva. \n\"Renj\u014d\".\nIl occorre raramente quando il fonema /n/ in posizione finale \u00e8 seguito da una vocale. In questo caso /n/ viene raddoppiato come in .\n\"Onbin\".\nUn altro fenomeno fonologico \u00e8 l', avvenuto in maniera sporadica nel giapponese tardo. "}
{"id": "5348550", "revid": "729019", "url": "https://it.wikipedia.org/wiki?curid=5348550", "title": "Aeroporto Internazionale di Hanimaadhoo", "text": "L'Aeroporto Internazionale di Hanimaadhoo (IATA: HAQ, ICAO: VRMH) \u00e8 un aeroporto definito come \"internazionale\" dalle autorit\u00e0 dell'aviazione civile maldiviane e che si trova alle Maldive sull'Isola di Hanimaadhoo dell'Atollo Thiladhunmathi Dhekunuburi, nell'estrema parte settentrionale dell'arcipelago; \u00e8 situato a 11 chilometri a Ovest-sud-ovest della cittadina di Kulhudhuffushi. La struttura \u00e8 dotata di una pista in materiale bituminoso lunga 1 220 metri con orientamento 03/21."}
{"id": "5348552", "revid": "28592", "url": "https://it.wikipedia.org/wiki?curid=5348552", "title": "Vodka Smirnoff", "text": ""}
{"id": "5348559", "revid": "1305772", "url": "https://it.wikipedia.org/wiki?curid=5348559", "title": "Against the Wind", "text": ""}
{"id": "5348560", "revid": "767487", "url": "https://it.wikipedia.org/wiki?curid=5348560", "title": "Raul Figueiredo", "text": "Carriera.\nNazionale.\nHa collezionato 3 presenze con la maglia della Nazionale."}
{"id": "5348561", "revid": "287204", "url": "https://it.wikipedia.org/wiki?curid=5348561", "title": "Beta Ethniki 1966-1967", "text": "La Beta Ethniki 1966-1967 \u00e8 stata la 8\u00aa edizione del campionato greco di calcio di secondo livello.\nGruppo 1.\nClassifica.\nLegenda:\nGruppo 2.\nClassifica.\nLegenda:\nGruppo 3.\nClassifica.\nLegenda:\nTriangolare promozione.\nUlteriore triangolare di spareggio promozione.\nIncontri\nClassifica\nLegenda:"}
{"id": "5348564", "revid": "767487", "url": "https://it.wikipedia.org/wiki?curid=5348564", "title": "Monteiro da Costa", "text": "Carriera.\nClub.\nHa giocato per 13 stagioni consecutive nella prima divisione portoghese col .\nNazionale.\nHa collezionato 4 presenze con la maglia della Nazionale."}
{"id": "5348590", "revid": "2730", "url": "https://it.wikipedia.org/wiki?curid=5348590", "title": "Aldo Claudio Zappal\u00e0", "text": "La narrazione di contenuti declinata in chiave crossmediale su diversi media (televisione, Home video, radio, web, smartphone) \u00e8 il suo principale interesse; sia che si tratti di costruire trame emozionanti per i grandi Broadcast, sia che si tratti di dare valore ai Brand aziendali con storie da condividere, sia che si tratti di coinvolgere gli studenti dei suoi corsi universitari in progetti pratici.\nDagli esordi ad oggi.\nAldo Zappal\u00e0 ha ideato alcuni dei pi\u00f9 grandi successi televisivi della Rai come \"Cari amici vicini e lontani\" con Renzo Arbore (Rai Uno1984) o \"Va pensiero\" con Andrea Barbato (Rai Tre 1987\u20131989). Ha inoltre prodotto e diretto numerose serie documentarie per \"La Storia siamo Noi\" (Rai Due, Rai Tre, Rai Storia), Questar Video di Chicago, De Agostini, Discovery Channel e La Repubblica con Omar Sharif, Carlo Verdone, Vittorio Zucconi e altri.\nNel 2016 ha prodotto e diretto per Anas uno dei primi documentari italiani realizzati con tecnologia VR360.\nNel 1991 fonda la \"Village Doc&amp;Films\" di Roma. Fin dalla sua creazione, la societ\u00e0 ha realizzato numerose produzioni indipendenti e coproduzioni con l'Istituto Geografico De Agostini, Rai, La7, Mediaset, Discovery Channel, Questar Video di Chicago, Southern Stars di Londra. \nDai progetti realizzati emerge l'interesse rivolto a temi storici, sociali e dell'infanzia.\nPer il mondo dei pi\u00f9 piccoli, numerose serie televisive dedicate ai ragazzi sono andate in onda su RaiTre e RaiSat Ragazzi, come \"Ieri&amp;Oggi\" (2000, 26 episodi da 12'), \"Amazing History\" (2002, Prima serie 12 episodi da 24' e 2004/2005, Seconda serie 63 episodi da 15') e \"Amazing World\" (2005/2006, 52 episodi da 15').\nAltro tema ricorrente \u00e8 la lotta alla camorra e il supporto alle vittime della criminalit\u00e0, infatti, tra il 2011 e il 2013 Zappal\u00e0 ha ideato e prodotto la serie \"Storia Criminale\" (2011/2013, 5 episodi da 50') con l'obiettivo di raccontare l'evoluzione storica delle mafie italiane e straniere in Italia. In particolare il documentario \"Oltre Gomorra\" andato in onda su Rai Due e Rai Tre, realizzato a partire dalla tesi di laurea di tre studenti del corso di laurea Imprenditoria e Creativit\u00e0 dell'Universit\u00e0 Suor Orsola Benincasa di Napoli, terzo ascolto di tutti i tempi del programma La Storia Siamo Noi di Giovanni Minoli.\nIn merito agli argomenti storico-sociali sono da citare i documentari \"La Nostra Guerra\", \"La Repubblica partigiana di Montefiorino\" e \"I Ragazzi di Villa Emma, piccoli ebrei in fuga\" a cui sono state assegnate le Targhe d'argento al merito della Presidenza della Repubblica.\nCon La Repubblica Zappal\u00e0 ha poi diretto e prodotto la serie Seconda Guerra Mondiale. Storia e Storie con Vittorio Zucconi (2015, 12 puntate da 50'). In coproduzione con DocLab \u00e8, infine, autore del documentario \"Cinque anni in fuga\" finanziato dal Piano Europa Creativa. Per il Giorno della Memoria del 2016 sta preparando le due puntate de \"La Shoah dei bambini\" in uscita in edicola per La Repubblica. \nNegli anni, accanto all'attivit\u00e0 di ideazione/produzione, Zappal\u00e0 ha curato la direzione artistica di numerosi eventi (come quello tenutosi nel 2001 al Colosseo per l'introduzione dell'Euro) e ha ricoperto il ruolo di consulente alla comunicazione per diverse societ\u00e0 \u2013 Piaggio, Telecom, Nestl\u00e9, Unipol, Acea, Rai, Comune di Roma, Comune di Napoli, Presidenza del Consiglio, Direzione Generale Giustizia Minorile\u00a0\u2013 e per svariate Fondazioni\u00a0\u2013 Fondazione Polis, Libera, Fondazione Unipolis, Coordinamento Campano Vittime Innocenti di Criminalit\u00e0, Fondazione Cariplo.\nFormazione e saggi.\nUn estratto della tesi di laurea in Sociologia, incentrata sul modo in cui Radio e Cinema hanno ricevuto reciproca influenza nello sviluppo delle loro tecnologie e relativi linguaggi, \u00e8 stato pubblicato da Rai Eri. \nSuccessivamente Zappal\u00e0 ha scritto e pubblicato numerosi altri saggi sull'integrazione tra media diversi e articoli specializzati per riviste come \"Problemi dell'Informazione\", \"Millecanali\", \"Computer Grafica\", \"Panorama\", \"La Repubblica\". \nDal 2002 ha tenuto seminari e lezioni presso le Universit\u00e0 di Siena, Perugia, Bergamo, Torino, e Suor Orsola Benincasa di Napoli in corsi sulla produzione creativa e le strategie crossmediali. "}
{"id": "5348591", "revid": "484362", "url": "https://it.wikipedia.org/wiki?curid=5348591", "title": "Santa Maria di Magdala", "text": ""}
{"id": "5348594", "revid": "26630", "url": "https://it.wikipedia.org/wiki?curid=5348594", "title": "Whisky irlandese", "text": ""}
{"id": "5348596", "revid": "436907", "url": "https://it.wikipedia.org/wiki?curid=5348596", "title": "Eidolon", "text": ""}
{"id": "5348598", "revid": "287204", "url": "https://it.wikipedia.org/wiki?curid=5348598", "title": "Eidolon (album)", "text": ""}
{"id": "5348599", "revid": "124323196", "url": "https://it.wikipedia.org/wiki?curid=5348599", "title": "Revolution Saints", "text": "I Revolution Saints sono un supergruppo hard rock statunitense formato nel 2014.\nIl progetto nasce dall'unione del bassista Jack Blades (Night Ranger, Damn Yankees e Shaw Blades), del chitarrista Doug Aldrich (Whitesnake, Dio, Lion, Dead Daisies, Bad Moon Rising e Burning Rain) e del batterista Deen Castronovo (Journey, Ozzy Osbourne, Bad English e Hardline)\nL'album omonimo di debutto \u00e8 uscito il 24 febbraio del 2015 tramite Frontiers Records."}
{"id": "5348600", "revid": "767487", "url": "https://it.wikipedia.org/wiki?curid=5348600", "title": "Ho ucciso Napoleone", "text": "Ho ucciso Napoleone \u00e8 un film del 2015, diretto da Giorgia Farina.\nTrama.\nAnita \u00e8 una donna in carriera che lavora come manager della casa farmaceutica Fanelli. Fredda e decisa, ha deciso di sacrificare i rapporti con il prossimo per la libert\u00e0, il lavoro e il potere: non esita neppure a buttare nel water il pesciolino rosso di nome Napoleone, affidatole da una bambina sua vicina di casa partita per le vacanze. Nel giro di una giornata tuttavia scopre di essere incinta del suo capo Paride, viene promossa ad una carica importante, ma il giorno dopo sbrigativamente licenziata.\nConvinta che sia stata licenziata da Paride perch\u00e9 incinta, medita vendetta con l'aiuto di un gruppo di donne che incontra nel parco davanti alla ditta: Olga, ex segretaria di uno studio medico che spaccia medicine, Gianna e Filippa, donne disperate e disoccupate e infine Enrica, stressata avvocatessa che prende a cuore il suo licenziamento per ingiusta causa. Ad aiutarla vi \u00e8 anche Biagio, un timido avvocato segretamente innamorato di lei e che fa parte del consiglio di amministrazione dell'azienda Fanelli. Grazie a lui, Anita scopre dei furti di soldi in azienda a carico di Paride e cerca di sfruttare la notizia per la sua vendetta. Grazie alle donne e a Biagio, Anita riesce nel suo scopo e dopo aver fatto licenziare ogni altro possibile candidato come braccio destro di Paride nel consiglio di amministrazione riesce con un espediente a far scegliere Biagio. I due infine convincono Paride a confessare il furto e l'uomo viene licenziato in tronco.\nAnita \u00e8 cos\u00ec austera a causa di una infanzia trascorsa nella completa indifferenza dei genitori, entrambi artisti, che infine si sono separati. Durante la gravidanza Anita e Biagio, scelto da lei come padre putativo nei confronti della famiglia, si avvicinano sempre di pi\u00f9 fino a sposarsi e a dare alla bambina il nome di Dora, come l'amata defunta nonna di Biagio, che lo aveva cresciuto dopo la scomparsa dei genitori. Lei si mostra sempre pi\u00f9 dolce e remissiva nei confronti di lui, rinunciando persino alla causa intentata da Enrica contro la casa farmaceutica, perch\u00e9 convinta che Biagio la riassumer\u00e0 il prima possibile.\nIn realt\u00e0 Biagio \u00e8 un approfittatore con problemi psichiatrici, che si \u00e8 servito di Anita per la sua scalata al potere in azienda. Anita non pu\u00f2 pi\u00f9 niente contro di lui perch\u00e9 Biagio pu\u00f2 ricattarla per aver dato un dimagrante non ancora in commercio alle sue amiche, in particolare a Gianna che si \u00e8 sentita male ed \u00e8 stata ricoverata in ospedale. Il marito le blocca i soldi in banca e la butta fuori di casa con la bambina. Grazie a Enrica si scopre che Biagio ha mentito a tutti riguardo ai genitori, in realt\u00e0 vivi e manager di successo e anche su sua nonna Dora, che in realt\u00e0 non \u00e8 mai esistita.\nAnita chiede aiuto a Paride e si scopre che non era stato suo volere il licenziamento della donna, avvenuto mesi prima, ma era stato voluto dagli altri membri del consiglio di amministrazione che avevano votato contro di lei: Biagio compreso. Con uno stratagemma, Anita riesce a entrare in casa dal terrazzo e scopre che Biagio vuole uccidere Gianna. Insieme alle altre amiche, Anita riesce a incastrare Biagio mentre sta cercando di avvelenarla. Biagio tuttavia riesce a fuggire.\nMesi dopo la situazione \u00e8 diversa: sentimentalmente Anita pare sia legata a Paride, mentre in ambito lavorativo, affiancata da Olga come sua nuova segretaria e con in ufficio un pesciolino rosso di nome Waterloo, \u00e8 stata riassunta in azienda dopo averla salvata dallo scandalo del dimagrante. Anita \u00e8 nuovamente una donna in carriera. Nel frattempo a Parigi, Biagio mette nuovamente in atto il suo modus operandi con un'altra manager.\nPromozione.\nIl trailer del film \u00e8 uscito l'8 marzo 2015.\nDistribuzione.\nIl film \u00e8 stato distribuito nelle sale cinematografiche italiane il 26 marzo 2015 da 01 Distribution.\nAccoglienza.\nIncassi.\nIl film \u00e8 stato un flop al botteghino, incassando complessivamente 573.115 \u20ac."}
{"id": "5348604", "revid": "26630", "url": "https://it.wikipedia.org/wiki?curid=5348604", "title": "Jameson (whisky)", "text": ""}
{"id": "5348626", "revid": "73843", "url": "https://it.wikipedia.org/wiki?curid=5348626", "title": "Monte San Biagio (Italia)", "text": ""}
{"id": "5348629", "revid": "729019", "url": "https://it.wikipedia.org/wiki?curid=5348629", "title": "Coenie Oosthuizen", "text": "Biografia.\nFormatosi a livello giovanile con i Free State Cheetahs, nel 2008 Oosthuizen inizi\u00f2 a disputare la Currie Cup con la stessa squadra. Giocatore molto veloce nonostante il suo peso di 129 kg, nel 2010 fu il maggiore realizzatore di mete per i Cheetahs in Currie Cup. Soprannominato \"Shrek\", lo stesso anno Oosthuizen cominci\u00f2 a giocare pure nel Super Rugby insieme alla franchigia dei Cheetahs.\nCoenie Oosthuizen fu convocato dal C.T. del Peter de Villiers per il tour in Europa del 2010 e fece anche parte della selezione che prepar\u00f2 la partenza per la . Per collezionare la sua prima presenza internazionale dovette comunque attendere il 9 giugno 2012, in occasione della partita contro l' disputata a Durban.\nIl pilone sudafricano prese parte alla , vincendo con gli \"Springbok\" la finale per il 3\u00ba posto."}
{"id": "5348631", "revid": "2014155", "url": "https://it.wikipedia.org/wiki?curid=5348631", "title": "Palazzo Ricci (Capitignano)", "text": "Il Palazzo dei Conti Ricci, pi\u00f9 semplicemente Palazzo Ricci, \u00e8 un palazzo storico di Capitignano (AQ).\nDimora storica della famiglia Ricci, fu fatto realizzare nel XV secolo da Umberto Ricci e, distrutto dal terremoto del 1703, ricostruito tra il XVIII e il XIX secolo; nello stesso periodo divenne residenza estiva di papa Pio VI che concesse l'indulgenza plenaria ai visitatori della cappella attigua all'edificio.\nStoria.\nConsiderato come la massima espressione d'architettura civile dell'area, fu edificato nel XV secolo in localit\u00e0 Mopolino, probabilmente su commissione di Umberto Ricci \u2014 gi\u00e0 comandante equestre al servizio di Alfonso I d'Aragona \u2014, la cui famiglia controllava sin dal medioevo tutto il territorio di Capitignano, prima dell'arrivo delle famiglie Medici e Farnese. Danneggiato gravemente dal \"Grande Terremoto\" del 1703, venne ricostruito solo sul finire del secolo, nel 1783, da Giovanni Stern e dal figlio Raffaele, fatti arrivare alla corte di Serafino Ricci da papa Pio VI \u2014 amico della famiglia Ricci \u2014 che, in seguito, utilizz\u00f2 il palazzo come residenza estiva. Nel 1839 fu effettuato un secondo restauro su progetto dell'architetto Giuseppe Valadier, gi\u00e0 attivo all'Aquila nello stesso periodo.\nDescrizione.\nL'edificio, situato a margine della frazione di Mopolino, all'angolo tra l'arteria principale del centro (via San Domenico) e la strada che lo collega a Capitignano (via Roma), si presenta di forma quadrangolare e composto da tre livelli."}
{"id": "5348633", "revid": "1305772", "url": "https://it.wikipedia.org/wiki?curid=5348633", "title": "Palazzo Ricci", "text": "Con Palazzo Ricci si pu\u00f2 far riferimento a:"}
{"id": "5348654", "revid": "1078002", "url": "https://it.wikipedia.org/wiki?curid=5348654", "title": "Protezione dai guasti (basi di dati)", "text": "In informatica, in particolare parlando di basi di dati, con il termine di protezione dai guasti si intendono tutte quelle procedure attuate al fine di mantenere il database il pi\u00f9 possibile integro a fronte di possibili malfunzionamenti.\nTipi di malfunzionamento.\nTransaction Abort.\nIl \"Transaction Abort\" \u00e8 un'interruzione di una transazione che non comporta la perdita di dati n\u00e9 in memoria temporanea n\u00e9 in memoria permanente. Questo malfunzionamento \u00e8 causato da una situazione prevista (come una violazione di vincoli di integrit\u00e0 o un tentativo di accesso a dati di cui non abbiamo i privilegi) ed \u00e8 correttamente rilevata dal Transaction Manager.\nComportamento a fronte di Transaction Abort.\nUn Transaction Abort viene gestito con l'uso dei Log (vedi log manager).\nPer ogni azione eseguita da una transazione, il data manager provvede a salvare sia il nuovo stato del database, sia un Log dell'azione eseguita che ha portato il vecchio stato nel nuovo. Il Log, comparato con il nuovo stato, ci fornisce la Before Image del database.\nPer ogni azione abortita, si effettua un rollback. La gestione del rollback avviene dapprima scrivendo sul Log un abort record (contenente l'ID della transazione che l'ha causato). In seguito vengono disfatte tutte le operazioni precedentemente eseguite dalla transazione che ha causato l'abort.\nProtocollo Write Ahead Log.\nIl protocollo Write Ahead Log prevede che, se una transazione deve essere disfatta, sia indispensabile che la before image sia salvata nel Log \u2018'prima'\u2019 che le relative modifiche sul database vengano rese permanenti.\nSystem Abort.\nIl \"System Abort\" \u00e8 un'interruzione di transazioni attive dovuta a un'anomalia hardware o software dell'unit\u00e0 centrale o di una periferica (ad esempio un blackout). Si assume che il contenuto della memoria permanente sopravviva mentre quello nella memoria temporanea venga perso.\nComportamento a fronte di System Abort.\nUna transazione si pu\u00f2 dire terminata solo quando viene memorizzato sul Log il relativo commit record. Solo in questo caso i suoi lock possono essere rilasciati e la transazone \u00e8 completamente terminata.\nIn caso di System Abort, il recovery manager attiva la procedura di Restart.\nQuesta procedura serve a portare la base di dati ad uno stato consistente, effettuando l'operazione di UnDo di tutte le transazioni attive all'atto del guasto. Queste ultime sono riconoscibili dal fatto che non hanno un commit record nel Log.\nPolitica dell'update ritardato.\nPolitica applicata da DBMS che non permettono l'operazione UnDo (ad esempio Ingres).\nL'after image di una pagina non viene memorizzata subito nel database ma solo nel Log.\nL'esecuzione del commit avviene scrivendo il commit record sul Log e, solo in seguito, copiando l'after image sulla base di dati.\nCon questa politica si migliorano le prestazioni del sistema nel caso di frequenti Transaction e System Abort, incorrendo per\u00f2 in una maggiore complessit\u00e0 dei commit.\nSystem Crash.\nIl \"System Crash\" \u00e8 un'anomalia che danneggia la memoria permanente del sistema.\nComportamento a fronte di System Crash.\nL'unica modo in cui sia possibile effettuare il recovery da una situazione di System Crash \u00e8 nel caso in cui sia integro il Log.\nA tal scopo il Log viene sempre mantenuto in duplice copia."}
{"id": "5348659", "revid": "1305772", "url": "https://it.wikipedia.org/wiki?curid=5348659", "title": "Prayer", "text": ""}
{"id": "5348661", "revid": "11266", "url": "https://it.wikipedia.org/wiki?curid=5348661", "title": "Universit\u00e0 degli Studi eCampus", "text": ""}
{"id": "5348665", "revid": "281944", "url": "https://it.wikipedia.org/wiki?curid=5348665", "title": "Atollo Haa Dhaalu", "text": ""}
{"id": "5348674", "revid": "287204", "url": "https://it.wikipedia.org/wiki?curid=5348674", "title": "Passopisciaro", "text": "Passopisciaro (\"Passupisciaru\" in siciliano) \u00e8 una delle sette frazioni di Castiglione di Sicilia, in provincia di Catania.\nEtimologia.\nIl nome del paese pare risalire al periodo borbonico: racconta della presenza in questi luoghi del brigante Ciccu Zummu che, per raggirare il capitano giustiziere della Real Gran Corte di Randazzo, coinvolse un povero pescivendolo, in siciliano \"pisciaro\", che rimase ucciso. Da quel giorno il luogo prese il nome di \"passo del pescivendolo\", in siciliano \"passu du pisciaru\". .\nStoria.\nI primi contadini si insediarono nella zona a met\u00e0 Ottocento, ma \u00e8 sotto il Regno d'Italia che Passopisciaro vide la sua fondazione vera e propria, quando vennero costruite le prime case dell'attuale centro presso il cosiddetto \"Passo del Pisciaro\". Il centro crebbe rapidamente (ai primi del \u2018900 furono censiti quasi mille abitanti) e allo sviluppo demografico si accompagn\u00f2 anche quello economico, con la nascita di arti, mestieri, fabbriche per la distillazione dell'alcol etilico, segherie, piccole botteghe artigiane. Lo sviluppo fu agevolato anche dalla costruzione della ferrovia Circumetnea (il tratto Bronte-Castiglione fu inaugurato il 30 settembre 1895) e del suo porto di carico e scarico merci: il vino passopisciarese, una volta scaricato a Riposto, veniva esportato per tagliare il Chianti, il Barolo e i vini francesi, oltre a raggiungere la Russia. Sempre in questo periodo (1897) il canonico Rosario Pennisi, gi\u00e0 tesoriere della Cattedrale di Acireale, fece erigere a sue spese una cappella che nel 1921 divent\u00f2 la parrocchia di Maria Santissima del Rosario. A testimonianza della prosperit\u00e0 di questo periodo, Vincenzo Sardo, nel suo \"Castiglione Citt\u00e0 demaniale e Citt\u00e0 feudale\", pubblicato nel 1910, defin\u00ec Passopisciaro \"uno dei centri pi\u00f9 importanti della provincia di Catania\".\nLe politiche economiche del governo centrale insieme ad altre problematiche quali la concorrenza dell'America sul grano, l'adozione della tariffa per la produzione cerealicola e la guerra commerciale con la Francia, misero in crisi l'economia della Sicilia e molti abitanti di Passopisciaro furono costretti ad emigrare negli Stati Uniti d'America, dove Rochester divenne una specie di enclave passopisciarese..\nTra la prima e la seconda guerra mondiale, Passopisciaro conobbe un nuovo periodo di crescita urbanistica ed economica. Nel giugno 1923 il paese venne minacciato direttamente dall'eruzione dell'Etna, venendo per\u00f2 risparmiato dalla colata lavica. Fu proprio in occasione di questo evento che nacque la pratica devozionale della processione del simulacro di Maria Santissima del Rosario per le vie cittadine ogni prima domenica di luglio, come ringraziamento per quello che all'epoca venne ritenuto un intervento miracoloso.\nDurante la seconda guerra mondiale, il 13 luglio 1943, due cacciabombardieri B25 Mitchell bombardarono il paese, provocando la morte di sette civili.\nNel dopoguerra, il 24 febbraio 1947 e per una decina di giorni a venire, Passopisciaro venne nuovamente minacciato da un'altra eruzione dell'Etna. Gli eventi bellici e naturali, uniti alla crisi del comparto vitivinicolo, provocarono l'abbandono progressivo delle campagne, sia da parte dei proprietari che degli stessi contadini, con una seconda ondata di emigrazione degli abitanti di Passopisciaro verso Stati Uniti d'America, Brasile, Argentina e Australia prima, Francia, Svizzera, Germania e nelle grandi citt\u00e0 del nord Italia poi, Milano su tutte.\nA partire dalla fine degli anni '90 l'economia del paese ha vissuto una nuova fase di crescita, grazie al rilancio dell'attivit\u00e0 vitivinicola dell'area etnea.\nAmministrazione.\nNel maggio del 1949 Passopisciaro chiese il distacco dal comune di Castiglione di Sicilia, ma il 1\u00ba marzo 1951 la prefettura di Catania bocci\u00f2 la richiesta, confermandone lo \"status\" di frazione.\nUrbanistica e architettura.\nA differenza degli altri paesi del retroterra, Passopisciaro possiede strade larghe con ampi marciapiedi e abitazioni dal prospetto simmetrico. Attorno alle strade si sviluppa una serie di ville baronali i cui proprietari sono gli stessi che qui avevano condotto questi contadini: Villa Corso, gi\u00e0 dimora del fisico catanese Ettore Majorana; Villa Vagliasindi; Villa Pennisi, del canonico Rosario Pennisi Cesar\u00f2, tesoriere della Cattedrale di Acireale ed edificatore della chiesa Maria Santissima del Rosario; Villa Vigo; Villa Scuderi; Villa Grassi Voces; \"Villa Musmeci\"."}
{"id": "5348688", "revid": "1123217", "url": "https://it.wikipedia.org/wiki?curid=5348688", "title": "Pterosauromorpha", "text": ""}
{"id": "5348691", "revid": "38120", "url": "https://it.wikipedia.org/wiki?curid=5348691", "title": "I liga 2013-2014", "text": "La I liga 2013-2014 \u00e8 stata la 66\u00aa edizione del secondo livello del campionato polacco di calcio, la sesta sotto il nome di [I liga]. La stagione \u00e8 iniziata il 27 luglio 2013 e si \u00e8 conclusa il 7 giugno 2014.\nIl GKS Be\u0142chat\u00f3w e il G\u00f3rnik \u0141\u0119czna sono stati promossi in Ekstraklasa. Il Puszcza Niepo\u0142omice, il Rybnik e l'Okocimski Brzesko sono stati retrocessi in II liga. A stagione terminata il Kolejarz Str\u00f3\u017ce \u00e8 stato dissolto e lo Stomil Olsztyn \u00e8 stato ripescato.\nStagione.\nNovit\u00e0.\nAl termine della I liga 2012-2013 lo Zawisza Bydgoszcz e il KS Cracovia sono stati promossi in Ekstraklasa. Il Warta Pozna\u0144, il Polonia Bytom e il \u0141KS \u0141\u00f3d\u017a sono stati retrocessi in II liga. L'Okocimski Brzesko ha mantenuto la categoria, poich\u00e9 il Polonia Varsavia, retrocesso dalla Ekstraklasa, non ha soddisfatto i requisiti richiesti dalla PZPN per la I liga.\nDalla Ekstraklasa 2012-2013 \u00e8 stato retrocesso il GKS Be\u0142chat\u00f3w. Dalla II liga 2012-2013 sono stati promossi il Puszcza Niepo\u0142omice e il Wis\u0142a P\u0142ock, primi due classificati del girone Est, il Chojniczanka Chojnice e il Rybnik, primi due classificati del girone Ovest.\nPrima dell'inizio della stagione il GKS Bogdanka ha cambiato il proprio nome in G\u00f3rnik \u0141\u0119czna.\nFormula.\nLe 18 squadre partecipanti si affrontano due volte in un girone di andata e uno di ritorno per un totale di 34 giornate.\nLe prime due classificate sono promosse in Ekstraklasa. Le ultime quattro classificate sono retrocesse in II liga.\nClassifica finale.\nLegenda:\n\u00a0\u00a0\u00a0\u00a0\u00a0 Promossa in Ekstraklasa 2014-2015\n\u00a0\u00a0\u00a0\u00a0\u00a0 Retrocesse in II liga 2014-2015"}
{"id": "5348714", "revid": "438678", "url": "https://it.wikipedia.org/wiki?curid=5348714", "title": "L'ingiusta condanna", "text": "L'ingiusta condanna \u00e8 un film drammatico del 1952, diretto da Giuseppe Masini.\nTrama.\nSiamo in Maremma. Un medico che si dedica alla ricerca scientifica si innamora di Anna, la figlia di un chimico, il quale non approva la relazione. Viene cos\u00ec corteggiato da altre donne, tra le quali Barbara si dimostra la pi\u00f9 intraprendente: intanto Anna si fidanza e il giovane medico inizia a soffrire. Quando scoppia un'epidemia di malaria lo scienziato viene accusato di non pensare a guarire gli abitanti del posto per continuare gli esperimenti scientifici, subisce un processo e finisce in carcere.\nProduzione.\nIl film rientra nel filone drammatico-sentimentale, popolarmente detto \"strappalacrime\" (poi ribattezzato dalla critica \"neorealismo d'appendice\").\nVenne iscritto al pubblico registro cinematografico con il n. 1.112. Presentato alla Commissione di Revisione Cinematografica l'8 ottobre 1952, ottenne il visto di censura n. 12.919 del 25 novembre 1952, con una lunghezza della pellicola di 2.670 metri..\nDistribuzione.\nIl film ebbe la prima proiezione pubblica in Italia il 28 novembre del 1952.\nAnnunciato dapprima con il titolo \"Romantico incontro\", venne rieditato nel 1955 con il titolo \"Quelli che non muoiono\"."}
{"id": "5348731", "revid": "729019", "url": "https://it.wikipedia.org/wiki?curid=5348731", "title": "Eben Etzebeth", "text": "Biografia.\nFormatosi a livello giovanile con , nel 2011 Etzebeth entr\u00f2 a far parte della prima squadra, ma non scese mai in campo. Lo stesso anno vinse la Varsity Cup, competizione universitaria sudafricana, con le Ikey Tigers, rappresentativa dell'Universit\u00e0 di Citt\u00e0 del Capo. Prima ancora di esordire con la squadra provinciale, fu incluso nella rosa della franchigia degli , con cui debutt\u00f2 durante il Super Rugby 2012. Nella stessa annata gioc\u00f2 il suo primo incontro di Currie Cup con Western Province, aggiudicandosi la competizione. Divenuto stabilmente titolare in entrambe le formazioni, manc\u00f2 tutto il Super Rugby 2014 a causa di un infortunio al piede subito in nazionale. Ritorn\u00f2 in tempo per vincere la Currie Cup 2014, della quale gioc\u00f2, per\u00f2, solo la prima giornata. Nell'estate 2015, firm\u00f2 un contratto annuale con la squadra giapponese degli NTT-Docomo Red Hurricanes per disputare la Top League. Tornato in Sudafrica per il Super Rugby 2016, milit\u00f2 per altri quattro anni negli Stomers; salt\u00f2, per\u00f2, tutta la stagione 2018 del Super Rugby a causa di una combinazione di infortuni. A partire dall'annata 2019-2020 gioca in Top 14 con il , club con il quale ha sottoscritto un contratto biennale.\nA livello internazionale, Etzebeth fece parte della selezione under-20 sudafricana che si classific\u00f2 quinta al Campionato mondiale giovanile di rugby 2011. L'anno successivo il commissario tecnico Heyneke Meyer lo fece esordire nel contro l' nel primo incontro del tour estivo dei britannici; Etzebeth divenne cos\u00ec il pi\u00f9 giovane debuttante di sempre in nazionale nel ruolo di seconda linea. Successivamente fu presente in tutti gli altri appuntamenti della stagione internazionale degli \"Springboks\" ed, a fine anno, vinse il premio come miglior giovane rugbista sudafricano. Nel 2013 non manc\u00f2 nessun incontro disputato dalla nazionale; le sue prestazioni gli valsero la candidatura al premio di miglior giocatore IRB dell'anno e la seconda vittoria consecutiva del riconoscimento come miglior giovane del Sudafrica. L'annata internazionale del 2014 lo vide assente solamente nei \"test-match\" di giugno a causa di un infortunio. Segn\u00f2 la sua prima meta in nazionale contro l' nella prima giornata del The Rugby Championship 2015. Convocato per disputare la , disput\u00f2 tutti gli incontri della competizione, marcando anche una meta contro l' nella vittoria che valse il 3\u00ba posto finale al Sudafrica. Il successivo cambio di allenatore non vide una diminuzione nel suo utilizzo; Etzebeth, infatti, salt\u00f2 solo due partite nei due anni sotto la guida tecnica di Allister Coetzee. Nella sfida contro l'Australia, valida come terza giornata del The Rugby Championship 2016 divenne il pi\u00f9 giovane \"Springboks\" a raggiungere il traguardo delle cinquanta presenze internazionali. L'anno seguente, fu nominato capitano nell'ultimo incontro con la della tourn\u00e9e estiva dei transalpini in sostituzione dell'infortunato Warren Whiteley; mantenne, successivamente, il ruolo di leader nel corso di tutta l'annata. Nel 2018, con la nomina di Rassie Erasmus a commissario tecnico, perse la leadership della nazionale, ma rimase comunque sempre presente nella lista dei convocati. Il 2019 lo vide tornare ad indossare la fascia di capitano unicamente nella sfida alla nazionale australiana nel corso della vittoriosa campagna nel The Rugby Championship. Chiamato nella rosa per giocare la , manc\u00f2 solamente la partita contro il tra quelle che portarono gli \"Springboks\" ad aggiudicarsi il torneo."}
{"id": "5348763", "revid": "661526", "url": "https://it.wikipedia.org/wiki?curid=5348763", "title": "Fairchild C-26 Metroliner", "text": "Fairchild C-26 Metroliner \u00e8 la designazione per la serie Fairchild Swearingen Metroliner di aerei turboelica in servizio presso le forze armate statunitensi. Non \u00e8 stato ufficialmente denominato dalle forze armate USA, ma \u00e8 ufficiosamente noto con lo stesso nome del corrispondente modello civile. Il C-26A \u00e8 la versione militare del Model SA227-AC Metro III; il C-26B \u00e8 la versione militare del Model SA227-BC Metro III e Model SA227-DC Metro 23; e l'UC-26C \u00e8 la designazione militare per il Model SA227-AT Merlin IVC.\nStoria del progetto.\nLa United States Air Force compr\u00f2 11 aerei C-26A basati sul SA227-AC, e due di questi furono forniti alla Aviaci\u00f3n Militar Venezolana. Pi\u00f9 tardi i C-26B erano l'equivalente militare del Metro 23 e l'USAF ne ricevette 37 esemplari. Alcuni di questi furono trasferiti alla Fuerza A\u00e9rea del Per\u00fa e all'US Army, mentre sei furono trasferiti all'US Navy come C-26D. L'esercito americano acquist\u00f2 anche un Merlin IVC di seconda mano e lo mise in servizio come il (solo) UC-26C.\nUn Metro III, c/n AC-614, fu trasformato nel Fairchild Aircraft/Lockheed Multi Mission Surveillance Aircraft, dotato di un radar Lockheed phased array in una lunga capsula sotto la fusoliera. Diverse caratteristiche di questo aereo MMSA (\"Aereo da sorveglianza multi-missione\") furono adottate in alcuni C-26 dell'USAF, rinominati RC-26B, impiegati dall'Air National Guard (ANG) in vari stati. Questi aeromobili sono stati usati principalmente per missioni di ricognizione da parte del Department of Defense a supporto di vari organi del Department of Homeland Security come United States Coast Guard (USCG) e Customs and Border Protection (CBP) nella lotta alla droga oppure, ancora, all'USCG e alla Federal Emergency Management Agency (FEMA) nell'immediatezza di calamit\u00e0 naturali. In origine gli aerei RC-26B venivano configurati con una capsula ventrale contenente una torretta con sensori e un registratore di dati. Recentemente questa capsula \u00e8 stata tolta e la torretta con sensori \u00e8 stata aggiunta alla \"pancia\" dell'aereo. Per un certo periodo, alcuni dei C-26B fecero servizio con la registrazione civile.\nLa US Navy mantiene in servizio diversi apparecchi C-26D, modificati per aumentarne il raggio di azione, presso la \"Pacific Missile Range Facility Barking Sands\" (Hawaii)."}
{"id": "5348765", "revid": "247222", "url": "https://it.wikipedia.org/wiki?curid=5348765", "title": "La riva bianca, la riva nera", "text": ""}
{"id": "5348766", "revid": "125614202", "url": "https://it.wikipedia.org/wiki?curid=5348766", "title": "\u0130stanbul Ba\u015fak\u015fehir Futbol Kul\u00fcb\u00fc", "text": "L'\u0130stanbul Ba\u015fak\u015fehir Futbol Kul\u00fcb\u00fc, meglio noto come \u0130stanbul Ba\u015fak\u015fehir, Medipol Ba\u015fak\u015fehir (per ragioni di sponsorizzazione) o semplicemente Ba\u015fak\u015fehir e in precedenza come \u0130stanbul B.B., \u00e8 una societ\u00e0 calcistica turca con sede nella citt\u00e0 di Istanbul. Milita nella S\u00fcper Lig, la massima divisione del campionato turco.\nFondato nel 1990, il club debutt\u00f2 nella massima serie turca, la S\u00fcper Lig, nel 2007-2008. Nella sua bacheca vanta la vittoria di un campionato turco, ottenuta nel 2019-2020. \nDi propriet\u00e0 del Ministero turco per la Giovent\u00f9 e lo Sport, disputa le partite interne allo stadio Ba\u015fak\u015fehir Fatih Terim della citt\u00e0 turca.\nStoria.\nLa squadra nacque nel 1990 con il nome di \"ISKI SK\". L'ISKI SK milit\u00f2 nel 1990-1991 nel campionato della regione di Istanbul e ottenne la promozione in TFF 2. Lig, la terza serie del campionato turco. Dopo la promozione la squadra cambi\u00f2 nome in \u0130stanbul B\u00fcy\u00fck\u015fehir Belediyesi Spor Kul\u00fcb\u00fc (\u0130stanbul B.B.), club di cui divenne la sezione calcistica.\nLa squadra milit\u00f2 nella terza serie turca sino al 1996, da cui guadagn\u00f2 qualche anno dopo la promozione in TFF 1. Lig, la seconda divisione turca.\nNel 2006-2007, sotto la guida dell'allenatore Abdullah Avc\u0131, il Ba\u015fak\u015fehir ottenne la promozione in S\u00fcper Lig, la massima serie turca, in cui esord\u00ec nel 2007-2008 con un ottimo dodicesimo posto e una salvezza tranquilla. La squadra si consolid\u00f2 dunque in massima serie, chiudendo al nono posto la stagione 2008-2009, con un organico che annoverava Okan Buruk, \u0130brahim Ak\u0131n, Marquinhos e G\u00f6khan S\u00fczen. Nel 2009-2010 la compagine di Istanbul fece di meglio, raggiungendo il sesto posto finale e i quarti di finale di Coppa di Turchia, mentre nella stagione 2010-2011 si piazz\u00f2 dodicesima e arriv\u00f2 in finale di Coppa di Turchia, dove fu sconfitta allo Stadio Kadir Has di Kayseri dal per 4-3 ai tiri di rigore (2-2 dopo i tempi supplementari). L'annata 2011-2012 vide l'avvicendamento in panchina tra Avc\u0131 e Arif Erdem, subentrato nel novembre 2011 e capace di condurre i suoi al sesto posto finale. La retrocessione avvenne, tuttavia, al termine della travagliata stagione 2012-2013, in cui il Ba\u015fak\u015fehir esoner\u00f2 il primo tecnico straniero della propria storia, il portoghese Carlos Carvalhal, gi\u00e0 a novembre, rimpiazzandolo con B\u00fclent Korkmaz. A nulla valse il cambio in panchina: la squadra cadde in seconda serie a causa della sconfitta all'ultima giornata (2-1) contro il , chiudendo al sedicesimo posto in classifica.\nFu Cihat Arslan a raccogliere le redini della squadra. Il ritorno in massima serie fu immediato, grazie alla vittoria del campionato di seconda divisione nel 2013-2014, grazie anche ai gol del bomber Mehmet Batdal, autore di 13 reti in 31 partite, e a un bilancio di 25 vittorie, 6 pareggi e 6 sconfitte. Nel giugno 2014 il club mut\u00f2 nome in \"\u0130stanbul Ba\u015fak\u015fehir F.K.\" e un mese dopo si trasfer\u00ec nel nuovo Stadio Ba\u015fak\u015fehir Fatih Terim, impianto da poco pi\u00f9 di posti. Dalla stagione 2014-2015 il club milita nella S\u00fcper Lig, la massima divisione del campionato turco.\nIl 25 maggio 2015 il club firm\u00f2 un contratto quadriennale di sponsorizzazione con \"Medipol E\u011fitim ve Sa\u011fl\u0131k Grubu\" (Medipol Education and Health Group), mutando nome in \"Medipol Ba\u015fak\u015fehir Futbol Kul\u00fcb\u00fc\".\nNel 2014-2015 e 2015-2016, prime due annate in massima serie dopo la nuova promozione, la squadra ottenne il quarto posto finale. Nel 2016-2017 ha conseguito un prestigioso secondo posto, mentre l'anno dopo \u00e8 giunta terza. Nell'annata 2018-2019, dopo aver condotto a lungo la classifica, perde il primato alla penultima giornata, quando viene sconfitta per 2-1 in casa dei diretti rivali del ; chiude la stagione al secondo posto.\nNella stagione 2019-2020, sotto la guida del tecnico Okan Buruk, si laurea campione di Turchia per la prima volta nella sua storia, aggiudicandosi il titolo alla penultima giornata. \u00c8 la terza squadra al di fuori delle tre grandi di Istanbul a vincere il campionato turco.\nLa stagione 2020-2021 \u00e8 molto sottotono: il club naviga poco sopra la zona retrocessione e solo un buon finale di campionato consente di chiudere al dodicesimo posto con 48 punti. In Champions League la squadra si piazza ultima nell'impegnativo girone con Manchester United, Lipsia e PSG, ottenendo solo una vittoria contro gli inglesi.\nOrganico.\nRosa 2021-2022.\n\"Aggiornata al 5 gennaio 2022.\"\nPartecipazioni alle coppe europee.\n\"Statistiche aggiornate al 4 agosto 2020\"."}
{"id": "5348773", "revid": "2008079", "url": "https://it.wikipedia.org/wiki?curid=5348773", "title": "Leelah Alcorn", "text": "Biografia.\nLeelah Alcorn nacque nel 1997 con il nome di Joshua Ryan; ha poi respinto questo nome, e nella sua nota di suicidio si firma \"(Leelah) Josh Alcorn\". Con altri tre fratelli, come lei stessa ha avuto l'occasione di affermare, crebbe in un ambiente cristiano molto rigoroso. La famiglia apparteneva alla Chiesa di Cristo di Cincinnati e partecipava assiduamente alle funzioni; era stata inoltre descritta in un profilo di quella chiesa pubblicato in un articolo datato 2011 della rivista religiosa \"The Christian Chronicle\".\nLeelah crebbe in una famiglia cristiana conservatrice nello stato dell'Ohio. All'et\u00e0 di 14 anni fece coming out come trans davanti ai suoi genitori, Carla e Doug Alcorn, che per\u00f2 rifiutarono di accettare la sua identit\u00e0 di genere; al compimento dei 16 anni, le negarono anche la possibilit\u00e0 di sottoporsi al trattamento di transizione (terapia di riassegnazione del sesso), destinandola invece al locale gruppo di terapia di conversione di matrice cristiana, con l'intento di convincerla a respingere la sua identit\u00e0 e di accettare il genere assegnatole alla nascita.\nDopo aver rivelato ai suoi compagni di classe la propria attrazione verso i maschi, i genitori la rimossero dalla scuola e le impedirono per cinque mesi l'accesso al proprio telefono cellulare, ai social media e a Internet. Nella sua lettera di suicidio, Leelah cita la solitudine, l'incomprensione, e la mancanza di speranza come le ragioni principali per la decisione di porre fine alla sua vita e indica i genitori come responsabili per aver generato in lei tali sentimenti. Alcorn si \u00e8 suicidata gettandosi sotto un camion sull'Interstate 71, a pochi chilometri di distanza dalla propria abitazione.\nLeelah aveva predisposto che la sua lettera di addio fosse pubblicata automaticamente online diverse ore dopo la sua morte. Ben presto il caso ha attirato l'attenzione internazionale. Anche gli attivisti per i diritti LGBT hanno immediatamente richiamato all'attenzione del grande pubblico il caso come prova dei gravi problemi che devono affrontare i transgender. Si sono tenute veglie in sua memoria sia negli Stati Uniti d'America, sia nel Regno Unito. Varie petizioni sono state presentate per chiedere l'istituzione di una \"legge di Leelah\", ossia il divieto della terapia di conversione negli Stati Uniti. I genitori della ragazza sono infine stati accusati della morte della figlia dall'attivista per i diritti LGBT Dan Savage, con la successiva comparsa di accuse, minacce e molestie online nei loro confronti; sono stati anche severamente criticati per transfobia nei riguardi di Leelah e per i commenti fatti ai media, nei quali hanno difeso le proprie azioni chiamando in causa la propria fede cristiana.\nLa morte.\nPrima della sua morte, avvenuta nella notte del 28 dicembre 2014, Leelah aveva programmato che il suo messaggio d'addio venisse pubblicato automaticamente sul suo account su Tumblr alle 17:30. Nella nota dichiarava l'intenzione di porre fine alla propria vita, commentando:\nSecondo il ministro della Chiesa della famiglia, gli Alcorn decisero di tenere il funerale privato dopo aver ricevuto gravi minacce. Il corpo di Leelah venne sottoposto a cremazione.\nLa \"Legge di Leelah\".\nUn gruppo su Facebook chiamato \"Giustizia per Leelah Alcorn\" \u00e8 stato ben presto istituito, mentre una petizione per \"La legge di Leelah\" (il divieto della terapia di conversione in tutto il territorio statunitense) \u00e8 stata creata dal \"Transgender Human Rights Institute\" per aumentare la consapevolezza degli effetti psicologicamente nocivi di tali pratiche; entro il 24 gennaio ha avuto 330.009 firme, divenuta la petizione a pi\u00f9 rapida crescita della Change.org nell'intero 2014.\nUn secondo appello che chiedeva la promulgazione della \"Legge di Leelah\" \u00e8 stato inviato al sistema di petizioni \"We the People\" in una sezione del sito presidenziale \"WhiteHouse.gov\" il 3 gennaio 2015, raccogliendo pi\u00f9 di 100.000 firme fino al 30 gennaio. Sotto l'hashtag #RealLiveTransAdult su Twitter, molte persone trans hanno postato tweet incoraggianti per i loro compagni ed amici pi\u00f9 giovani, mentre altri hashtags, come #ProtectTransKids, e \"Rest in Power\", diffusi anche su Twitter. Un'altra petizione di change.org \u00e8 stato istituita chiedendo inoltre che fosse il nome scelto da Leelah quello che dovesse essere scritto sulla sua lapide, guadagnando anche questa pi\u00f9 di 80.000 firme.\nIl 6 gennaio, Adam Hoover del \"Marriage Equality Ohio\" ha osservato che, dal momento che la richiesta di avere il nome scelto da Alcorn sulla sua pietra tombale sembrava aver \"una possibilit\u00e0 molto bassa\" di successo, ci sarebbe stata una raccolta di fondi per la creazione di un memoriale permanente organizzato come una panca, un albero e una lapide commemorativa."}
{"id": "5348786", "revid": "71229078", "url": "https://it.wikipedia.org/wiki?curid=5348786", "title": "Presa di forza", "text": ""}
{"id": "5348787", "revid": "767487", "url": "https://it.wikipedia.org/wiki?curid=5348787", "title": "Che aria tira", "text": "Che aria tira \u00e8 un album discografico del gruppo musicale italiano Il Parto delle Nuvole Pesanti, pubblicato nel 2013 da Ala Bianca e distribuito da Warner.\nIl disco.\nAl suo undicesimo album, il gruppo bolognese di origine calabra affronta -tramite sperimentazioni musicali sempre nuove - temi sociali quali i danni all'ambiente delle ecomafie, le morti sul lavoro, la condizione dei carcerati.\nFormazione.\nSalvatore De Siena - voce, chitarre, ritmiche, tamburello\nAmerigo Sirianni - chitarre, mandolino, pianoforte, synth, voce\nDomenico \"Mimmo\" Crudo bassi, voce\nCollaboratori storici.\nAntonio Rimedio - fisarmonica, pianoforte, sax\nManuel Franco - batteria, caj\u00f3n, darabouka\nAltri musicisti.\nFrancesco Rimedio - tastiere\nChristian Lisi - ukulele, contrabbasso\nFeauturing.\nMikrokosmos, (Coro Multietnico di Bologna diretto dal M\u00b0 Michele Napolitano) - cori in \"Che aria tira\"\nFabrizio Moro - voce e parte del testo di \"Crotone\" per gentile concessione di \"Fattoria del Moro Publishing\"\nCarlo Lucarelli- voce recitante in \"La nave dei veleni\"\nCanceli Basak- voce in \"Ali Ochali\""}
{"id": "5348802", "revid": "729019", "url": "https://it.wikipedia.org/wiki?curid=5348802", "title": "Laffly W15TCC", "text": "La Laffly W15T Chasseur de Chars era un cacciacarri ruotato francese sviluppato dalla Laffly sul telaio del trattore d'artiglieria leggero Hotchkiss W15. Fu realizzato come soluzione di emergenza dall'Esercito francese contro la netta superiorit\u00e0 dei carri armati tedeschi.\nStoria.\nSviluppo e produzione.\nLa societ\u00e0 Laffly, originariamente produttrice di mezzi pesanti quali autocarri ed autobus, negli anni venti e trenta si era specializzata nella progettazione di veicoli fuoristrada. I telai Laffly, tra i quali il Laffly W15, si distinguevano per l'avanzano sistema di trasmissione e sospensione ed, esteticamente, per le due coppie di ruote folli, rispettivamente sotto al muso e tra il primo ed il secondo asse, che favorivano il superamento degli ostacoli.\nNell'ottobre del 1939 presso l'Arm\u00e9e de terre era chiara l'esigenza di un veicolo anticarro ruotato ed il generale Keller, Ispettore generale delle forze corazzate francesi, propose l'idea di installare il cannone controcarro 47 mm Mle 1937 su un veicolo blindato fuoristrada. Il 6 dicembre 1939 il progetto venne accettato; la scelta dello scafo cadde sul mezzo 6\u00d76 Laffly W15, in particolare sulla versione trattore d'artiglieria leggero Hotchkiss W15T. Il progetto prevedeva una cabina completamente blindata e, posteriormente, una casamatta blindata sul cassone del mezzo, contenente il cannone, installato \"in fuga\". Le piastre, spesse 12\u201315\u00a0mm, garantivano una ragionevole protezione all'equipaggio, comparabile alla scudatura dell'equivalente Panzerj\u00e4ger I tedesco. Le prime prove fuoristrada del prototipo completamente blindato ebbero luogo presso il poligono di Vincennes il 2 marzo 1940, seguite dalle prove a fuoco il 4 marzo con il personale della 1re Division Cuirass\u00e9e. I test furono completati con successo il 12 marzo ed il \"W15TCC\" venne accettato dall'esercito. Tuttavia il 6 maggio il generale Gamelin si oppose alla produzione in serie del mezzo in considerazione della sua bassa protezione, della sagoma eccessivamente alta e delle conseguenze della sua produzione sugli altri programmi in corso.\nLa rapida avanzata delle Panzer-Divisionen precipit\u00f2 la situazione francese e il 17 maggio lo Stato maggiore emise un ordine per 50 mezzi; affinch\u00e9 questi potessero influire sugli eventi, si decise di velocizzarne l'entrata in servizio producendo il cacciacarri con blindatura notevolmente ridotta. La cabina ricevette una blindatura solo parziale, con due piastre superiori ed un parabrezza blindato, ripiegabile in condizioni di marcia. La casamatta posteriore venne eliminata ed il pezzo ricevette solo un prolungamento ai due lati della scudatura del pezzo, a protezione dei serventi. Il cannone aveva un settore di tiro orizzontale di 60\u00b0 verso il retro del mezzo ed una elevazione di -13\u00b0/+13\u00b0; il mezzo era dotato inoltre di un fucile mitragliatore MAC 24/29, che poteva essere montato su due differenti sostegni sulla sovrastruttura. Il 20 maggio l'ordine fu portato a 100 unit\u00e0. Il primo veicolo fu consegnato il 25 maggio, solo 8 giorni dopo l'emissione dell'ordine. Il ritmo di produzione fu di 5 mezzi ogni due giorni, per un totale di 70 scafi completati, di cui 62 entrati in servizio prima della resa della Francia.\nOrganizzazione.\nI \"W15TCC\" vennero assegnati alle \"Batterie d'Anti-Chars Automoteurs\" (\"BACA\"), ovvero \"batterie anticarro semoventi\". Ogni \"BACA\" schierava tre sezioni o plotoni (anticarro, antiaerea e servizi) ed aveva in organico 3 ufficiali, 12 sottufficiali e 73 soldati.\nImpiego operativo.\nAlla prova del fuoco i \"W15TCC\" risultarono pienamente soddisfacenti e causarono numerose perdite tra i carri tedeschi, senza per questo influire sull'inesorabile avanzata delle Panzer-Division. Tuttavia l'immaturit\u00e0 del veicolo dovuta all'urgenza nella progettazione e produzione si evidenzi\u00f2 soprattutto nei seguenti aspetti:"}
{"id": "5348806", "revid": "76963", "url": "https://it.wikipedia.org/wiki?curid=5348806", "title": "Jacob Pleydell-Bouverie, VI conte di Radnor", "text": "Biografia.\nEra il figlio di William Pleydell-Bouverie, V conte di Radnor, e di sua moglie, Helen Matilda Chaplin. Frequent\u00f2 la Harrow School e il Trinity College (Cambridge).\nCarriera.\nFu segretario privato di Henry Chaplain (1890-1892). Venne eletto nella Camera dei comuni come deputato per Wiltshire. Nel 1900 successe al padre. Nel 1901 venne eletto sindaco di Folkestone.\nServ\u00ec nella British Army con il grado di tenente colonnello del IV battaglione del Wiltshire Regiment. Combatt\u00e9in Sudafrica nel 1900 e in India (1914-1917) con il grado di brigadiere generale.\nMatrimonio.\nSpos\u00f2, il 20 gennaio 1891, Julian Eleanor Adelaide Balfour (?-5 gennaio 1946), figlia di Charles Balfour. Ebbero dieci figli:\nMorte.\nMor\u00ec il 26 giugno 1930."}
{"id": "5348808", "revid": "729019", "url": "https://it.wikipedia.org/wiki?curid=5348808", "title": "Associazione Calcio Ravenna 1942-1943", "text": "Questa pagina raccoglie le informazioni riguardanti l'Associazione Calcio Ravenna nelle competizioni ufficiali della stagione 1942-1943."}
{"id": "5348817", "revid": "71229310", "url": "https://it.wikipedia.org/wiki?curid=5348817", "title": "\u0130stanbul Ba\u015fak\u015fehir FK", "text": ""}
{"id": "5348818", "revid": "71229318", "url": "https://it.wikipedia.org/wiki?curid=5348818", "title": "\u0130stanbul Ba\u015fak\u015fehir F.K.", "text": ""}
{"id": "5348819", "revid": "767487", "url": "https://it.wikipedia.org/wiki?curid=5348819", "title": "Guido Alberini", "text": "Avvocato, gi\u00e0 consigliere comunale, assessore e vicesindaco a Brescia, \u00e8 stato deputato del PSI per quattro legislature dal 1979 al 1994. Era stato eletto anche alle amministrative del 2003 come consigliere nella lista dei Democratici di Sinistra, partito al quale aveva aderito dopo la scioglimento del Psi nel 1994. Era anche membro del direttivo della FIAP (Federazione Italiana Associazioni Partigiane)."}
{"id": "5348821", "revid": "1363832", "url": "https://it.wikipedia.org/wiki?curid=5348821", "title": "Giuseppe Masini", "text": "Biografia.\nDopo essersi laureato in giurisprudenza, frequent\u00f2 l'Accademia d'arte drammatica di Firenze prima di intraprendere la carriera militare arrivando al grado di generale d'aviazione.\nAl cinema debutt\u00f2 come assistente di Giovacchino Forzano e Luigi Chiarini. Diresse diversi documentari e mediometraggi per le forze armate. Nel 1952 diresse il suo primo film a soggetto, \"L'ingiusta condanna\" con Rossano Brazzi, e fino al 1961 ne diresse altri tre.\nNegli anni sessanta si dedic\u00f2 alla sceneggiatura, soprattutto con Riccardo Freda, e alla direzione della produzione di molte opere dirette da Antonio Margheriti. Rientrato alla carriera militare, nel 1992 diresse una serie di telefilm didattici, \"I giorni della grande sfida\" dedicata alla storia dell'aeronautica. "}
{"id": "5348824", "revid": "122009556", "url": "https://it.wikipedia.org/wiki?curid=5348824", "title": "Bice Curiger", "text": "Biografia.\nBeatrice \"Bice\" Curiger \u00e8 una storica dell'arte, curatrice, critica ed editrice, figlia di un architetto svizzero tedesco e di una donna ticinese. Ha studiato storia dell'arte all'Universit\u00e0 di Zurigo.\nDopo essersi laureata \u00e8 diventata una critica dell'arte per il Tages-Anzeiger.\nDal 1984 \u00e8 cofondatrice e redattrice in capo della rivista \u201cParkett\u201d, rivista bilingue (inglese e tedesco) dedicata all'arte contemporanea.\nNel 2011 diventa la prima donna a curare la Biennale di Venezia.\nAttualmente lavora presso la Fondazione Vincent van Gogh ad Arles.\nCarriera.\nNel 1984 \u00e8 cofondatrice e redattore in capo della rivista \u201dParkett\u201d, \u00e8 curatrice indipendente per varie gallerie d'arte, musei ed esibizioni in tutto il mondo, incluso il centro Georges Pompidou a Parigi, il Hayward Gallery a Londra, il Guggenheim Museum a New York e la 54\u00b0 Biennale di Venezia. \u00c8 stata curatrice della Kunsthaus di Zurigo dal 1993 al 2013. \u00c8 editore del \u201cTate Etc.\u201d Magazine dal 2004. Dal 2013 \u00e8 il direttore artistico e curatrice delle esibizioni presso la fondazione Vincent van Gogh ad Arles.\nPubblicazioni.\nNel 1984, Curiger cofonda la rivista semestrale dedicata all'arte contemporanea \"Parkett\" da allora \u00e8 anche l'Editore in capo. Dal 2004 lavora anche come Capo editore per il Tate Gallery's art magazine Tate Etc.\nInterventi.\nCuriger la si pu\u00f2 incontrare in diverse manifestazioni di carattere artistico con interventi, discorsi o in tavole rotonde. Il 24 e 15 novembre 2011 al \u201cHarald Szeemann in Context\u201d. organizzato dall'Istituto Svizzero di Roma. Il 23 novembre del 2013 ha presentato il tema \u201cL'uomo \u00e8 solo (nell'arte)? Il lungo cammino da C.D. Friedrich a Thomas Ruff\u201d all'evento organizzato dall'Associazione Fare arte nel nostro tempo a Lugano."}
{"id": "5348828", "revid": "767487", "url": "https://it.wikipedia.org/wiki?curid=5348828", "title": "Honey Dip", "text": "Honey Dip \u00e8 un brano musicale della cantante statunitense Dev estratto come primo singolo dal suo EP \"Bittersweet July\". Il singolo \u00e8 stato pubblicato il 5 novembre 2014. Il brano \u00e8 stato scritto dalla stessa cantante affiancata da un componente dei The Cataracs.\nIl video.\nIl video musicale \u00e8 stato diretto dalla rapper californiana Kreayshawn e girato nella casa di Dev, pubblicato inizialmente sul canale youTube della cantante il 25 novembre 2014, il video mostra Dev leggere riviste e scattarsi dei selfie allo specchio. In un secondo momento si vede la cantante cucinare della carne al barbecue nel suo giardino. Pi\u00f9 tardi il video \u00e8 stato pubblicato anche sul canale VEVO della cantante."}
{"id": "5348831", "revid": "1071652", "url": "https://it.wikipedia.org/wiki?curid=5348831", "title": "Baciami e basta", "text": " Baciami e basta \u00e8 un singolo della cantante albanese Elhaida Dani, pubblicato nel 2013 dalla Universal Records.\nIl brano, scritto da April Bender, Peter Thomas e Francesco Silvestre (frontman dei Mod\u00e0), entra in rotazione radiofonica il 28 giugno 2013 . Il video \u00e8 stato diretto e prodotto da Calu, nome d'arte di Gianluca Montesano."}
{"id": "5348837", "revid": "1342115", "url": "https://it.wikipedia.org/wiki?curid=5348837", "title": "Gianni Fardin", "text": "Biografia.\nEsponente del Partito Socialista Italiano, viene eletto al Senato nel 1994 coi Progressisti in Veneto. Dopo lo scioglimento del PSI, aderisce alla Federazione Laburista e successivamente ai Democratici di Sinistra.\nNel 1998 viene eletto sindaco di Mirano, venendo confermato anche dopo le elezioni del 2003. Dal 2007 aderisce al Partito Democratico."}
{"id": "5348860", "revid": "486946", "url": "https://it.wikipedia.org/wiki?curid=5348860", "title": "Sparky (Due fantagenitori)", "text": ""}
{"id": "5348864", "revid": "599013", "url": "https://it.wikipedia.org/wiki?curid=5348864", "title": "E-Robot", "text": " \u00e8 un manga disegnato e ideato da Yamamoto Ryouhei, il manga \u00e8 stato pubblicato nel Weekly Sh\u014dnen Jump nel numero 52 del 2014 e nel numero 12 del 2015 ha finito la sua serializzazione.\nTrama.\nYuuki \u00e8 un ragazzo che ha una cotta per una ragazza ma ogni volta che tenta di confessare il suo amore finisce per fare una figuraccia, per\u00f2 un giorno incontr\u00f2 un robot ragazza di nome Ai, lei \u00e8 il primo robot erotico della Terra ma il vero scopo di Ai \u00e8 quello di salvare la Terra con i suoi poteri erotici.\nManga.\nI capitoli del manga sono stati inseriti in due volumi tank\u014dbon, il primo uscir\u00e0 a marzo e il secondo ad aprile tutti e due nel 2015."}
{"id": "5348865", "revid": "57342", "url": "https://it.wikipedia.org/wiki?curid=5348865", "title": "Tancredi Cimmino", "text": "Biografia.\nTitoli di studio.\nDopo la maturit\u00e0 classica, si laurea in filosofia all'Universit\u00e0 degli Studi di Napoli Federico II.\nCarriera lavorativa.\nDal 1984 ricopre la carica di dirigente Aeritalia poi Alenia, dal 1997 al 1999 presidente del giornale politico La Discussione e dal 2000 al 2006 Amministratore unico del giornale politico il Campanile nuovo.\nCarriera politica.\nNel 1971 viene eletto per la prima volta consigliere comunale a Somma Vesuviana nelle file della Democrazia Cristiana, incarico che manterr\u00e0 ininterrottamente fino al 1993. Nel 1983 viene eletto sindaco della sua citt\u00e0 natale per due mandati fino al 1986. Nel 1987 viene eletto deputato nel collegio Napoli-Caserta con oltre settantamila preferenze. Nel 1992 viene rieletto alla Camera dei deputati e diviene segretario del gruppo. Nel 1996 viene eletto senatore nel collegio Castellammare-Sorrento divenendo vice-capogruppo tesoriere al Senato dei Cristiani Democratici Uniti di Rocco Buttiglione. Nel 1997 viene nominato segretario amministrativo dei Cristiani Democratici Uniti. Su invito di Francesco Cossiga nel 1999 aderisce all'UDEUR di Clemente Mastella divenendone segretario amministrativo e vice-capogruppo tesoriere al Senato della Repubblica. Nel 2007 aderisce ad Italia Dei Valori ricoprendo la carica di segretario provinciale di Roma, partito dal quale uscir\u00e0 a seguito di una discussione sulle candidature con il presidente Antonio Di Pietro.\nIncarichi parlamentari.\nAlla Camera dei deputati ha fatto parte della Commissione Lavoro.\nAl Senato della Repubblica ha fatto parte delle commissioni Bilancio, Finanze e Tesoro, Lavori Pubblici e Comunicazione, Industria Commercio e Turismo e vigilanza Rai. Inoltre \u00e8 stato segretario della Giunta per gli affari delle Comunit\u00e0 Europee."}
{"id": "5348871", "revid": "116548110", "url": "https://it.wikipedia.org/wiki?curid=5348871", "title": "Comitato di risoluzione unico", "text": "Il Comitato di risoluzione unico (SRB, dall'inglese \"Single Resolution Board\") \u00e8 un'agenzia dell'Unione europea con sede provvisoria a Bruxelles (Belgio).\nEsso \u00e8 stato creato dal Regolamento 806/2014 del 15 luglio 2014 sul Meccanismo di risoluzione unico ed \u00e8 operativo come agenzia indipendente dell'Unione dal 1\u00ba gennaio 2015. Da allora ha iniziato a lavorare sullo sviluppo di piani di risoluzione per gli istituti di credito per essere pienamente operativo, con una gamma completa di poteri di risoluzione, dal gennaio 2016.\nMissione dell'agenzia.\nIl Comitato di risoluzione unico \u00e8 un organo-chiave della nuova Unione bancaria e del suo Meccanismo di risoluzione unico, che entra in azione nel caso di fallimento o di rischio di fallimento di una banca dell'Eurozona o degli stati che aderiscono all'Unione bancaria. Questo completa il Meccanismo di vigilanza unico che dal novembre 2014 vede la Banca centrale europea direttamente impegnata nella supervisione degli istituti di credito nell'Eurozona e negli altri stati che decidono di aderire all'Unione bancaria.\nIl Comitato di risoluzione unico \u00e8 dunque l'autorit\u00e0 di risoluzione europea che, operando in collaborazione con le autorit\u00e0 di risoluzione degli stati che partecipano all'Unione bancaria, ha il compito di assicurare una gestione ordinata delle banche in fallimento con costi i pi\u00f9 limitati possibili per i cittadini contribuenti e con effetti minimi sull'economia reale.\nIl Comitato preparer\u00e0 piani di risoluzione e si occuper\u00e0 della gestione degli istituti di credito in difficolt\u00e0, nel caso uno di essi fallisca o sia in procinto di farlo. Inoltre esso gestir\u00e0 il Fondo di risoluzione unico, finanziato dal settore bancario, che sar\u00e0 creato per garantire che sia disponibile il supporto finanziario a medio termine qualora si debba procedere alla ristrutturazione di un istituto di credito.\nAttivit\u00e0 dell'agenzia.\nNella prima fase, dal 1\u00ba gennaio 2015 al gennaio 2016, il Comitato di risoluzione unico dovr\u00e0 occuparsi dell'elaborazione di piani di risoluzione, raccogliendo informazioni e collaborando con le autorit\u00e0 di risoluzione nazionali degli stati aderenti all'Unione bancaria.\nCompletata questa fase, il Comitato sar\u00e0 pienamente operativo, con tutte le responsabilit\u00e0 e i poteri di risoluzione di cui ha bisogno; si prevede che ci\u00f2 accada dal 1\u00ba gennaio 2016, ma potrebbe accadere pi\u00f9 tardi se a quella data l'accordo intergovernativo sul trasferimento e la mutualizzazione dei contributi per il Fondo unico di risoluzione non fosse stato ancora ratificato da tutti gli stati membri partecipanti.\nMembri del Comitato.\nAl 1\u00ba maggio 2019 il Comitato \u00e8 composto dai seguenti sei membri:\nPrima della nomina dei membri, la gestione \"ad interim\" del Comitato e del suo avvio \u00e8 stata responsabilit\u00e0 della Commissione europea, che ha costituito un gruppo di lavoro a tale scopo formato da 12 membri e presieduto da un suo funzionario, il francese Olivier Salles.\nIl Comitato dovr\u00e0 procedere a darsi un'organizzazione definitiva per essere pienamente operativo, una volta completato il processo di attribuzione di tutti i suoi poteri e funzioni."}
{"id": "5348874", "revid": "1543377", "url": "https://it.wikipedia.org/wiki?curid=5348874", "title": "Nazionale di roller derby maschile della Francia", "text": "La nazionale di roller derby maschile della Francia \u00e8 la selezione maggiore maschile di roller derby, il cui nickname \u00e8 Team France, che rappresenta la Francia nelle varie competizioni ufficiali o amichevoli riservate a squadre nazionali. Si \u00e8 classificata quarta nel campionato mondiale di roller derby maschile 2014.\nConfronti con le altre Nazionali.\nQuesti sono i saldi della Francia nei confronti delle Nazionali incontrate."}
{"id": "5348878", "revid": "1318658", "url": "https://it.wikipedia.org/wiki?curid=5348878", "title": "Domenico Pappaterra", "text": "Biografia.\nSindaco di Mormanno dal 1983 al 1990 e poi dal 1992 al 1995.\nConsigliere regionale in Calabria dal 1995 al 2001, ricopre il ruolo di presidente della Commissione sviluppo economico e dal 1999 al 2000 \u00e8 assessore regionale all'ambiente, parchi, tutela delle coste e urbanistica.\nViene eletto alla Camera dei deputati nel 2001 nel Collegio uninominale di Castrovillari per l'L'Ulivo. Fa parte della componente dello SDI nel gruppo misto. Nel 2006 si ricandida alla Camera in Calabria con la Rosa nel pugno, risultando non eletto.\nIl 31 agosto 2007 diventa presidente dell'Ente Parco nazionale del Pollino.\nSuccessivamente con il PD \u00e8 candidato alle elezioni regionali in Calabria del 2010 e poi a quelle del 2014, nella circoscrizione provinciale di Cosenza, risultando non eletto."}
{"id": "5348880", "revid": "71433", "url": "https://it.wikipedia.org/wiki?curid=5348880", "title": "French connection", "text": ""}
{"id": "5348885", "revid": "767487", "url": "https://it.wikipedia.org/wiki?curid=5348885", "title": "Eduardo Bragaglia", "text": "Carriera.\nClub.\nSu intuizione del presidente Andrea Ghiotto che ne intravide le potenzialit\u00e0, Bragaglia \u00e8 tesserato dall'Arzignano Grifo nel febbraio 2004 come alternativa all'esperto Caio Farina. Durante la prima stagione il giocatore viene scarsamente utilizzato in prima squadra, risultando tuttavia decisivo nella vittoria del campionato nazionale Under-21. Nelle stagioni seguenti continua a essere utilizzato in entrambe le formazioni, trovando gradualmente maggiore spazio in prima squadra complice la cessione dello stesso Farina. Con il Grifo gioca complessivamente per cinque anni durante i quali vince due scudetti, altrettante supercoppe italiana, un campionato Under-21 e una Coppa Italia Under-21. Nonostante le prestazioni positive e la fiducia della societ\u00e0, in questo periodo gli vengono frequentemente preferiti portieri di maggiore esperienza finch\u00e9 nel dicembre 2008 \u00e8 ceduto a titolo definitivo alla Cameranese in Serie B. Con i marchigiani gioca appena met\u00e0 stagione, facendo ritorno in Serie A gi\u00e0 nella stagione 2009-10, disputata con la maglia della Barrese in Serie A. La mancata iscrizione dei napoletani al successivo campionato lo costringono a trasferirsi nuovamente; ad assicurarsene le prestazioni \u00e8 il Kaos Futsal che supera la concorrenza dello Sport Five Putignano. Il biennio trascorso in Emilia non \u00e8 tra i pi\u00f9 felici n\u00e9 per il giocatore n\u00e9 per la squadra che al termine della stagione 2011-12 retrocede in Serie A2; nella stagione successiva gioca in Serie A2 con il neonato Napoli Futsal Santa Maria Scafati con cui vince la Coppa Italia di categoria e i play-off promozione, risultando decisivo nella vittoriosa finale contro il Cagliari. Il portiere rimane tuttavia nella cadetteria, accettando l'offerta dell'Aesernia con la cui maglia disputa solamente il girone di andata della stagione 2013-14, venendo ceduto nel mercato di riparazione invernale all'ambizioso Orte con cui sfiora la promozione in Serie A, svanita nella finale play-off contro il Sestu. L'anno seguente contribuisce alla vittoria del girone A di Serie A2: a fine stagione la porta dell'Orte risulta la seconda meno battuta dell'intera categoria. La mancata iscrizione della societ\u00e0 ortana spinge il giocatore ad accasarsi al Policoro, ancora in Serie A2.\nNazionale.\nIn possesso della doppia cittadinanza dall'et\u00e0 di otto anni, Bragaglia \u00e8 stato pi\u00f9 volte convocato dal ct della Nazionale Under-21 di calcio a 5 dell'Italia Paolo Minicucci. Nel novembre 2005 ha partecipato con gli \"azzurrini\" al torneo \"Quattro Nazioni\" giocato a San Pietroburgo.\nPalmar\u00e8s.\nCompetizioni giovanili.\n\u2022 Partecipazione alla Champions League del Futsal\nArzignano: 2004-05\nArzignano: 2006-07"}
{"id": "5348903", "revid": "109301011", "url": "https://it.wikipedia.org/wiki?curid=5348903", "title": "Crossover jazz", "text": "Sulla scia del declino della jazz fusion a met\u00e0 degli anni settanta, gli artisti jazz che hanno continuato a cercare un pubblico pi\u00f9 ampio iniziarono a integrare nella loro musica una variet\u00e0 di suoni popolari, formando un gruppo di stili accessibili che divenne noto come crossover (incrocio di) jazz. L'influente sassofonista Grover Washington Jr. incorpor\u00f2 elementi di funk e R&amp;B in un suono basato sul hard bop, mentre il cantante Al Jarreau sfumava i confini tra jazz, pop e soul. Altri artisti, come ad esempio The Rippingtons e la band Spyro Gyra iniettarono nei loro \"pop-aromatizzati\" brani strumentali ritmi latini e tastiere elettroniche. I sassofonisti giamaicani Tommy McCook e Rolando Alphonso e il tastierista Jackie Mittoo fusero il ritmo roots reggae con armonie jazz ed estese improvvisazioni. A differenza del correlato genere smooth jazz, il crossover jazz mantiene l'accento sulla improvvisazione, ma tentano di fare di quell'improvvisazione un successo commerciale adattandola a una variet\u00e0 di formati commerciabili. In Italia a met\u00e0 tra il primo e il secondo decennio degli anni 2000 il compositore Francesco Mascio propone il concetto di \"Jazz Crossover\" come ponte di allaccio tra sonorit\u00e0 occidentali e orientali. L'inversione dei termini vuole imprimere al jazz una sua dinamicit\u00e0, come se fosse il jazz a svolgere l'azione di attraversare diversi mondi musicali anzich\u00e9 essere attraversato."}
{"id": "5348904", "revid": "254059", "url": "https://it.wikipedia.org/wiki?curid=5348904", "title": "Marcella Malaspina", "text": "Biografia.\nEra l'unica figlia di Alfonso Malaspina (?-1594), della linea dei marchesi di Gragnola, derivati dai Malaspina di Fosdinovo, e di Ginevra Marioni (?-1612).\nSpos\u00f2 segretamente nel 1605 il marchese di Solferino Cristierno Gonzaga, chiacchierato e odiato dai suoi sudditi. Il matrimonio provoc\u00f2 risentimento nel duca di Mantova Vincenzo I Gonzaga e nel fratello di Cristierno Francesco, per questioni legate alla famiglia della sposa e chiedeva l'annullamento del matrimonio. La frattura tra i due fratelli si ricompose l'anno seguente.\nNel 1624 Marcella, a causa di dissidi famigliari, abbandon\u00f2 Solferino per Azzano di Verona, portando con s\u00e9 i figli. Cristierno nel 1626 si rec\u00f2 alla casa della moglie minacciandola e a nulla valsero gli interventi di Ferrante III Gonzaga duca di Guastalla e del duca di Mantova Ferdinando Gonzaga.\nEntrambi morirono di peste nel 1630, come i figli Luigia e Francesco.\nDiscendenza.\nMarcella e Cristierno ebbero tre figli:"}
{"id": "5348905", "revid": "124123", "url": "https://it.wikipedia.org/wiki?curid=5348905", "title": "Jim Rohn", "text": "Primi anni di vita.\nEmanuel James \"Jim\" Rohn \u00e8 nato a Yakima, Washington, da Emanuel e Clara Rohn. Jim \u00e8 cresciuto come figlio unico nella fattoria di propriet\u00e0 di Caldwell, Idaho dove Rohn ha anche lavorato.\nCarriera.\nRohn ha iniziato la sua vita professionale lavorando come un impiegato per i grandi magazzini Sears. In questo periodo, un amico lo invit\u00f2 a una conferenza tenuta dall'imprenditore John Earl Shoaff. Nel 1955, \u00e8 entrato nell'attivit\u00e0 di vendita AbundaVita di Rohn Shoaff diretta come distributore.\nNel 1957, Rohn dimesso dalla sua distribuzione con AbundaVita si un\u00ec a Nutri-Bio, un'altra societ\u00e0 di vendita diretta. \u00c8 stato a questo punto che i fondatori della societ\u00e0, tra cui Shoaff, cominciarono a fargli da mentore. Dopo questo tutoraggio, Rohn costitu\u00ec una delle pi\u00f9 grandi organizzazioni della societ\u00e0. Nel 1960, quando Nutri-Bio si espanse in Canada, Shoaff e gli altri fondatori selezionarono Rohn come vice-presidente per l'organizzazione.\nDopo che Nutri-Bio cess\u00f2 l'attivit\u00e0 nel 1960, Rohn fu invitato a parlare in una riunione del suo Rotary Club. Lui accett\u00f2 e, ben presto, cominciarono a chiedergli di parlare a vari pranzi e altri eventi. Nel 1963 al Beverly Hills Hotel, fece il suo primo seminario pubblico. Ha poi cominciato a presentare i seminari in tutto il paese, raccontando la sua storia e la sua filosofia di insegnamento della crescita personale.\nNel corso degli anni 1970, Rohn ha condotto una serie di seminari per la Standard Oil. Allo stesso tempo, ha partecipato a un business di crescita personale chiamato \"Adventures in Achievement\", che ha caratterizzato entrambi i seminari dal vivo e laboratori di crescita personale. Ha presentato i seminari in tutto il mondo per oltre 40 anni.\nRohn fece da mentore a Mark R. Hughes (il fondatore di Herbalife International) e allo speaker motivazionale Tony Robbins alla fine del 1970. Altri che per la sua influenza sulle loro carriere fecero credito a Rohn includono autori come Mark Victor Hansen e Jack Canfield (serie di libri Chicken Soup), autore / conferenziere Brian Tracy, e T. Harv Eker. Inoltre lo speaker motivazionale Chris Widener coautore con Rohn di \"Twelve Pillars\".\nRohn nel 1985 fu premiato dalla\u00a0National Speakers Association con il CPAE Award per l'eccellenza nello speaking. \u00c8 anche autore di 17 diversi media tra scritti, audio, e video.\nMorte.\nJim Rohn \u00e8 morto di fibrosi polmonare, il 5 dicembre 2009. \u00c8 sepolto nel Forest Lawn Memorial Park di Glendale, California.\n\"Five Major Pieces To the Life Puzzle\".\nIl libro di Rohn \"Five Major Pieces to the Life Puzzle\", pubblicato nel 1991, descrive quelli che lui considera i cinque componenti del successo:"}
{"id": "5348910", "revid": "118742529", "url": "https://it.wikipedia.org/wiki?curid=5348910", "title": "Esoscheletro (zoologia)", "text": "Un esoscheletro, in zoologia, \u00e8 una struttura esterna, pi\u00f9 o meno rigida, che fa da protezione al corpo dell'animale ed eventualmente da sostegno agli organi. Si tratta di un termine usato in contrapposizione a quello di endoscheletro, che si riferisce allo scheletro interno di cui sono dotati, ad esempio, gli esseri umani.\n\u00c8 spesso indicato anche con altre denominazioni, ossia corazza, carapace o altro.\nEsempi di animati dotati di esoscheletro sono insetti come i celiferi (cavallette o locuste) e i blattoidei (blatte o scarafaggi) e crostacei come granchi e Nephropidae (astice, canocchia, scampo, granchio). Anche i cosiddetti gusci di vari molluschi come chiocciole, vongole, scafopodi, chitoni e nautilus sono esoscheletri.\nAlcuni animali, come le testudinidi, hanno sia endoscheletro che esoscheletro.\nGli esoscheletri contengono componenti rigidi e resistenti che soddisfano una serie di ruoli funzionali, tra cui la protezione, l'escrezione, il supporto ed agiscono come una barriera contro l'essiccazione. Gli esoscheletri hanno un ruolo anche nella difesa da parassiti o predatori, nel sostegno e nel fornire un quadro d'attacco per la muscolatura. In quest'ultimo caso, gli elementi importanti per la connessione ai muscoli, sono gli apodemi, strutture circa sei volte pi\u00f9 forti e rigidi dei tendini dei vertebrati.\nGli esoscheletri contengono chitina e l'aggiunta di carbonato di calcio li rende ulteriormente forti e duri. \nLa crescita dell'esoscheletro \u00e8 spiegata dal fenomeno della muta.\nGli esoscheletri, grazie alla loro straordinaria conservazione, hanno un ruolo chiave nella paleontologia."}
{"id": "5348911", "revid": "11959", "url": "https://it.wikipedia.org/wiki?curid=5348911", "title": "Hadhra", "text": ""}
{"id": "5348913", "revid": "1494169", "url": "https://it.wikipedia.org/wiki?curid=5348913", "title": "French Connection (disambigua)", "text": ""}
{"id": "5348914", "revid": "71433", "url": "https://it.wikipedia.org/wiki?curid=5348914", "title": "The French Connection", "text": ""}
{"id": "5348915", "revid": "1123217", "url": "https://it.wikipedia.org/wiki?curid=5348915", "title": "Collybia fusipes", "text": ""}
{"id": "5348917", "revid": "182291", "url": "https://it.wikipedia.org/wiki?curid=5348917", "title": "Francescantonio Lucifero", "text": ""}
{"id": "5348918", "revid": "1543377", "url": "https://it.wikipedia.org/wiki?curid=5348918", "title": "Campionati mondiali di skeleton 1993", "text": "I Campionati mondiali di skeleton 1993, sesta edizione della manifestazione organizzata dalla Federazione Internazionale di Bob e Skeleton, si tennero il 30 ed il 31 gennaio 1993 a La Plagne, una frazione di M\u00e2cot-la-Plagne in Francia, sulla pista omonima, la stessa sulla quale si svolsero le competizioni del bob e dello slittino ai Giochi di ; fu disputata unicamente la gara del singolo vinta dall'austriaco Andi Schmid.\nRisultati.\nSingolo.\nLa gara fu disputata il 30 ed il 31 gennaio nell'arco di quattro \"manches\" e presero parte alla competizione 48 atleti in rappresentanza di 16 differenti nazioni; campione uscente era il neozelandese Bruce Sandford, non presente a questa edizione dei mondiali, ed il titolo fu conquistato dall'austriaco Andi Schmid, gi\u00e0 due volte medaglia d'argento iridata a Sch\u00f6nau am K\u00f6nigssee 1990 e ad Igls 1991, davanti al connazionale Franz Plangger, che vinse il bronzo a Sankt Moritz 1989, ed allo svizzero Gregor St\u00e4hli, anche lui altre due volte sul podio mondiale a Sch\u00f6nau am K\u00f6nigssee 1990 ed a Calgary 1992."}
{"id": "5348920", "revid": "599013", "url": "https://it.wikipedia.org/wiki?curid=5348920", "title": "Cattedrale della Trasfigurazione del Signore (Cluj-Napoca)", "text": "La cattedrale della Trasfigurazione del Signore (in rumeno: \"catedrala Schimbarea la Fa\u021b\u0103\") \u00e8 la chiesa cattedrale dell'eparchia di Cluj-Gherla. Si trova nella citt\u00e0 di Cluj-Napoca, in Romania.\nStoria.\nLa chiesa \u00e8 stata costruita in stile barocco negli anni 1775-1779 dall'ordine dei Frati Minori Conventuali grazie ad una donazione dell'imperatrice Maria Teresa. A causa di un errore di costruzione della torre, la chiesa croll\u00f2 il 22 settembre 1779. Torre e facciata sono state nuovamente erette tre anni dopo, sotto la direzione dell'architetto Johann Eberhard Blaumann.\nPapa Pio XI ha trasferito nel 1924 la chiesa alla comunit\u00e0 greco-cattolica, perch\u00e9 diventasse la cattedrale dell'eparchia di Cluj-Gherla, dopo il trasferimento della sede della diocesi da Gherla a Cluj. L'adeguamento degli spazi interni ai requisiti propri del rito bizantino \u00e8 stato fatto dal vescovo Iuliu Hossu, con l'aggiunta dell'iconostasi. L'erezione a cattedrale ha cos\u00ec avuto luogo nel 1930.\nNel 1948, con la messa al bando della chiesa greco-cattolica rumena, l'edificio \u00e8 stato trasferito dalle autorit\u00e0 comuniste della chiesa ortodossa rumena. Dopo la rivoluzione del 1989, la comunit\u00e0 greco-cattolica ha chiesto la restituzione dei suoi beni, tra cui l'edificio, senza successo. Il rifiuto da parte delle autorit\u00e0 della chiesa ortodossa ha postato ad un processo durato otto anni, conclusosi con la restituzione della chiesa ai greco-cattolici."}
{"id": "5348925", "revid": "125526504", "url": "https://it.wikipedia.org/wiki?curid=5348925", "title": "RSS-40", "text": "LRSS-40 Kuryer \u00e8 un missile balistico intercontinentale (ICBM) sovietico conosciuto in Occidente con il nome in codice NATO di SS-X-26. Si tratt\u00f2 della risposta sovietica allo sviluppo americano del SICMB MGM-134 Midgetman.\nStoria del progetto.\nA partire dall'ottobre del 1981 l'URSS avvi\u00f2 lo sviluppo di un nuovo, piccolo, ICBM (\"Intercontinental Ballistic Missile\") mobile, che fu intrapreso dal Moscow Institute of Thermal Technology di Mosca sotto la guida dell'ingegnere Alexander Davidovich Nadiradze. Principale sostenitore dello sviluppo del nuovo sistema d'arma, denominato inizialmente \u201cTEMP-SM\u201d, fu il comandante delle forze strategiche, generale Vladimir Fedorovic Tolubko, con l'appoggio del Ministro della Difesa, Maresciallo dell'Unione Sovietica, Dmitrij F\u00ebdorovi\u010d Ustinov. Il nuovo ordigno venne designato RSS-40 Kuryer, e doveva avere prestazioni non inferiori al suo omologo americano Martin Marietta MGM-134A Midgetman allora in fase di sviluppo, ed avrebbe dovuto sostituire il precedente sistema Topol-M.\nSecondo il progetto iniziale il missile avrebbe dovuto essere trasportato e lanciato da carri ferroviari, camion con trazione 8x8 appartenenti alla societ\u00e0 di trasporto Sovavtotrans o aerei da trasporto militari. Lo sviluppo fu autorizzato dal Consiglio dei ministri dell'Unione Sovietica in data 21 luglio del 1983, con decreto n.696-213. Nel settembre del 1984 furono condotti i primi esperimenti di trasporto presso Bronnicy, nella regione di Mosca. Gli esperimenti furono attuati tramite un veicolo lanciatore composto sperimentalmente da un trattore civile con semirimorchio, caratterizzato dall'avere complessivamente cinque assi,\nAl termine della prima fase la sperimentazione prosegu\u00ec per molto tempo a Homel', lungo strade di campagna e sentieri sterrati. Gli specialisti ottennero numerose informazioni sul funzionamento del sistema, e in seguito ulteriori prove furono effettuate nelle regioni di Leningrado, Kiev-Odessa, Minsk, Homel', Brjansk-Homel'-Kobryn. La creazione di una versione lanciabile da camion civile fu accantonata per l'impossibilit\u00e0 di montare su tale veicolo i complessi sistemi di lancio del missile, in particolare quelli di controllo e comunicazione.\nNel corso del 1987 il responsabile del progetto, dottor A. D. Nadiradze, venne sostituito dall'ingegnere Boris N. Lagutin, e come veicolo di lancio definitivo, fu prescelto lo chassis 8x8 MAZ-7929 con sistema di lancio a freddo.\nDescrizione tecnica.\nIl missile era stato progettato per incorporare lo stato dell'arte dei nuovi materiali, combustibili e sistemi di controllo, allora disponibili in URSS, nonch\u00e9 nuovi design e soluzioni tecnologiche.\nIl design dell'RSS-40 (designazione missile 15ZH59), verteva su un missile a tre stadi a propellente solido, lanciabile con sistema a freddo, in cui veniva utilizzata la pressione del gas per espellere il missile dal contenitore di lancio. Il primo stadio si accendeva solamente quando il missile era completamente fuori dal contenitore. Il missile era lungo 11,2 m, largo 1,36 m, pesava al lancio 15\u00a0000\u00a0kg, successivamente aumentati a 17\u00a0000\u00a0kg, ed era dotato di un'autonomia di circa 10-11\u00a0000\u00a0chilometri. La testata comprendeva un singolo veicolo di rientro dotato di testata termonucleare, pesante 500\u00a0kg, e della potenza di 150 kiloton. Il sistema di guida inerziale del missile garantiva una precisione CEP di circa 350\u2013400 m, ed il missile poteva essere lanciato con temperature variabili da -40\u00b0 a +50\u00b0, e con un vento laterale fino a 25 m/sec.\nIl prototipo del veicolo mobile HML (Hard Mobile Launcher) MAZ 7909 (15U160) prodotto dalla Minsky Avtomobilny Zavod (MAZ), era costituito da un trattore a quattro assi e otto ruote. Il veicolo era lungo 12,967 m, largo 3,20 m, alto 2,93 m, e pesava 19,5 tonnellate che salivano a 27,5 a pieno carico. La propulsione era affidata a un motore turbodiesel YAMZ-8.424, 10 da 470 CV che azionava tutte le otto ruote motrici. Per la produzione in serie era prevista l'adozione del trattore a cinque assi, con i primi due sterzabili, MAZ 7929 (15U160M). Il veicolo era lungo 15,180 m, largo 3,40 m, alto 3,46 m, e pesava 25 tonnellate che salivano a 35 a pieno carico. La propulsione era affidata a un motore turbodiesel YAMZ-8.424, 10 da 450 CV che azionava tutte le 10 ruote motrici. La trasmissione era una YAMZ-202 con cambio a nove velocit\u00e0.\nImpiego operativo.\nLa fase di sperimentazione dei componenti di base del sistema 15P159 inizi\u00f2 nel marzo del 1989, ed il primo lancio del missile 15ZH59 avvenne dal poligono di Pleseck. Complessivamente la fase sperimentale comprese quattro lanci, l'ultimo dei quali avvenne nel maggio 1990. Il MIT e le industrie ad esso collegate continuarono la progettazione in dettaglio del sistema, ma dovettero attendere il completamento dello chassis e del lanciatore, la cui costruzione fu completata nel corso del 1991. Il comando della Raketnye vojska strategi\u010deskogo nazna\u010denija calcol\u00f2 che la fase preoperativa, con il primo lancio dal veicolo Transporter-Erector-Launcher (TEL), sarebbe iniziata nella met\u00e0 del 1992.\nIl 5 ottobre del 1991, poco prima del crollo dell'Unione Sovietica, il Segretario generale del PCUS Michail Gorba\u010d\u00ebv annunci\u00f2 l'annullamento del programma RSS-40 Kuryer, quando oramai tutto era pronto per l'inizio dei lanci di collaudo del sistema operativo. La causa pi\u00f9 probabile della sua cancellazione fu probabilmente quella di poco antecedente del sistema Midgetman da parte degli americani, unita alla situazione economica interna dell'URSS, ed al mutato scenario internazionale."}
{"id": "5348938", "revid": "1162302", "url": "https://it.wikipedia.org/wiki?curid=5348938", "title": "Ed, Edd &amp; Eddy Big Picture Show", "text": ""}
{"id": "5348940", "revid": "120317399", "url": "https://it.wikipedia.org/wiki?curid=5348940", "title": "Bartolo Villaroja", "text": "Biografia.\nNacque a Crotone il 17 novembre 1751 da Leonardo Villaroja, proprietario terriero, e Anna Lipari. Primogenito di sei fratelli e discendente di un'antica casata di origine spagnola, eredit\u00f2 ben presto dal padre insieme ai suoi fratelli un \"comprensorio\" costituito da una serie di palazzi condominiali. Decise per\u00f2 a sua volta di voler donare l'intero comprensorio ad un suo parente, Giuseppe Maria Villaroja, religioso appartenente all'Ordine dei frati minori conventuali. In seguito si spos\u00f2 con Teresa Le Rose dal quale ebbe un figlio di nome Libertino, che venne battezzato dal vescovo di Crotone Rocco Coiro.\nEbbe anche una breve esperienza politica come consigliere comunale, venendo eletto il 6 febbraio 1799 e divenendo poi anche Presidente di Giunta.\nNel marzo 1799 partecip\u00f2 insieme alle truppe ribelli crotonesi della Rivoluzione nella difesa della citt\u00e0 da parte dell'esercito sanfedista del cardinale Fabrizio Ruffo, ma fu poi catturato e imprigionato.\nIn seguito alla sentenza del 31 marzo per reato di lesa maest\u00e0, venne giustiziato nella fortezza di Crotone il 3 aprile 1799."}
{"id": "5348943", "revid": "182291", "url": "https://it.wikipedia.org/wiki?curid=5348943", "title": "Bartolomeo Bruno Benedetto Villaroja", "text": ""}
{"id": "5348944", "revid": "182291", "url": "https://it.wikipedia.org/wiki?curid=5348944", "title": "Bartolomeo Villaroja", "text": ""}
{"id": "5348955", "revid": "1442080", "url": "https://it.wikipedia.org/wiki?curid=5348955", "title": "American Basketball League 1962-1963", "text": "La stagione ABL 1962-63 fu la seconda e ultima della American Basketball League. Parteciparono 6 squadre in un unico girone.\nRispetto alla stagione precedente gli \"Hawaii Chiefs\", i \"New York Tapers\" e i \"San Francisco Saints\" si trasferirono rispettivamente a Long Beach, Filadelfia e Oakland, diventando i Long Beach Chiefs, mentre si spostarono a , prendendo il nome di Philadelphia Tapers. I Cleveland Pipers, campioni in carica, scomparvero.\nLa lega fall\u00ec il 31 dicembre 1962, e i Kansas City Steers, possessori del miglior record al momento dell'interruzione, vennero dichiarati campioni."}
{"id": "5348956", "revid": "1632387", "url": "https://it.wikipedia.org/wiki?curid=5348956", "title": "Cristian", "text": ""}
{"id": "5348971", "revid": "1543377", "url": "https://it.wikipedia.org/wiki?curid=5348971", "title": "Campionati mondiali di skeleton 1994", "text": "I Campionati mondiali di skeleton 1994, settima edizione della manifestazione organizzata dalla Federazione Internazionale di Bob e Skeleton, si tennero il 5 ed il 6 febbraio 1994 ad Altenberg, in Germania, sulla Rennschlitten- und Bobbahn Altenberg e fu disputata unicamente la gara del singolo vinta dallo svizzero Gregor St\u00e4hli.\nRisultati.\nSingolo.\nLa gara fu disputata il 5 ed il 6 febbraio nell'arco di quattro \"manches\" e presero parte alla competizione 43 atleti in rappresentanza di 19 differenti nazioni; campione uscente era l'austriaco Andi Schmid, che concluse la prova al secondo posto, ed il titolo fu conquistato dallo svizzero Gregor St\u00e4hli, gi\u00e0 altre tre volte sul podio mondiale: a Sch\u00f6nau am K\u00f6nigssee 1990, a Calgary 1992 ed a La Plagne 1993, mentre terzo giunse l'altro austriaco Franz Plangger, che vinse il bronzo a Sankt Moritz 1989 e l'argento a La Plagne 1993."}
{"id": "5348976", "revid": "729019", "url": "https://it.wikipedia.org/wiki?curid=5348976", "title": "Stazione di Campodazzo", "text": "La stazione di Campodazzo () era una stazione ferroviaria posta sulla linea Brennero-Bolzano. Serviva la frazione di Campodazzo, nel comune di Renon (BZ).\nStoria.\nLa stazione fu attivata nel 1867 e rimase operativa fino al 1998, quando il tratto Ponte Gardena-Prato della linea del Brennero fu deviato nella nuova galleria Sciliar allo scopo di aumentare il traffico e meglio proteggere l'infrastruttura da frane e inondazioni. La stazione di Campodazzo, tagliata fuori dal nuovo percorso, venne pertanto dismessa.\nStrutture e impianti.\nIl fabbricato viaggiatori, inutilizzato e con le aperture murate, \u00e8 costruito in grovacca con dettagli estetici in bugnato; al pianterreno si trovavano la sala d'attesa, la biglietteria e l'ufficio del dirigente movimento, mentre il secondo piano ospitava due appartamenti di servizio da quattro stanze l\u2019uno. La struttura \u00e8 architettonicamente conforme al modello edilizio numero 4 sviluppato dall\u2019ingegnere Wilhelm Ritter von Flattich: un edificio compatto, con la facciata esterna caratterizzata da un corpo centrale leggermente aggettante, sopra il quale la gronda del tetto s\u2019interrompe in due ali spioventi innestate longitudinalmente rispetto al blocco principale; le finestre del secondo piano sono tre (due singole laterali e una doppia centrale), allineate verticalmente ad altre tre aperture ubicate al pianterreno (una finestra sulla sinistra, due porte al centro e a destra.) Verso l'ex lato binari la facciata \u00e8 invece piana, scandita da quattro finestre al secondo piano e quattro porte a livello del terreno; il tetto \u00e8 a gronda continua con spiovente verso il sedime. Il lato corto nord \u00e8 privo di aperture, mentre quello sud ha una singola finestra a tre ante al secondo piano.\nContiguo al fabbricato si trova un piccolo edificio aggiunto in epoca successiva, ospitante i servizi igienici.\nIl patrimonio edilizio \u00e8 completato da un deposito merci in calcestruzzo (costruito negli anni 1930 in sostituzione di una precedente struttura lignea) e da un alloggio per personale ferroviario costruito nel 1928 su progetto di Angiolo Mazzoni. Entrambi questi edifici sono stati venduti a privati.\nIl sedime ferroviario \u00e8 stato completamente smantellato ed adibito al transito della Strada statale 12 dell'Abetone e del Brennero (che in precedenza passava sul piazzale esterno) e di una pista ciclabile."}
{"id": "5348977", "revid": "686936", "url": "https://it.wikipedia.org/wiki?curid=5348977", "title": "Rob Moore", "text": " Al college gioc\u00f2 a football alla Syracuse University.\nCarriera.\nMoore fu scelto nel Draft supplementare del 1990 dai New York Jets. Vi gioc\u00f2 fino al 1994, anno in cui fu convocato per il suo primo Pro Bowl dopo avere superato per la prima volta le mille yard ricevute in stagione. Nel 1995 pass\u00f2 agli Arizona Cardinals e due anni dopo guid\u00f2 la lega con 1.584 yard ricevute, venendo convocato per il secondo Pro Bowl e inserito nel First-team All-Pro. Rimase coi Cardinals fino al 2001, ritirandosi dopo avere passato la pre-stagione 2002 in forza ai Denver Broncos."}
{"id": "5348978", "revid": "1573940", "url": "https://it.wikipedia.org/wiki?curid=5348978", "title": "Platalea regia", "text": "La spatola reale (\"Platalea regia\" ) \u00e8 un uccello della famiglia Threskiornithidae, che si pu\u00f2 trovare nelle zone umide in Australia , Nuova Zelanda , Indonesia , Papua Nuova Guinea , e nelle Isole Salomone . \u00c8 stato trovato anche in Nuova Caledonia."}
{"id": "5348981", "revid": "767487", "url": "https://it.wikipedia.org/wiki?curid=5348981", "title": "Appropriate Behavior", "text": "Appropriate Behavior \u00e8 un film del 2014 diretto da Desiree Akhavan.\nLa regista \u00e8 anche la protagonista principale e la sceneggiatrice della pellicola.\nTrama.\nPer Shirin essere parte di una famiglia persiana ideale non \u00e8 facile. L'accettazione le sfugge da tutte le parti: la sua famiglia \u00e8 ignara della sua reale identit\u00e0 sessuale, e la sua ex-fidanzata, Maxine, non riesce a capire il motivo per cui lei non glielo riveli."}
{"id": "5348996", "revid": "599013", "url": "https://it.wikipedia.org/wiki?curid=5348996", "title": "Antonio Castela", "text": "Carriera.\nNazionale.\nHa collezionato quattro presenze con la propria Nazionale."}
{"id": "5348999", "revid": "6923", "url": "https://it.wikipedia.org/wiki?curid=5348999", "title": "Koenigsegg Regera", "text": "La Koenigsegg Regera (\"Regera\" in svedese significa \"regno\" o \"regnare\") \u00e8 una \"hypercar/megacar\" ibrida (coup\u00e9 biposto con trazione posteriore) prodotta dalla casa automobilistica svedese Koenigsegg. Il nome \"megacar\" deriva dal fatto che la vettura ha una potenza complessiva combinata che \u00e8 superiore a 1 MW. \u00c8 stata presentata in anteprima mondiale al salone dell'automobile di Ginevra nel marzo del 2016. La produzione \u00e8 limitata a un numero di 80 esemplari, che la casa ha dichiarato come tutti venduti prima della produzione a un prezzo unitario pari a circa 2 milioni di euro. Notare che 80 non \u00e8 un numero casuale per la Koenigsegg, dal momento che, nella numerologia pitagorica, simboleggia i concetti di dominio, controllo e conquista. Questa Koenigsegg \u00e8 un veicolo ibrido, essendo equipaggiata con un'unit\u00e0 motrice che \u00e8 composta da propulsore termico, tre motori elettrici e un pacco batterie, il tutto coordinato da un'avanzata elettronica di controllo.\nTecnica.\nMotore a combustione interna.\nIl motore termico a benzina, montato in posizione posteriore-centrale del telaio e su supporti attivi, ha una cilindrata di 5.0 litri, genera una potenza massima di 820 kW (1.115 CV, misurati secondo la normativa DIN) e una coppia motrice massima di 1.280 N\u00b7m, avendo un'architettura 8 cilindri a V con doppio turbocompressore (con alberino rotante su doppi cuscinetti a sfere) a geometria variabile. Per quanto riguarda le testate, ogni cilindro ha 4 valvole (2 di aspirazione e 2 scarico) e la distribuzione \u00e8 a doppio albero a camme in testa per ogni bancata di cilindri. La lubrificazione \u00e8 a carter secco e il peso del motore \u00e8 di 189 kg. Il rapporto di compressione \u00e8 relativamente elevato (9,3:1), mentre la pressione massima di sovralimentazione \u00e8 di 1,4 bar. La potenza massima \u00e8 disponibile a un regime di 7.800 giri al minuto (con la zona rossa del contagiri posta a livello 8.250) mentre la coppia massima \u00e8 disponibile a 4.100 giri al minuto. L'impianto di scarico, realizzato in lega (combinando, per vari componenti, titanio, Inconel e acciaio inossidabile) da Akrapovi\u010d, \u00e8 a volumetria variabile e presenta un sistema brevettato di riduzione della contropressione allo scarico, che si attiva elettronicamente in funzione del carico motore e del regime di funzionamento. Questo sistema, composto da condotti secondari e valvole a farfalla (montate all'interno delle tubazioni di scarico), permette ai gas di scarico di fluire all'esterno con maggiore facilit\u00e0, bypassando completamente i pre-catalizzatori durante l'efflusso, in modo da ottenere un maggior livello di potenza e coppia ad alto regime.\nPropulsione elettrica e sistema di accumulazione dell'energia elettrica.\nI tre potenti motori elettrici (prodotti dalla ditta britannica YASA) generano complessivamente una potenza pari a 525 kW e una coppia di 870 Nm, intesi come valori di picco.\nIn particolare, uno di essi \u00e8 calettato sull'albero motore ed \u00e8 posizionato anteriormente al propulsore termico \u2013 dal lato opposto rispetto a ingranaggi e alberi di trasmissione \u2013 localizzato tra il motore stesso e il pacco batterie. Questo motore elettrico funge da starter, da generatore e da sistema \"Torque Fill\", che migliora la coppia motrice del motore termico ai regimi di funzionamento pi\u00f9 sfavorevoli. I restanti due propulsori elettrici (abbinati alle ruote posteriori) sono montati sui mozzi delle ruote posteriori e, al fine di migliorare l\"'handling\" complessivo della vettura, possono anche svolgere la funzione di differenziale autobloccante e di \"Torque Vectoring\".\nIl pacco batterie \u00e8 stato sviluppato da Rimac Automobili ed \u00e8 un accumulatore agli ioni di litio (del tipo LiFePO4), pesa 75 kg, occupa un volume di circa 67 litri e funziona con una tensione elettrica massima di 800 volt. Il pacco batterie \u00e8, inoltre, raffreddato a liquido, ha una capacit\u00e0 di accumulazione di energia fino a 4,5 kW\u00b7h ed \u00e8 dotato di modulo inverter abbinato. Tale elemento \u00e8 posto davanti al motore termico e vicino al baricentro della vettura.\nLa vettura \u00e8 dotata di sistema di recupero dell'energia cinetica in frenata e pu\u00f2 rigenerare energia fino a un picco di 150 kW di potenza elettrica, al fine di ricaricare la batteria durante la marcia. Nell'uso pratico, la potenza massima combinata di tutti i motori (considerando sia quello a combustione interna sia gli elettrici) ammonta a oltre 1.800 CV e la coppia supera i 2.000 Nm.\nTrasmissione.\nLa vettura ha la particolarit\u00e0 unica di non avere un classico cambio di velocit\u00e0, ma adotta un'innovativa trasmissione automatica denominata Koenigsegg Direct Drive System (KDD System). Questo particolare powertrain ha permesso di eliminare la trasmissione tradizionale, manuale o automatica, sostituita con un sistema meccanico/idraulico in presa diretta che \u00e8 in grado di trasferire motricit\u00e0 direttamente al retrotreno. Quindi, in pratica, nella Regera si ha un cambio di velocit\u00e0 in presa diretta e a marcia singola, abbinato a un \"convertitore di coppia\", elemento che (nel caso specifico della Regera) non \u00e8 altro che un \"accoppiamento/giunto\" idraulico che funge da frizione tra l'albero motore e i semiassi posteriori di trazione. Tale convertitore \u00e8 stato ribattezzato HydraCoup.\nIl convertitore di coppia presenta un grado slittamento variabile, che parte da un valore massimo \u2013 in fase di partenza, durante un'accelerazione a pieno carico motore \u2013 e va a ridursi progressivamente all'aumentare della velocit\u00e0, annullandosi oltre i 50 km/h circa, velocit\u00e0 al di sopra della quale \u00e8 come se l'albero motore e i restanti organi di trasmissione fossero collegati per mezzo di un normale cambio manuale con innestato un rapporto 1:1 e con un rapporto finale di trasmissione di 2,73:1. Nelle fasi di guida di blanda accelerazione e di rilascio si ha, comunque, un certo grado di slittamento, che va ad annullarsi progressivamente premendo maggiormente il pedale dell'acceleratore, come avverrebbe con un tradizionale cambio automatico con convertitore di coppia.\nIn movimento, il comportamento della trasmissione ricorda dunque quello di un cambio CVT, ma senza il famoso \"effetto scooter\" in accelerazione \u2013 ove, richiedendo le massime prestazioni, il motore salirebbe subito al regime massimo di giri e la velocit\u00e0 del mezzo aumenterebbe con relativa lentezza \u2013 dato che qui, premendo con decisione il pedale dell'acceleratore, il regime di giri del motore a combustione interna sale subito ad un valore medio (intorno al regime di coppia massima, in ogni caso, viaggiando a velocit\u00e0 ragionevoli) e poi aumenta progressivamente, salendo di pari passo con la lancetta del tachimetro fino a raggiungere il massimo dei giri alla velocit\u00e0 massima raggiungibile dalla vettura. Quindi, il tutto si traduce in un'auto che risponde con prontezza alle pressioni dell'acceleratore, guadagnando velocit\u00e0 in modo molto rapido e vigoroso, grazie al potente powertrain ibrido, con una sensazione simile a quella di sentirsi fiondare lontano e verso l'orizzonte.\nLa tipologia di trasmissione garantisce, peraltro, un'elevata morbidezza di funzionamento, anche quando si richiedono le massime prestazioni.\nEntro certi limiti, il sistema di trasmissione \u00e8 anche regolabile manualmente, dato che \u00e8 possibile bloccare o sbloccare il convertitore quando il veicolo \u00e8 in marcia oltre i 50 km/h. Infatti, Christian von Koenigsegg ha mostrato come \u2013 mediante l'uso della palettatura montata sul volante, in uno dei possibili usi \u2013 il KDD System possa simulare una tradizionale manovra di \"downshifting\", regolando lo slittamento del giunto idraulico che collega l'albero motore all'albero di uscita. Ci\u00f2 si traduce in un numero di giri al minuto del motore a combustione interna e del motore elettrico calettato sull'albero motore pi\u00f9 elevato della norma, lasciando slittare leggermente il giunto idraulico e, quindi, consentendo l'erogazione di maggior potenza e coppia alle velocit\u00e0 inferiori e medie, rispetto a ci\u00f2 che sarebbe stato possibile se l'accoppiamento fosse stato bloccato in qualsiasi momento oltre i 50 km/h.\nQuesta rivoluzionaria trasmissione, una volta che il convertitore di coppia blocca l'accoppiamento, presenta un rendimento meccanico molto elevato e attriti interni molto ridotti, anche grazie al fatto che sono presenti pochi ingranaggi costitutivi. Quest'ultima peculiarit\u00e0, oltretutto, rende il cambio semplicissimo da progettare e da realizzare costruttivamente, essendo privo di complesse cascate d'ingranaggi e frizioni, solitamente presenti nei cambi di velocit\u00e0 tradizionali (sia manuali sia automatici). Viaggiando in autostrada a velocit\u00e0 di crociera, in una situazione di \"lock-up\" del convertitore, il sistema KDD System permette di ridurre le perdite meccaniche della trasmissione fino al 50% rispetto ai cambi tradizionali (manuali o automatici) e anche rispetto ai CVT pi\u00f9 efficienti. Il KDD System aggiunge soltanto 88 kg alla massa totale a secco, pari a 1 420 kg.\nAerodinamica.\nLa Regera \u00e8 dotata di un'avanzata aerodinamica attiva, essendo munita di diverse superfici aerodinamiche deportanti, alcune delle quali sono auto-regolabili e con configurazione a geometria variabile in funzione di diverse condizioni di guida. L'attuazione della geometria variabile \u00e8 possibile grazie a sensori, motorini elettrici, un avanzato impianto di attuatori elettroidraulici leggeri e un'avanzata elettronica di controllo. Il pacchetto aerodinamico consta di varie prese d'aria e sfoghi di tipo NACA, varie alette aerodinamiche (di vario tipo: winglet, flap rovescio e splitter), spoiler anteriore (con splitter integrato) nella parte bassa del paraurti anteriore, spoiler posteriore a scomparsa (ma estraibile, con regolazione automatica dell'altezza dei supporti e ala a incidenza variabile) nella parte superiore della coda, una coppia di minigonne laterali, un fondo piatto, uno scivolo estrattore posteriore nella parte inferiore della coda e anche un sistema di variazione automatica dell'altezza di assetto della vettura. Tra l'altro, lo spoiler posteriore sulla sommit\u00e0 della coda, in fase di frenata, pu\u00f2 estendersi verso l'alto e variare il suo angolo d'incidenza (aumentandolo in valore assoluto), in modo da fungere da aerofreno. Alla velocit\u00e0 di 250 km/h la deportanza totale della vettura raggiunge un valore di 450 kgf (circa 4.400 N, nel SI). \u00c8 presente, inoltre, una piccola schiera di vortex generators sulla sommit\u00e0 del lunotto posteriore.\nPoco prima del Salone di Ginevra 2018, Koenigsegg ha svelato il nuovo pacchetto aerodinamico \"Ghost\", disponibile come opzionale per la Regera. Questo pacchetto allarga lo splitter anteriore, aggiunge delle alette canard ai parafanghi anteriori e delle alette fisse poste sulla sommit\u00e0 dei parafanghi posteriori, vicino all'ala mobile posteriore. Koenigsegg afferma che, con il pacchetto Ghost installato, il carico aerodinamico della Regera \u00e8 aumentato di oltre il 20 percento.\nRuote e impianto frenante.\nLa Regera \u00e8 dotata di cerchi in fibra di carbonio \u2013 con diametro di 19 pollici sull'assale anteriore e 20 pollici su quello posteriore \u2013 ove i dadi delle ruote sono del tipo singolo (\"mono-dado\") a bloccaggio centrale. Gli pneumatici sono i Michelin \"Pilot Sport 4S\" nelle misure 275/35 ZR 19 (100Y) per la parte anteriore e 345/30 ZR 20 (106Y) per la parte posteriore. Sono inoltre disponibili pneumatici \"Pilot Sport Cup 2\" opzionali, sempre forniti dalla Michelin, esclusivamente progettati per la Regera. I freni sono a disco, autoventilanti e carboceramici, con un diametro di 397 mm, spessore di 40 mm e pinze \"monoblocco\" a sei pistoncini nella parte anteriore e con un diametro di 380 mm, spessore di 34 mm e pinze \"monoblocco\" a quattro pistoncini nella parte posteriore. I pistoncini dei caliper sono anch'essi costituiti di un apposito materiale ceramico.\nSospensioni.\nLa Regera presenta uno schema delle sospensioni simile a quello dei precedenti modelli Agera, con sospensioni a doppio braccio oscillante sugli assali anteriore e posteriore. I bracci trasversali sono fabbricati con tubi di acciaio al cromo-molibdeno, preferiti rispetto alla fibra di carbonio a causa del notevole costo e della significativa complessit\u00e0 di quest'ultima opzione. Le sospensioni incorporano speciali barre antirollio a forma di \"Z\", che si collegano al telaio in un solo punto (al contrario delle tradizionali barre a forma di \"U\", che lo fanno su due punti). Dai modelli Agera \u00e8 ripreso anche il sistema di ammortizzatori denominato \"Triplex\" \u2013 un'esclusiva di Koenigsegg \u2013 che consiste in tre ammortizzatori \u00d6hlins personalizzati sul sottosistema delle sospensioni posteriori. Mentre le forze \"anti-dive\" che si sviluppano durante intense frenate si verificano montando obliquamente i bracci trasversali superiori nella parte anteriore della vettura, questa posizione di montaggio non pu\u00f2 essere applicata alla parte posteriore. Pertanto, lo scopo del terzo ammortizzatore posteriore del sistema \"Triplex\" \u00e8 quello di fornire forze \"anti-squat\" sotto forte accelerazione.\nAltre caratteristiche e particolarit\u00e0.\nLa vettura \u00e8 dotata di un sistema di controllo remoto delle principali funzioni tramite apposita app installabile su smartphone. Tra le varie funzioni presenti, le porte (che hanno un movimento di apertura/chiusura verticale) e i cofani (sia quello anteriore che quello posteriore) possono essere aperti/chiusi da remoto tramite telecomando o smartphone, sfruttando anch'essi degli attuatori elettroidraulici leggeri. Per queste sue peculiarit\u00e0 di controllo da remoto, Koenigsegg afferma che la Regera \u00e8 la prima auto completamente \"robotizzata\".\nIl veicolo \u00e8 dotato di pompe idrauliche e accumulatori di pressione idraulica per il controllo attivo delle ali anteriori e posteriori, nonch\u00e9 per il sollevamento del telaio. I sollevatori idraulici sono stati aggiunti ai succitati elementi gi\u00e0 esistenti, il tutto per consentire il funzionamento a distanza e a comando di tutti i pannelli del corpo vettura del veicolo.\nLa Koenigsegg dichiara che la vettura pu\u00f2 anche essere guidata (per brevi tratti di strada) in modalit\u00e0 a zero emissioni \u2013 utilizzando la sola trazione elettrica, con un'autonomia che pu\u00f2 arrivare fino a 50 km quando la batteria \u00e8 completamente carica; peraltro i dati di consumo e di autonomia non sono stati ancora comunicati in via ufficiale \u2013 \u00e8 dotata di un sistema di recupero dell'energia cinetica nelle fasi di frenata/decelerazione \u2013 con un rateo di recupero dell'energia regolabile mediante l'uso della coppia di palette dietro il volante, in un altro dei possibili usi \u2013 e presenta una presa di ricarica dell'energia elettrica nascosta dietro il porta-targa posteriore (nella zona della coda, situata appena sotto il marchio Koenigsegg), cosa che fa della Regera un'auto ibrida Plug-in. La batteria \u00e8 ricaricabile quando il motore \u00e8 in funzione (durante la marcia, nelle fasi di rallentamento e quando \u00e8 ferma col motore acceso al minimo) oppure, quando l'auto \u00e8 spenta, collegando la vettura a una presa di corrente; il caricatore di bordo \u00e8 da 3 kW. L'elettronica di bordo, in ogni caso, \u00e8 capace (in base alle informazioni impostate sul sistema di navigazione) di gestire la carica della batteria e sfruttare al meglio l'energia disponibile, caricando o scaricando gli accumulatori in base allo stile di guida e alla distanza dal successivo punto di ricarica.\nLa Regera presenta supporti attivi sia per il motore termico che per la trasmissione. Tali supporti sono progettati per rimanere morbidi a basse e medie velocit\u00e0, al fine di ridurre sensibilmente vibrazioni e rumore del motore, migliorando cos\u00ec il comfort di marcia del veicolo durante il normale utilizzo su strada. Guidando in modo pi\u00f9 aggressivo e a velocit\u00e0 pi\u00f9 elevate, i supporti motore e trasmissione si irrigidiscono, conferendo all'autotelaio una maggiore prontezza di risposta.\nGli interni sono lussuosi, con profusione di pelle, materiali pregiati \u2013 inclusa fibra di carbonio a vista \u2013 elementi metallici cromati e finiture di alto artigianato, sia per quanto riguarda i sedili che per la plancia e per tutto il resto dell'abitacolo. L'isolamento acustico \u00e8 stato molto curato, con uso abbondante di materiale fonoassorbente. I sedili sono imbottiti di una schiuma speciale (che si adatta alle fattezze degli occupanti per migliorare il comfort) e sono regolabili elettricamente mediante un sistema a 8-vie con memoria. La Regera presenta un avanzato sistema di infotainment visualizzato su display a 9 pollici \"Neonode\" (posto nella parte centrale della plancia), \"Virtual Cockpit\" \u2013 la strumentazione viene mostrata sullo schermo digitale davanti al volante, piuttosto che attraverso strumenti analogici \u2013 un sistema di telecamere completo (anteriore esterna, posteriore esterna, laterali sugli specchietti retrovisori e una interna all'abitacolo) con capacit\u00e0 di registrazione, sensori di parcheggio anteriori e posteriori (che agiscono in coordinazione con il sistema di telecamere succitato, che pu\u00f2 essere usato durante il parcheggio), un sistema Apple CarPlay (ma sar\u00e0 anche disponibile, su richiesta del cliente, il sistema Android Auto), un potente sistema audio stereo, illuminazione ambientale a LED, oltre a connettivit\u00e0 4G e Wi-Fi. Le funzionalit\u00e0 di connettivit\u00e0 di Regera consentono a Koenigsegg di inviare aggiornamenti firmware e software over-the-air a ciascuna vettura, se necessario. Ci\u00f2 consente la modifica a distanza di parametri come la banda di potenza dei motori elettrici o la risposta dell'acceleratore senza la necessit\u00e0 di interventi fisici sull'auto.\nLe lampade diurne a LED (Daytime Running Lights, abbreviato in DRL) sono state conformate per assomigliare a una costellazione, con lo sfondo in fibra di carbonio che ricorda il cielo notturno. Inoltre, i proiettori possono evacuare attivamente la condensa attraverso due piccoli ventilatori installati in ciascuna lampada.\nNotare che la Regera, nella parte posteriore, presenta due terminali di scarico a forma di pinna caudale verticale di pesce, che si integrano con lo scivolo estrattore posteriore al fine di migliorare l'aerodinamicit\u00e0. Vi \u00e8 poi una sorta di grande tubo di scarico centrale, di forma ovale, posto sotto la porta di ricarica; esso non viene utilizzato dal motore termico, ma piuttosto espelle l'aria calda proveniente dal sistema di raffreddamento delle batterie e dell'elettronica di bordo, grazie anche alla presenza di una grossa ventola elettrica interna che estrae il calore.\nPrestazioni.\nUfficiosamente, stando alle dichiarazioni fornite dalla Koenigsegg, la Regera avrebbe un'accelerazione con partenza da fermo sbalorditiva, dato che sarebbe in grado di passare da 0 a 100 km/h in meno di 3,0 secondi, da 0 a 200 km/h in un tempo tra i 6 e i 7 secondi, da 0 a 300 km/h intorno agli 11 secondi e da 0 a 400 km/h in circa 20 secondi.\nOltretutto, anche la capacit\u00e0 di ripresa in velocit\u00e0 dovrebbe essere straordinaria, perch\u00e9 la vettura passerebbe da 150 a 250 km/h in circa 3,5 secondi. La velocit\u00e0 massima non \u00e8 riportata sul sito ufficiale, ma si stima che il valore massimo si aggiri intorno ai 410 km/h. I dati qui riportati sono solo delle stime che derivano dalle dichiarazioni rilasciate durante la presentazione e verranno corretti dopo l'introduzione commerciale della vettura sul mercato.\nLuned\u00ec 23 Settembre 2019, sulla pista di decollo ed atterraggio dell'ex campo d'aviazione militare di R\u00e5da (immersa nelle foreste vicino alla citt\u00e0 di Lidk\u00f6ping), un esemplare della Regera ha stabilito un nuovo record mondiale nella prova di accelerazione e frenata 0-400-0 km/h, completando la corsa in un tempo di 31,49 secondi. In particolare, durante questa prova di misurazione delle sue prestazioni, la Regera \u00e8 stata in grado di effettuare il passaggio da 0 a 400 km/h in un tempo record di 22,87 secondi, confermando cos\u00ec il dato dichiarato in fase di presentazione. Alla guida della vettura c'era il pilota collaudatore capo della Koenigsegg, Sonny Persson."}
{"id": "5349001", "revid": "318922", "url": "https://it.wikipedia.org/wiki?curid=5349001", "title": "Ant\u00f3nio Augusto Carvalho Castela", "text": ""}
{"id": "5349003", "revid": "599013", "url": "https://it.wikipedia.org/wiki?curid=5349003", "title": "Ezequiel Baptista", "text": "Carriera.\nNazionale.\nHa collezionato una presenza con la propria Nazionale."}
{"id": "5349006", "revid": "767487", "url": "https://it.wikipedia.org/wiki?curid=5349006", "title": "Albert Haynesworth", "text": "Carriera.\nHaynesworth fu scelto dai Tennessee Titans nel corso del primo giro (15\u00ba assoluto) del Draft NFL 2002, trascorrendovi sette stagioni. Inserito nel First-team All-Pro nel 2007 e 2008 e considerato \"il defensive tackle pi\u00f9 dominante della lega\", Haynesworth fu il free agent pi\u00f9 corteggiato alla fine della stagione 2008, finendo per firmare un contratto di sette anni del valore di 100 milioni di dollari coi Washington Redskins nel febbraio 2009. Vi gioc\u00f2 per\u00f2 meno di due stagioni complete e da allora la sua acquisizione da parte della franchigia \u00e8 ampiamente considerata la peggiore firma di un free agent nella storia della NFL."}
{"id": "5349007", "revid": "110157", "url": "https://it.wikipedia.org/wiki?curid=5349007", "title": "Coppa Italia Dilettanti Sardegna 2013-2014", "text": "La Coppa Italia Dilettanti Sardegna 2013-2014 \u00e8 stata la 23\u00aa edizione del massimo trofeo regionale sardo; \u00e8 stata vinta dal Porto Corallo, giunto al suo primo titolo. Il torneo era valido come qualificazione alla Coppa Italia Dilettanti 2013-2014.\nOttavi di finale.\nAndata 1\u00ba settembre 2013 - Ritorno 8 settembre 2013\nQuarti di finale.\nAndata 9 ottobre 2013 - Ritorno 23 ottobre 2013\nSemifinali.\nAndata 28 novembre 2013 - Ritorno 11 dicembre 2013"}
{"id": "5349008", "revid": "228587", "url": "https://it.wikipedia.org/wiki?curid=5349008", "title": "Close", "text": ""}
{"id": "5349009", "revid": "318922", "url": "https://it.wikipedia.org/wiki?curid=5349009", "title": "Ezequiel Monteiro Baptista", "text": ""}
{"id": "5349010", "revid": "71232064", "url": "https://it.wikipedia.org/wiki?curid=5349010", "title": "Tim Coffey", "text": ""}
{"id": "5349031", "revid": "83531", "url": "https://it.wikipedia.org/wiki?curid=5349031", "title": "Castello di Ludwigsburg", "text": "Il castello di Ludwigsburg, o Residenza, in tedesco \"Residenzschloss Ludwigsburg\", \u00e8 stato il palazzo dei duchi, poi divenuti re, del W\u00fcrttemberg. Sorge nella citt\u00e0 di Ludwigsburg, nel land del Baden-W\u00fcrttemberg, nella Germania meridionale.\nCostruito per volere del duca Eberardo Ludovico di W\u00fcrttemberg a partire dal 1704, che fond\u00f2 anche la citt\u00e0, si sviluppa in quattro ali e conta 452 stanze. Rappresenta una delle pi\u00f9 grandi residenze barocche d'Europa, eretta sull'esempio di Versailles e secondo lo stile architettonico dei palazzi imperiali di Vienna e Praga.\nStoria e descrizione.\nIl sontuoso complesso venne iniziato per volere del duca Eberardo Ludovico di W\u00fcrttemberg nel 1704, quando decise di fondare in questo luogo, una nuova capitale ispirata alla reggia di Versailles del Re Sole. Il progetto iniziale \u00e8 dell'architetto lorenese Johann Friedrich Nette, che ebbe una formazione boema. Nel 1714 gli succedette alla direzione dei lavori Donato Giuseppe Frisoni, e dal 1725 Leopoldo Retti, al quale si deve il progetto definitivo.\nAll'inizio il duca Eberardo-Ludovico voleva costruirvi solo un casino di caccia. Le sue vittorie nella guerra di successione spagnola e le sue visite alla corte di Luigi XIV di Francia a Versailles, poco prima del 1700, e ai castelli del principe elettore di Baviera nel 1705-06, oltre che alla sua nomina a feldmaresciallo del Sacro Romano Impero nel 1707, stimolarono la sua ambizione di costruire la sua \"Versailles\" a Ludwigsburg, lontana dalla vita ufficiale di Stoccarda, antica capitale del ducato. Inoltre la relazione con la sua favorita Guglielmina von Gr\u00e4venitz lo spinse a distaccarsi sempre pi\u00f9 da Stoccarda e quindi da sua moglie Giovanna Elisabetta di Baden-Durlach.\nDal 1718 Ludwigsburg divenne la residenza ufficiale del duca, e la citt\u00e0, edificata dal 1709, fu elevata a capitale del W\u00fcrttemberg.\nLa prima pietra del cantiere venne posta il 7 maggio 1704 e la costruzione inizi\u00f2 dal lato nord il \"F\u00fcrstenbau\", eretto nel 1704-07 dall'architetto tedesco Philipp Joseph Jenisch (pianoterra). Nel 1707 subentr\u00f2 Nette, che prosegu\u00ec questa parte e vi aggiunse le due ali aggettanti, a destra il \"Riesenbau\", e a sinistra l\"'Ordensbau\", in stile barocco viennese. Alla sua morte, nel 1714, gli succede il lombardo Frisoni, al quale si deve il prolungamento di queste ali con i cosiddetti \"Kavaliersfl\u00fcgel\", e la chiusura del \"Binnenhof\" (Cortile interno) con l'erezione del \"F\u00fcrstentrack\", il lato sud con corpo centrale a rotonda aggettante di sapore italianeggiante. Nel 1725 viene nominato direttore dei lavori Leopoldo Retti che progetta, all'interno dei Kavaliersfl\u00fcgel di Frisoni, la \"Hofkirche\" (Chiesa di corte) e il teatro a destra; e la \"Ordenkappelle\" con la \"Festinghaus\" a sinistra. Tra il 1730 e il 1733 Carlo Carlone affresca il soffitto dell'Anticamera con l\u2019\"Allegoria dell'Eternit\u00e0\" e della \"Ahnengalerie\", Galleria degli Antenati, con l' \"Allegoria del Buon Governo del duca Ludovico Eberardo\".\nTuttavia la Residenza di Ludwigsburg deve la sua reputazione al duca Carlo II, che vi regna dal 1737 al 1793, riportando la capitale in citt\u00e0. I suoi appartamenti privati, situati al primo piano del nuovo \"F\u00fcrstentrack\" dell'ala sud, vennero disegnati fra il 1757 e il 1758 da Philippe de la Gu\u00eapi\u00e8re, secondo un gusto raffinatissimo del rococ\u00f2 francese. Fra gli ambienti spicca la \"Kriegsgalerie\", Galleria della Guerra, con begli stucchi rococ\u00f2 e figure di prigionieri turchi. Inoltre in questo periodo vennero notevolmente ingranditi la citt\u00e0 e il parco con i mirabili giardini alla francese disseminati di padiglioni oltre che alla costruzione del castello di Monrepos, in riva al lago.\nTuttavia con la costruzione del Palazzo Nuovo di Stoccarda, terminato nel 1746, la residenza ducale torna in quella citt\u00e0.\nSotto il regno del duca Federico II, divenuto re nel 1806 col nome di Federico I del W\u00fcrttemberg, il castello di Ludwigsburg venne eletto a residenza estiva e provvide al rinnovo di una parte del castello affidandone i lavori a Nikolaus von Thouret, che riallest\u00ec il teatro e il \"F\u00fcrstenbau\" secondo lo stile neoclassico francese per crearvi gli appartamenti reali. Inoltre il re restaur\u00f2 i giardini, ripiantandoli e trasformandoli in parte all'inglese.\nDopo la morte del re, nel 1816, la regina Carlotta di Hannover mantenne la sua residenza a Ludwigsburg."}
{"id": "5349035", "revid": "599013", "url": "https://it.wikipedia.org/wiki?curid=5349035", "title": "Esrom Nyandoro", "text": "Carriera.\nClub.\nGioca i suoi primi 5 anni di carriera nello Zimbabwe poi passa al Mamelodi Sundowns nel campionato sudafricano.\nNazionale.\nNyandoro viene convocato in nazionale per la Coppa d'Africa 2004. Nonostante la sua squadra finisce all'ultimo posto del proprio girone, Nyandoro segna un gol votato come il pi\u00f9 bello del torneo. Partecipa anche all'edizione 2006."}
{"id": "5349047", "revid": "123356811", "url": "https://it.wikipedia.org/wiki?curid=5349047", "title": "Isole delle Hawaii", "text": "Le isole delle Hawaii , o \"isole avajane\" in italiano arcaico, costituiscono un arcipelago di otto isole grandi, numerosi atolli e numerosi piccoli isolotti, nonch\u00e9 montagne sottomarine nel nord dell'oceano Pacifico. Esse si estendono per circa 2400 km dall'isola di Hawaii (estremit\u00e0 sud) all'atollo di Kure (estremit\u00e0 nord).\nQuando furono scoperte da James Cook, nel 1778, le isole furono chiamate \"Isole Sandwich\". Questo nome fu scelto in onore di John Montagu, IV conte di Sandwich. Il nome attuale deriva dall'isola di Hawaii, che \u00e8 la pi\u00f9 grande dell'arcipelago.\nLo Stato federato degli Stati Uniti d'America delle Hawaii occupa quasi interamente l'arcipelago, comprese le isole Hawaii nordoccidentali, che sono disabitate. L'unica eccezione \u00e8 rappresentata dall'atollo di Midway, che \u00e8 un territorio non incorporato compreso tra le isole minori esterne degli Stati Uniti d'America.\nLe isole delle Hawaii sono le cime esposte di una grande catena montuosa sottomarina conosciuta come catena sottomarina Hawaii-Emperor, formata dall'attivit\u00e0 vulcanica di diversi punti caldi del mantello terrestre.\nLe isole distano circa 3.000 km dal continente americano. La superficie totale del gruppo di isole \u00e8 di circa 16640 chilometri quadrati.\nIsole.\nIsole principali.\nLe otto maggiori isole delle Hawaii (anche chiamate isole del vento) sono: \nIsole pi\u00f9 piccole, atolli e barriere.\nLe isole pi\u00f9 piccole, gli atolli e gli scogli formano complessivamente le cosiddette isole Hawaii nordoccidentali (o isole del sottovento):\nIsolotti.\nLo Stato delle Hawaii conta circa 137 isolotti nella catena delle Hawaii. Questo numero include tutte le isole minori, gli isolotti al largo delle isole principali e degli atolli. Alcuni di essi sono: \nGeologia.\nQuesto arcipelago si \u00e8 sviluppato quando la placca del Pacifico si mosse lentamente verso nord-ovest su un punto caldo nel mantello terrestre ad una velocit\u00e0 di circa 51 km ogni milione di anni. \u00c8 per questo che, siccome pi\u00f9 esposte all'erosione, le isolette dell'estremit\u00e0 nord-ovest dell'arcipelago sono pi\u00f9 vecchie e in genere pi\u00f9 piccole.\nQuasi tutto il magma del punto caldo ha composizione basaltica e cos\u00ec i vulcani delle Hawaii sono costituiti quasi esclusivamente da questa roccia ignea. \nNelle isole delle Hawaii vi sono molti terremoti, generalmente causati da attivit\u00e0 vulcanica. Le isole sono anche soggette a tsunami causati da terremoti che si svolgono in punti relativamente non distanti nel Pacifico.\nClima.\nIl clima \u00e8 di tipo tropicale, anche se vi sono molte precipitazioni e tempeste tropicali, nonch\u00e9 occasionali uragani."}
{"id": "5349056", "revid": "2169993", "url": "https://it.wikipedia.org/wiki?curid=5349056", "title": "Grzegorz Gajewski", "text": "Nel 2011 ha vinto il torneo open di Cappelle-la-Grande.\nHa vinto nel 2015 Campionato polacco, evento nel quale \u00e8 anche giunto secondo nel 2014, alle spalle di Rados\u0142aw Wojtaszek.\nNel 2016 \u00e8 giunto 1\u00ba nel Najdorf Memorial, il torneo dedicato alla memoria del Grande Maestro Miguel Najdorf.\nCon la nazionale ha partecipato alle Olimpiadi degli scacchi di Dresda 2008 e Troms\u00f8 2014, realizzando il 60,5% dei punti.\n\u00c8 uno dei secondi di Viswanathan Anand, impegno assunto anche in occasione del Campionato del mondo del 2014 contro Magnus Carlsen.\nCome teorico delle aperture \u00e8 noto per aver introdotto, in un torneo del 2007 a Pardubice, il gambetto 10. ...d5!? (anzich\u00e9 l'usuale 10. ...c5) nella variante Chigorin della partita spagnola (1. e4 e5 2. Cf3 Cc6 3. Ab5 a6 4. Aa4 Cf6 5. 0-0 Ae7 6. Te1 b5 7. Ab3 d6 8. c3 0-0 9. h3 Ca5 10. Ac2 d5!?).\nHa raggiunto il punteggio Elo FIDE pi\u00f9 alto in agosto 2014, con 2659 punti."}
{"id": "5349060", "revid": "729019", "url": "https://it.wikipedia.org/wiki?curid=5349060", "title": "John Richards (generale)", "text": "Carriera.\nRichards si un\u00ec nei Royal Marines nel 1945. Venne nominato ufficiale capo del 45 Commando nel 1968, comandante del 42 Commando nel 1972 e 3 Commando Brigade nel 1975 prima di essere nominato comandante generale dei Royal Marines (1977-1981).\nDopo il suo ritiro, Richards divenne Marshal of the Diplomatic Corps (1982-1991).\nNel 1953 spos\u00f2 Audrey Hidson ed ebbero tre figli."}
{"id": "5349070", "revid": "767487", "url": "https://it.wikipedia.org/wiki?curid=5349070", "title": "The New Fellas", "text": "The New Fellas \u00e8 il secondo album della band Indie rock inglese The Cribs, uscito per la \"Whichita Records\"."}
{"id": "5349092", "revid": "599013", "url": "https://it.wikipedia.org/wiki?curid=5349092", "title": "Eric Green", "text": " Al college gioc\u00f2 a football alla Liberty University.\nCarriera.\nGreen fu scelto come 21\u00ba assoluto nel Draft NFL 1990 dai Pittsburgh Steelers. Per una disputa contrattuale non scese in campo sino al quinto turno ma il suo impatto si fece subito sentire. Prima del suo debutto la squadra non aveva segnato alcun touchdown, invece con Green in campo and\u00f2 subito a segno. L'anno seguente fu sospeso per sei partite dalla lega per abuso di sostanze vietate. Si rifece nel 1993 e 1994, venendo convocato per due Pro Bowl consecutivi, dopo di che divenne un free agent, firmando con i Miami Dolphins un contratto che lo rese allora il tight end pi\u00f9 pagato della storia. Fu svincolato solo dopo una stagione per\u00f2, firmando con la neonata franchigia dei Baltimore Ravens, con cui rimase fino al 1998. L'ultima stagione della carriera la pass\u00f2 in forza ai New York Jets nel 1999."}
{"id": "5349095", "revid": "2110845", "url": "https://it.wikipedia.org/wiki?curid=5349095", "title": "Jean-Pierre Brucato", "text": ""}
{"id": "5349097", "revid": "1494169", "url": "https://it.wikipedia.org/wiki?curid=5349097", "title": "Apocauco", "text": ""}
{"id": "5349103", "revid": "287204", "url": "https://it.wikipedia.org/wiki?curid=5349103", "title": "A mio modo vi amo", "text": "A mio modo vi amo \u00e8 una autobiografia di Alessandra Amoroso, scritta in collaborazione con Giacomo Sabatino e pubblicata per la prima volta il 10 marzo del 2015 a Milano dalla casa editrice Mondadori.\nNascita del libro.\nNel novembre 2014 la cantante, attraverso i suoi canali social, ha chiesto ai propri fans di raccontare l'\u201camore puro\u201d provato nei suoi confronti, insieme alle svariate emozioni, sensazioni e avvenimenti che legano la loro storia alla sua musica. Il libro, infatti, \u00e8 un intreccio di due particolari voci, la sua, che ripercorre con bellezza ed incanto le tappe dell'infanzia ed adolescenza sino all'arrivo dell'incredibile successo, e quella della sua \"Big Family\", fanbase dell'artista, che ha repentinamente risposto all'appello della sua beniamina. La cantante, infatti, nel gennaio 2015, svelando l'uscita del libro dichiara che: \u201cLontani ma sempre vicini non \u00e8 solo un modo di dire ma quello che noi realmente riusciamo a vivere\u201d.\nContenuto.\nLa Amoroso racconta la sua infanzia e le diverse sensazioni, pensieri, emozioni che la passione per la musica provoca in lei, che pu\u00f2 sfociare in gioia per i successi e traguardi raggiunti, ma anche in sofferenze per le sconfitte e la paura di perdere la propria natura a causa del successo.\nIntenti.\nIl significato del titolo \u201c\"A mio modo vi amo\"\u201d, mette in risalto la dedica che la scrittrice fa nei confronti dei propri fans con la stesura del libro.\nSuccesso commerciale.\nUna settimana dopo la data di pubblicazione, il libro risulta essere al primo posto della classifica dei libri pi\u00f9 venduti in Italia.\nDopo circa un mese dalla pubblicazione \u00e8 annunciata la ristampa del libro. "}
{"id": "5349105", "revid": "287204", "url": "https://it.wikipedia.org/wiki?curid=5349105", "title": "Uovo dei fiori di melo", "text": "LUovo dei fiori di melo \u00e8 un uovo di Pasqua gioiello che fu fabbricato a San Pietroburgo nel 1901 sotto la supervisione di Michael Perkhin, per conto del gioielliere russo Peter Carl Faberg\u00e9 al quale era stato ordinato da Alexander Kelch per farne dono a sua moglie, l'ereditiera Barbara Kelch.\n\u00c8 una delle sette uova che, ogni anno dal 1898 al 1904, Michael Perkhin, all'epoca mastro orafo della Faberg\u00e9, realizz\u00f2 ispirandosi a quelle imperiali per Alexander Ferdinandovich Kelch.\nEx uovo imperiale.\nFu a lungo annoverato tra le uova imperiali donate all'Imperatrice vedova Marija; i primi dubbi al riguardo sono stati sollevati nel 1979, quando la propriet\u00e0 di sei uova che appaiono in una fotografia del 1920 \u00e8 stata attribuita ad Alexander Ferdinandovich Kelch;\ntra queste l'Uovo pigna e l'Uovo con gallo, che fino ad allora erano considerate imperiali e altre che recano le iniziali BK di Barbara Kelch: l'Uovo con gallina, Uovo bomboniera e Uovo rocaille.\nProprietari.\nBarbara Kelch lasci\u00f2 il marito e la Russia nel 1905, quando si trasfer\u00ec a Parigi dopo che gran parte della sua fortuna era stata spazzata via durante la guerra russo-giapponese; nel 1920 vendette le sue uova Faberg\u00e9.\nNel 1920 Jacques Zolotnitsky di \"A la Vieille Russie\", che all'epoca aveva sede a Parigi, acquist\u00f2 dal gioielliere Morgan di Rue de la Paix a Parigi per 40.000 franchi (3.000 dollari), l'Uovo dei fiori di melo ed altre cinque uova; suo nipote L\u00e9on Grinberg nel 1928 le rivendette ad un collezionista statunitense per 200.000 franchi (7.800 dollari).\nL'uovo \u00e8 rimasto negli Stati Uniti d'America, in una collezione privata, fino al maggio 1994, quando un anonimo acquirente russo se lo aggiudic\u00f2 ad un'asta da Christie's a Ginevra per 861.585 dollari.\nIl 19 novembre 1996, l'uovo \u00e8 stato nuovamente messo all'asta da Christie's a Ginevra, ed \u00e8 stato venduto per 1.128.740 dollari ad Adulf Peter Goop, collezionista del Liechtenstein che, dopo aver raccolto la pi\u00f9 grande collezione al mondo di uova di Pasqua (circa 3000 pezzi), nel 2012 l'ha donata al Principato del Liechtenstein, l'uovo dei fiori di melo \u00e8 custodito presso il Museo Nazionale del Liechtenstein, a Vaduz.\nDescrizione.\nL'uovo \u00e8 fatto di nefrite verde, oro rosso e verde, argento, diamanti, smalto opaco bianco e rosa, la fodera \u00e8 in velluto.\n\u00c8 una delle uova pi\u00f9 grandi fabbricate da Faberg\u00e9.\nIl disegno \"Art Nouveau\" in stile giapponese segue la moda dell'epoca.\nSi tratta di uno scrigno portagioie a forma di uovo, le due met\u00e0 del guscio, lucido e sorprendentemente sottile, sono intagliate in un unico blocco di nefrite color muschio.\nPoggia su quattro piedi d'oro rosso e verde modellati come rami, contorti e macchiati di muschio, dai quali si protendono ramoscelli con nodi, venature, muschio e foglie in d'oro, che avvolgono l'uovo incrociandosi tra loro e sui quali si aprono fiori di melo con i petali in smalto bianco ed il centro formato da un diamante in una montatura d'argento con lo sfondo rosa.\nLa sorpresa \u00e8 andata persa.\nCollegamenti esterni.\n "}
{"id": "5349107", "revid": "599013", "url": "https://it.wikipedia.org/wiki?curid=5349107", "title": "Andr\u00e9 Hess", "text": ""}
{"id": "5349127", "revid": "729019", "url": "https://it.wikipedia.org/wiki?curid=5349127", "title": "Il mio blu", "text": "Il mio blu \u00e8 il quindicesimo album in studio della cantautrice italiana Grazia Di Michele, pubblicato nel 2015.\nDescrizione.\nInteramente scritto dalla cantautrice, si avvale della collaborazione di Raffaele Petrangeli (coautore di alcuni testi), Paolo di Sabatino (arrangiatore e autore di alcune musiche), Lucio Fabbri, Mario Venuti, Antonio Galbiati e Mauro Coruzzi."}
{"id": "5349128", "revid": "767487", "url": "https://it.wikipedia.org/wiki?curid=5349128", "title": "Philippe Piat", "text": "Dal 1969 \u00e8 presidente dell'Union nationale des footballeurs professionnels, il sindacato dei calciatori professionisti francesi. Dal 2013 \u00e8 anche presidente della FIFPro, carica che aveva gi\u00e0 ricoperto dal 2005 al 2007."}
{"id": "5349138", "revid": "110157", "url": "https://it.wikipedia.org/wiki?curid=5349138", "title": "Formato della data per stato", "text": "Questa pagina fornisce una panoramica del formato della data per Stati, secondo il calendario gregoriano.\nLegenda.\nComponenti di base di un formato della data nei sistemi di calendari pi\u00f9 comuni:\nOrdine delle componenti di base:\nFormati specifici per le componenti di base\nSeparatori delle componenti"}
{"id": "5349139", "revid": "123057388", "url": "https://it.wikipedia.org/wiki?curid=5349139", "title": "Villa Il Quercione", "text": "Villa Il Quercione si trova in via Madonna delle Grazie n.8, con ingresso anche al n.4,\nVilla Il Quercione si trova in via dell'Olmeto, 15 a Settignano, vicino a Firenze. Un ingresso \u00e8 anche su via Madonna delle Grazie 4. Contrariamente a quanto indicato di seguito, dagli anni '30 (circa) agli inizi degli anni '80 la villa apparteneva a Louise Wenger ed a sua sorella Alice Wenger.\nStoria e descrizione.\nConosciuta anche con il nome di \"Prugnano\", la villa si erge su di un terrazzamento eretto a monte su via dell'Olmeto. La villa \u00e8 appartata e isolata da un bosco ombroso e dalla quale si pu\u00f2 godere un panorama mozzafiato.\nNel Trecento la villa era dei Bancozzi, i quali la rivendettero ai Falconi del Gonfalone di Scala nel 1457; dopodich\u00e9 nel 1463 fu acquistata da Gualtierotto di Jacopo Riccialbani, il quale ne fece una dimora magnifica. Molto tempo dopo pass\u00f2 ai Guardi che la ridussero a casa colonica, fino al tardo Ottocento quando la villa pass\u00f2 ai Caulfied, i quali conferirono all'edificio tutte le caratteristiche di una dimora signorile. \nDal 1933 al 1963 circa la villa appartenne alla famiglia Ciampolini di Firenze.\nL'edificio \u00e8 costituito di due piani, davanti a esso si stende un elegante giardino; presenta ancora oggi le caratteristiche tipiche di una dimora ottocentesca di campagna, col portale centrale incorniciato da un finto bugnato e con due strutture laterali a un solo piano le quali permettono di godere il panorama."}
{"id": "5349140", "revid": "1173824", "url": "https://it.wikipedia.org/wiki?curid=5349140", "title": "Ex collegio dei Gesuiti", "text": "L'ex collegio dei Gesuiti (o collegio dei Gesuiti) \u00e8 un edificio situato nel centro della citt\u00e0 di Alcamo (provincia di Trapani).\nStoria.\nLa sua costruzione venne iniziata nel 1652 su progetto di Dazio Agliata, in seguito ad una donazione del sacerdote gesuita Vincenzo Abbati, allo scopo di promuovere la diffusione della fede cristiana. La costruzione del loggiato risale invece al secolo successivo.. \nL'unico documento del progetto originario \u00e8 stato trovato presso la Biblioteca Nazionale di Parigi: nella planimetria erano previste quattro ali con un cortile interno, la terrazza a copertura del portico da realizzare a piano terra, delimitata dal muretto d\u2019attico. \nTale progetto non fu mai ultimato interamente. Infatti, solo due delle quattro ali previste vennero realizzate, quelle sul lato nord ed ovest che hanno mantenuto le caratteristiche originarie.\nNel XVIII secolo il Collegio dei Gesuiti venne arricchito con un loggiato: su di esso era prevista un'altra costruzione, ma anch'essa non venne realizzata.\nIl porticato del collegio inizialmente contava quattro archi, oggi per\u00f2 ne rimangono tre, essendo andato distrutto quello che lo collegava alla chiesa del Collegio dei Gesuiti.\nL'ultimo lungo restauro durato 7 anni, lo ha riportato al suo ruolo centrale nella vita cittadina: infatti, \u00e8 diventato sede di rappresentanza del Comune di Alcamo, della Biblioteca Comunale Sebastiano Bagolino (che custodisce rari incunaboli e cinquecentine) e del Museo d'arte contemporanea\nIl Collegio.\nIl luogo individuato per la costruzione del Collegio, scelto dagli Amministratori Comunali del tempo, era situato sul lato ovest della citt\u00e0, al di fuori della cinta muraria, vicinissimo alla piazza Maggiore (poi piazza Ciullo) in una zona centrale gi\u00e0 interessata, fin dal XVI secolo, da nuove costruzioni. \nEra richiesto dalle autorit\u00e0 ecclesiastiche che questi Collegi nascessero nella parte centrale dei centri abitati (in modo che si potesse contare su di un folto numero di potenziali studenti), abbastanza grandi da potere ospitare gli alloggi dei padri Gesuiti e le scuole per gli stessi allievi, possibilmente con un giardino e, preferibilmente, nei pressi di una chiesa e del Duomo, ma anche ad una certa distanza da aree d\u2019influenza di altri Ordini religiosi.\nNel Collegio dei Gesuiti, istituito per la diffusione della fede e della formazione spirituale, trovavano posto sia i futuri gesuiti che i laici, che trovavano qui la guida nel loro cammino di fede.\nOpere.\nOltre alle opere esposte all'interno del MACA, nell'oratorio dell'ex collegio dei Gesuiti si trovano alcuni affreschi del XVIII secolo dipinti da Domenico La Bruna, che rappresentano \"La Gloria dell'Immacolata\", \"Ges\u00f9 nell'orto dei Getsemani\", \"La Flagellazione di Ges\u00f9\", \"Incontro con la Veronica\" ed altri."}
{"id": "5349161", "revid": "298229", "url": "https://it.wikipedia.org/wiki?curid=5349161", "title": "Warren Cawley", "text": ""}
{"id": "5349170", "revid": "281901", "url": "https://it.wikipedia.org/wiki?curid=5349170", "title": "Cortinarius speciosissimus", "text": ""}
{"id": "5349174", "revid": "339392", "url": "https://it.wikipedia.org/wiki?curid=5349174", "title": "Battaglia del Checkpoint Pasta", "text": ""}
{"id": "5349179", "revid": "767487", "url": "https://it.wikipedia.org/wiki?curid=5349179", "title": "The Sea Children", "text": "The Sea Children \u00e8 un film del 1973 diretto da David Andrews.\nTrama.\nUn gruppo di ragazzi in vacanza a Malta scoprono lo straordinario mondo che si trova nelle profondit\u00e0 del mare."}
{"id": "5349199", "revid": "599013", "url": "https://it.wikipedia.org/wiki?curid=5349199", "title": "Gregg Thompson", "text": "Biografia.\nSuo figlio Tommy \u00e8 anch'egli un calciatore.\nCarriera.\nClub.\nFormatosi nella rappresentativa calcistica dell'Indiana University, nella stagione 1983 viene ingaggiato dai Tampa Bay Rowdies, con cui giunge al terzo posto della Southern Division. Nella stessa stagione ottiene il titolo individuale di miglior esordiente stagionale.\nLa stagione seguente, che sar\u00e0 l'ultima della NASL, ottiene il quarto ed ultimo posto della Eastern Division.\nDopo il collasso della NASL milita sino al 1988 nei Minnesota Strikers, militante nel campionato indoor MISL.\nNazionale.\nThompson indoss\u00f2 la maglia degli USA tra il 1984 ed il 1985. Nel 1984 partecipa al torneo calcistico dei Giochi della XXIII Olimpiade, ove non supera la fase a gironi."}
{"id": "5349201", "revid": "111713269", "url": "https://it.wikipedia.org/wiki?curid=5349201", "title": "Percy Smythe, VI visconte Strangford", "text": " Fu ambasciatore del suo paese presso i re del Portogallo, ruolo che gli permise di convincere, nel 1807, di fronte all'avanzata delle truppe francesi su Lisbona, la famiglia reale portoghese a fuggire in Brasile. Ebbe un ruolo importante nel processo di indipendenza argentina, spendendosi diplomaticamente per essa; nella storiografia dei paesi latinoamericani \u00e8 noto semplicemente come \"Lord Strangford\". Pari d'Irlanda, collezionista d'arte e poeta, fu elevato anche al rango di pari del Regno Unito e autorizzato a sedere nella Camera dei lord.\nBiografia.\nFiglio primogenito di Lionel Smythe, V visconte Strangford, e di Maria Eliza Philipse, Percy Clinton Sydney Smythe nacque a Londra nel 1780. La famiglia discendeva da Sir Thomas Smithe (1599-1635), a cui nel 1628 era stato concesso il titolo nobiliare di I visconte di Strangford nella par\u00eca d'Irlanda.\nLaureatosi al Trinity College di Dublino nel 1800, dopo aver pubblicato negli anni giovanili alcune opere poetiche intraprese presto la carriera diplomatica, entrando nel corpo diplomatico britannico a Lisbona. Nel 1806 fu nominato ministro plenipotenziario, e l'anno successivo, di fronte alla minaccia dell'avanzata francese, convinse il principe reggente del Portogallo, Giovanni di Braganza, a lasciare il Portogallo per il Brasile. Dal 1808 al 1815 svolse il ruolo di inviato straordinario in Brasile; in questo ruolo, promosse la firma di un trattato che apr\u00ec i porti brasiliani alle navi mercantili britanniche e colse con favore lo scoppio della Rivoluzione di Maggio, cercando di ostacolare le mire portoghesi sul R\u00edo de la Plata. Il 17 luglio 1817, il giorno prima di essere nominato ambasciatore britannico in Svezia, spos\u00f2 Ellen Burke, dalla quale ebbe tre figli. Nel 1820 fu nominato ambasciatore a Costantinopoli, dove cominci\u00f2 un intenso lavoro di mediazione per evitare la guerra tra l'Impero Ottomano e la Russia, riuscendo a strappare al sultano numerose concessioni. Due anni dopo rappresent\u00f2 la Gran Bretagna al Congresso di Verona.\nIl 26 gennaio 1825, Smythe ricevette il titolo di I barone Penshurst di Penshurst, titolo nobiliare britannico che gli diede il diritto di sedere alla Camera dei lord; nonostante fosse inviso a Lord Canning, responsabile della politica estera britannica, che lo accusava di aver mostrato documenti riservati a Metternich ed Esterh\u00e1zy, nell'ottobre dello stesso anno fu nominato ambasciatore a San Pietroburgo. Colto in flagrante mentre falsificava un dispaccio e mostrava un documento segreto all'ambasciatore austriaco, decise alla fine di congedarsi prima di essere richiamato a Londra.\nL'ultima missione diplomatica di Smythe sisvolse nuovamente in Brasile nel 1828. Negli anni successivi fece politica attiva nelle file dei conservatori, intervenendo in particolare su questioni di politica estera. Mor\u00ec nella sua casa di Londra il 29 maggio 1855; i suoi resti furono sepolti ad Ashford, nel Kent."}
{"id": "5349206", "revid": "110157", "url": "https://it.wikipedia.org/wiki?curid=5349206", "title": "Potchefstroom", "text": "Potchefstroom \u00e8 una citt\u00e0 sudafricana situata nella provincia del Nordovest.\nStoria.\nFondata nel 1838 dai \"Voortrekkers\", rappresenta il secondo pi\u00f9 vecchio insediamento di una popolazione europea (dopo Klerksdorp) nell'allora Transvaal. La citt\u00e0 sorge sulle rive del fiume Mooi e dista circa 120 km da Johannesburg.\nPotchefstroom fu la capitale della Repubblica del Transvaal dal 1848, anno di istituzione della repubblica, fino al 1860 quando la capitale venne spostata a Pretoria. Durante la seconda guerra boera i britannici vi costruirono un campo di concentramento dove imprigionarono anche donne, bambini e vecchi boeri.\nRinomata per la cultura, la citt\u00e0 \u00e8 sede del \"Potchefstroom Campus\" dell'Universit\u00e0 del Nordovest. Tra gli impianti sportivi degno di nota e l'Ol\u00ebn Park, stadio in cui la squadra di rugby a 15 dei Leopards gioca le proprie gare casalinghe."}
{"id": "5349208", "revid": "300279", "url": "https://it.wikipedia.org/wiki?curid=5349208", "title": "Tavole genealogiche della famiglia Ghilini", "text": "Le tavole genealogiche seguono la linea dettata da Francesco Guasco di Bisio nel \"VI volume\" della sua opera citata in bibliografia, riconosciuta dagli storici essere la fonte pi\u00f9 attendibile. Per un confronto generale consultare la Tavola genealogica.\nMembri non in albero.\nDei seguenti membri della famiglia Ghilini non si conosce la posizione precisa nell'albero genealogico."}
{"id": "5349232", "revid": "2215375", "url": "https://it.wikipedia.org/wiki?curid=5349232", "title": "Somos t\u00fa y yo", "text": "Somos t\u00fa y yo \u00e8 una telenovela venezuelana e statunitense per adolescenti e ragazzi, trasmessa per la prima volta nel 2007 su Boomerang e dalla rete free to air Venevisi\u00f3n. \nIdeata da Vladimir Perez, la serie \u00e8 stata rinnovata per una seconda e terza stagione, la seconda \u00e8 andata in onda nel 2008. La terza stagione \u00e8 in realt\u00e0 uno spin-off della serie, \"\". \u00c8 una serie televisiva per adolescenti popolare, ed \u00e8 stata tradotta in 15 lingue e trasmessa in 150 paesi. In Italia viene trasmessa dall'8 marzo del 2015 su Rai Gulp e in replica notturna su Rai 2. \nA luglio 2009 \u00e8 stata annunciata la produzione di uno spin-off di 50 episodi, intitolato \"Non pu\u00f2 essere!\", e che \u00e8 stato trasmesso a partire dal 2010.\nTrama.\nSheryl S\u00e1nchez e Victor Rodr\u00edguez frequentano l'\"Accademia di Musica e Talento\", una scuola specializzata in arte e spettacolo di Caracas, Venezuela. Entrambi sono cantanti e si inseriscono in un progetto musicale molto ambizioso. La loro profonda amicizia ma anche grandi rivalit\u00e0 e gelosie, e all'interno del collegio, tra gli studenti tutti ugualmente ambiziosi e talentuosi, si scatena una forte competitivit\u00e0 per raggiungere il sogno che li accomuna: distinguersi dagli altri e arrivare al successo.\nPrima stagione.\nUn giorno, a Caracas quando Victor arriva da Valencia incontra Sheryl e tra i due \u00e8 subito \"colpo di fulmine\". Victor va ad abitare a casa dei suoi cugini Jorge e Nicolas con la madre Monica. Jorge \u00e8 interessato a Yuvana e Nicolas a Rosie. Prima di entrare all\"Accademia di Musica e Talento\", una scuola (di propriet\u00e0 di Magaly, la zia di Victor) per giovani cantanti, conosce Rosmery che s'innamora di lui a prima vista.\nRosmery \u00e8 la fidanzata di Ar\u00e1n, un ragazzo molto attraente, che \u00e8 interessato a tutte le ragazze specialmente a Sheryl, e anche se \u00e8 il fidanzato di Rosmery fa di tutto per conquistarla, visto che \u00e8 l'unica ragazza che non lo vuole. Rosmery \u00e8 la leader del gruppo delle ragazze pi\u00f9 popolari, insieme ad Oriana e a Rosangela, le sue due migliori amiche. Rosmery e la ragazza pi\u00f9 popolare dell'accademia, \u00e8 perfida, snob e superficiale. Ama il ballo e, in amore, \u00e8 rivale di Sheryl.\nAr\u00e1n \u00e8 il capitano della squadra di baseball, formata dal suo migliore amico Hendrick e da Jorge, Ricky e Luciano. Victor vuole stare con Sheryl perch\u00e9 e perdutamente innamorato di lei. Ar\u00e1n e Rosmery si uniscono per separare Victor e Sheryl, dato che sono entrambi interessati a loro. Le cose si complicano quando Kelly, l'ex di Valencia di Victor, arriva a Caracas con l'intento di rimettersi con lui, ma alla fine si mette con Jorge, il cugino di Victor, relazione che avr\u00e0 dei problemi a causa della severit\u00e0 del padre di Kelly e di Adriana, l'ex fidanzata di Jorge, che con l'aiuto di sua sorella Nathaly far\u00e0 tutto il possibile per rimettersi con lui e separarli.\nIntanto Nathaly s'innamora di Hendrick e render\u00e0 la vita impossibile ad Oriana, la fidanzata di Hendrick, pur di farle capire che la loro relazione non va bene. I problemi aumentano pure per Sheryl, quando Yuvana s'interessa a Victor e ancora di pi\u00f9 quando Claudia, la cugina di Sheryl, che \u00e8 perdutamente innamorata di Ar\u00e1n, si accorge che lui fa il filo a lei e, sentendosi inferiore a lei per il suo talento musicale che le ha fatto ottenere tutto ci\u00f2 che vuole, si unisce ad Ana Karina per boicottare lo show di Yuvana e far prendere la colpa a Sheryl.\nClaudia e Ricky sono molto amici ed hanno la stessa passione per la musica, Ricky \u00e8 innamorato di Oriana e passa il tempo componendole canzoni anche se lei adora il suo fidanzato Hendrick, ma si lasciano perch\u00e9 Oriana \u00e8 troppo possessiva con lui. Dopo aver passato varie vicende, Victor e Sheryl si fidanzano per affrontare i problemi insieme. Nell'ultima puntata Ar\u00e1n chiede a Rosmery se il loro destino \u00e8 quello di stare insieme, mentre Ricky si mette con Oriana, Hendrick con Yuvana, e Jorge ritorna insieme a Kelly.\nSeconda stagione.\nIn spiaggia, tra Victor e Sheryl iniziano ad esserci dei contrasti, durante questo brutto periodo Victor conosce Paola, una ragazza che lo capisce alla perfezione. Sheryl intanto conosce Gustavo, un ragazzo interessato a lei che la fa entrare in confusione. Ar\u00e1n si rende conto di essere sempre stato innamorato di Rosmery e cerca di riconquistarla. E vuole a tutti i costi stare con lei per sempre.\nIn spiaggia viene organizzato un concorso di bellezza ed i giurati sono Andr\u00e9s, un modello internazionale italiano che \u00e8 il presidente della giuria, Mandy, una modella di successo, e Yuvana. Le finaliste sono Rosmery, Oriana, Claudia, Paola e Sheryl. Rosmery \u00e8 sul punto di vincere, ma alla fine vince Sheryl. Dopo il concorso, Mandy, la modella di successo, dice a Rosmery che le mancava un voto per vincere ed era il suo. Andr\u00e8s per\u00f2 le dice che, per lui, lei \u00e8 stata la migliore.\nAr\u00e1n diventa geloso nel vedere l'interesse di Andr\u00e8s per Rosmery, intanto Mandy s'innamora di Ar\u00e1n. Gustavo inizialmente si mostra interessato sia a Sheryl sia a Rosmery, dato che gi\u00e0 si conoscevano da anni, ma alla fine capisce di essere interessato solo a Sheryl. Mandy e la sua migliore amica Mariale dichiarano guerra a Rosmery. Claudia cambia look e diventa molto bella per riconquistare Aran per\u00f2 quando capisce che lui \u00e8 ancora innamorato di Rosmery decide di mettersi da parte e Alejandro, la guardia del corpo di Yuvana, inizia ad innamorarsi di lei da quando la salva da una caduta dalla passerella del concorso e Claudia ricambia le sue attenzioni, per\u00f2 allo stesso stesso tempo Ricky, che \u00e8 sempre stato il miglior amico di Claudia, inizia ad innamorarsi di lei e cercher\u00e0 di conquistarla creando un triangolo amoroso.\nDi nuovo a Caracas le cose si complicano quando Paola, Gustavo, Andr\u00e9s, Mandy, Mariale e Humberto vanno a studiare all'Accademia. Paola e Gustavo si uniscono per separare Victor e Sheryl. Andr\u00e9s si rende conto di quanto sia grande il sentimento che prova per Rosmery e fa di tutto per farsi ricambiare. Aran usa Mandy per far ingelosire Rosmery, ma Mandy pensa che sia veramente interessato a lei. Gustavo, Andr\u00e9s e Humberto si uniscono a Luciano per competere a calcio contro Victor, Ar\u00e1n, Jorge e Hendrick.\nLe cose si fanno complicate per Jorge e Kelly che iniziano ad avere dei problemi nella loro relazione nel momento in cui Hendrick inizia a provare attrazione per Kelly, e le cose peggiorano ancora di pi\u00f9 quando pure Jorge inizia a sentire della simpatia per Oriana. La storia termina con la festa dei 15 anni di Rosmery (un super party), dove alla fine Sheryl torner\u00e0 insieme al ragazzo che lei ama maggiormente e considera il suo destino, cio\u00e8 Victor, cos\u00ec come torneranno insieme Ar\u00e1n con Rosmery e Hendrick con Oriana.\nEpisodi.\nIn Italia, la serie ha cominciato le trasmissioni dall'8 marzo del 2015. Successivamente, \u00e8 stata confermata una seconda stagione. Nel marzo del 2015 \u00e8 stato mostrato su Rai Gulp per la prima volta il primo videoclip tratto dal primo episodio della seconda stagione intitolato \"Somos t\u00fa y yo\" e cantato da Sheryl Rubio, dove vengono presentati nuovi personaggi. In Venezuela viene trasmessa dal 27 gennaio 2007.\nLa prima stagione della serie si divide in due parti, la prima (puntate 1-67) intitolata Tengo que contarte (in italiano \"Puoi contarci\") e la seconda (puntate 68-79) intitolata Una nueva oportunidad (in italiano \"Una seconda possibilit\u00e0\").\nProduzione.\nLe registrazioni della prima stagione della serie hanno avuto inizio nell'aprile 2007 a Caracas. La serie \u00e8 una co-produzione tra l'America Latina, l'Europa, il Medio Oriente e l'Africa.\nLa serie inizi\u00f2 la produzione verso alla fine del 2006. La riprese della prima stagione cominciarono nell'aprile del 2007, all'inizio avevano girato solo una stagione di 13 episodi e non avevano previsto di girare 3 stagioni, per\u00f2 dopo il successo in Venezuela i produttori di Boomerang e Venevisi\u00f3n decisero di portare a 63 gli episodi nella prima stagione e rinnovarono la serie per una seconda stagione, che usc\u00ec in Venezuela per Venevisi\u00f3n e in America Latina per Boomerang, per poi uscire pi\u00f9 tardi in Europa, Asia e Medio Oriente. La serie \u00e8 stata registrata in alta definizione. Il successo della serie fu talmente grande che venne adattato in Indonesia, Malaysia e Messico.\nLa terza stagione \u00e8 in realt\u00e0 uno spin-off della serie, \"\", uscita nel 2009 e basata sul film statunitense \"Grease - Brillantina\". La storia venne mantenuta con la propria essenza, con alcune variazioni nella storia e nei personaggi. I protagonisti continuano ad essere Sheryl Rubio e V\u00edctor Drija, per\u00f2 in questa occasione la villana principale \u00e8 l'attrice Oriana Ramirez e Rosmeri Marval, villana della prima e seconda stagione, \u00e8 una delle protagoniste nella storia.\nNel 2009, \u00e8 stata annunciata la creazione di uno spin-off della serie, \"Non pu\u00f2 essere!\", la serie e una commedia e segue i passi dei personaggi de Sheryl Rubio e Rosmeri Marval. I protagonisti sono Sheryl Rubio, Hendrick Bages e Rosmeri Marval. In questa occasione il protagonista \u00e8 l'attore Hendrick Bages, non Victor Drija, come nella prima e seconda stagione della serie e in \"\". Questo caus\u00f2 un gran malcontento da parte dei seguaci di Drija. Per\u00f2 i produttori decisero di cambiare protagonista, dato che la serie racconta la storia del personaggio di Sheryl Rubio, dopo aver rotto con il suo ragazzo, il personaggio di Victor Drija nelle stagioni precedenti. Alla fine la serie usc\u00ec ed ottenne buoni livelli di audience come nelle scorse stagioni.\nNel 2015 lo sceneggiato viene trasmesso in Italia da Rai Gulp, in Argentina da Canal 13, in Colombia da Caracol Televisi\u00f3n, in Ecuador da TC Mi Canal, in Porto Rico da Univision, in Filippine da GMA Network. e in USA da Netflix.\nCasting.\nLa protagonista della serie Sheryl Rubio fu scelta tramite un casting. Il casting della serie dur\u00f2 sei mesi dove la protagonista dovette dimostrare il suo talento nell'ambito nel ballo, canto e recitazione. La protagonista confess\u00f2 in un'intervista che quando fu scelta per la serie, non fece mai lezioni di recitazione ma realizz\u00f2 partecipazioni speciali come attrice infantile in televisione, inizi\u00f2 la sua carriera da piccola. L'attore Victor Drija venne chiamato dal creatore della serie Vladimir P\u00e9rez. L'attore accett\u00f2 immediatamente il ruolo.\nL'attrice Rosmeri Marval, la quale interpreta la villana principale, si present\u00f2 ai casting grazie ad un'accademia di ballo di cui faceva parte. I produttori della serie videro il potenziale dell'attrice e venne selezionata immediatamente. La maggior parte dell'elenco venne selezionato attraverso i castings. I produttori della serie confessarono che vollero dare opportunit\u00e0 anche ad attori nuovi.\nPer la seconda stagione, \u00e8 stato confermato la maggior parte del cast della prima. I produttori della serie realizzarono un casting aperto al pubblico, per scegliere nuovi personaggi. L'attrice Paola Galu\u00e9 si present\u00f2 ai casting y venne selezionata dai produttori della serie.\nDVD.\nIn Venezuela, la prima stagione \u00e8 stata raccolta in una collezione di 6 DVD, pi\u00f9 un cofanetto in cui sono presenti i 67 episodi. La seconda stagione, invece, si compone di 3 DVD e anch'essa di un cofanetto avente all'interno i 79 episodi della seconda stagione. La terza stagione, infine, \u00e8 formata da due cofanetti contenenti ognuno 50 episodi.\nIn Italia, le prime due stagioni sono uscite in cofanetto, rispettivamente da 5 e 4 dischi."}
{"id": "5349238", "revid": "30610", "url": "https://it.wikipedia.org/wiki?curid=5349238", "title": "Eugenio Morelli (scrittore)", "text": "Biografia.\nLaureato in medicina, ha collaborato a diverse riviste di cultura medica su tematiche sociosanitarie. Autore anche di numerose opere di narrativa e di poesia. "}
{"id": "5349248", "revid": "1511973", "url": "https://it.wikipedia.org/wiki?curid=5349248", "title": "Vladimir Vajn\u0161tok", "text": "Biografia.\nDal 1924 al 1927 Vajn\u0161tok studi\u00f2 all'Istituto del cinema di Leningrado; durante quel periodo lavor\u00f2 anche presso lo studio \"Belgoskino\". Nel 1927 inizi\u00f2 l'attivit\u00e0 di regista-produttore. Oltre all'attivit\u00e0 di regista e sceneggiatore, fu dirigente della Kazahfil'm, gli studi cinematografici di Almaty, nel Kazakistan. L'attivit\u00e0 amministrativa lo distrasse dall'attivit\u00e0 cinematografica. Scrisse anche sceneggiature cinematografiche firmate con lo pseudonimo di Vladimir Vladimirov; questo pseudonimo \u00e8 stato utilizzato anche dallo scrittore sovietico Lev Vladimirovi\u010d Rubin\u0161tejn, il quale peraltro collabor\u00f2 con Vajn\u0161tok dopo la fine delle purghe staliniane. Nel 1973 Vajn\u0161tok torn\u00f2 a svolgere l'attivit\u00e0 di regista dirigendo in URSS dei film western, equivalente sovietico dei Western all'italiana."}
{"id": "5349249", "revid": "1131186", "url": "https://it.wikipedia.org/wiki?curid=5349249", "title": "Vladimir Vajnshtok", "text": ""}
{"id": "5349250", "revid": "1131186", "url": "https://it.wikipedia.org/wiki?curid=5349250", "title": "Vladimir Vaynshtok", "text": ""}
{"id": "5349260", "revid": "110157", "url": "https://it.wikipedia.org/wiki?curid=5349260", "title": "Zoo di Naples", "text": "Lo zoo di Naples \u00e8 uno zoo situato nella citt\u00e0 di Naples, in Florida, Stati Uniti d'America. Realizzato nel 1969, copre un'area di 17 ettari."}
{"id": "5349261", "revid": "1131186", "url": "https://it.wikipedia.org/wiki?curid=5349261", "title": "Vladimir Vladimirov", "text": ""}
{"id": "5349262", "revid": "305330", "url": "https://it.wikipedia.org/wiki?curid=5349262", "title": "Picchetto d'onore", "text": ""}
{"id": "5349266", "revid": "1543377", "url": "https://it.wikipedia.org/wiki?curid=5349266", "title": "Creature Selvagge di Dade City", "text": "Il Parco Creature Selvagge di Dade City \u00e8 uno zoo istituito nella citt\u00e0 di Dade City, in Florida, Stati Uniti d'America, fondato nel 2009, copre un'area di circa 8 ettari."}
{"id": "5349267", "revid": "71236181", "url": "https://it.wikipedia.org/wiki?curid=5349267", "title": "Dade City's Wild Things", "text": ""}
{"id": "5349275", "revid": "28592", "url": "https://it.wikipedia.org/wiki?curid=5349275", "title": "Yuzhnoukrainsk", "text": ""}
{"id": "5349277", "revid": "729019", "url": "https://it.wikipedia.org/wiki?curid=5349277", "title": "Aeroporto di Phu Cat", "text": "L'Aeroporto di Phu Cat, in lingua vietnamita \"S\u00e2n bay Ph\u00f9 C\u00e1t\" (IATA: UIH, ICAO: VVPC), \u00e8 un aeroporto situato a Quy Nh\u01a1n, in Vietnam.\nEsso si trova nel distretto di Ph\u00f9 C\u00e1t, nella provincia di Binh Dinh, lungo la Nam Trung Bo, ossia la costa centro-meridionale del Paese.\nOltre ad essere usato come aeroporto commerciale, \u00e8 anche utilizzato dalla Kh\u00f4ng Qu\u00e2n Nh\u00e2n D\u00e2n Vi\u1ec7t Nam, l'aeronautica militare del Paese. Tra le compagnie aeree che fanno scalo a Phu Cat vi sono la VietJet Air e la Vietnam Airlines."}
{"id": "5349278", "revid": "92723", "url": "https://it.wikipedia.org/wiki?curid=5349278", "title": "Ju\u017enoukra\u00efns'k", "text": "Ju\u017enoukra\u00efns'k (; ) \u00e8 una citt\u00e0 dell'Ucraina di circa 40.000 abitanti, situata nell'oblast' di Mykola\u00efv. Vi si trova la Centrale nucleare Pivdennoukra\u00efns'ka."}
{"id": "5349279", "revid": "154639", "url": "https://it.wikipedia.org/wiki?curid=5349279", "title": "Scuola scozzese", "text": "La scuola scozzese di filosofia nasce nella seconda met\u00e0 del Settecento quando il centro dell'illuminismo inglese si sposta nella Scozia di David Hume e di altri autori spesso in polemica con il suo pensiero. \nIl \"senso comune\".\nNel 1763 alla cattedra di filosofia morale di Adam Smith a Glasgow succede Thomas Reid fondatore della \"Scuola scozzese del senso comune\". Nella sua opera pi\u00f9 importante, \"Ricerca sullo spirito umano secondo i principi del senso comune\", Reid sostiene la progressiva degenerazione della filosofia inglese contemporanea che, ad opera della filosofia cartesiana e passando per le filosofie di Locke, Berkeley, sarebbe arrivata alla sua deleteria conclusione con il pensiero di Hume. \nL'\"ideismo\" cio\u00e8 di Cartesio, di Locke e Berkeley, che sostenevano che non le cose ma le idee fossero il vero oggetto della conoscenza, ha avuto la sua naturale conclusione con David Hume che aveva infatti negato ogni realt\u00e0 non solo all'oggetto ma anche alla sostanza spirituale. Lo scetticismo di Hume riguardo alla realt\u00e0 materiale e spirituale non pu\u00f2 per\u00f2 inficiare l'esistenza di verit\u00e0 che appaiono all'uomo, quando rifletta su s\u00e9 medesimo, di una tale evidenza da costituire \"princip\u00ee del senso comune\" (principles of common sense). \nReid \u00e8 infatti convinto che l'oggetto del conoscere sia la cosa stessa e che quindi esista un mondo spirituale esterno alla realt\u00e0 materiale. Questa \u00e8 una verit\u00e0 certa che non ha bisogno di essere dimostrata razionalmente e che si fonda su una indubitale intuizione immediata documentata dall'universale \"senso comune\". \nSeguaci della scuola scozzese.\nContinuatori della tradizione della scuola nel XIX secolo sono stati:"}
{"id": "5349280", "revid": "339392", "url": "https://it.wikipedia.org/wiki?curid=5349280", "title": "Ju\u017enoukrainsk", "text": ""}
{"id": "5349302", "revid": "729019", "url": "https://it.wikipedia.org/wiki?curid=5349302", "title": "Manzo", "text": "Il manzo \u00e8 il nome comune che indica l'utilizzo culinario della carne dei bovini, specialmente del bue domestico. La denominazione \"manzo\" si applica alla carne di bovino, in genere maschio castrato, macellata tra il terzo ed il quarto anno di et\u00e0.\nIl manzo pu\u00f2 essere anche ottenuto da mucche, tori e giovenche. Il bovino macellato entro il primo anno di vita viene invece chiamato vitello. L'accettabilit\u00e0 di questa carne come cibo varia in diverse parti del mondo.\nProduzione e consumo.\nIl manzo \u00e8 il terzo tipo di carne pi\u00f9 consumata al mondo e rappresenta circa il 25% della produzione di carne mondiale, dopo la carne di maiale e la carne di pollo, rispettivamente al 38% e al 30%. In termini assoluti, Stati Uniti, Brasile e Cina sono i tre principali Paesi consumatori di manzo al mondo. I maggiori esportatori sono invece Brasile, India, Australia e Stati Uniti. La produzione di carne bovina \u00e8 importante per tutte le economie del Sud America, soprattutto per Argentina, Uruguay, Paraguay e Brasile, ma anche per Messico, Canada, Nicaragua, Bielorussia e altri Stati.\nDivieti religiosi.\nLa religione ind\u00f9 considera la mucca un animale sacro, pertanto la macellazione e il consumo dei bovini \u00e8 vietato nella maggior parte degli stati che costituiscono l'India.\nDescrizione.\nIl manzo muscolare pu\u00f2 essere tagliato per arrosti, costatine o bistecche (lombo, scamone, costata di manzo). Alcuni tagli sono trattati (carne in scatola, jerky) e talvolta mescolato con carne di bovini di et\u00e0 superiore, pi\u00f9 magri, macinata o utilizzata in salsicce. Il sangue viene utilizzato in alcune variet\u00e0 di sanguinaccio. Altre parti che si mangiano comprendono la coda, la lingua, il fegato, la trippa (dal reticolo al rumine), alcune ghiandole (in particolare il pancreas e il timo, chiamato animella), il cuore, il cervello (anche se in alcuni casi si pu\u00f2 incorrere in BSE), i reni e anche i testicoli del bue (negli Stati Uniti cucinati in un piatto chiamato \"Rocky Mountain oysters\"). Alcuni intestini sono cotti e mangiati cos\u00ec come sono, ma spesso vengono prima puliti per essere utilizzati come involucro naturale di salsicce. Le ossa, infine, sono usate per preparare il brodo di manzo.\nIl manzo da bue domestico e da giovenca \u00e8 molto simile, ossia tutti i trattamenti sono svolti allo stesso modo, anche se il bue \u00e8 leggermente pi\u00f9 grasso. La carne di vacca e di toro \u00e8 pi\u00f9 anziana e pi\u00f9 difficile da trattare, quindi viene spesso utilizzata per essere tritata o macinata. Il bestiame allevato per la carne pu\u00f2 essere lasciato crescere liberamente su praterie oppure il bacino di nutrimento pu\u00f2 essere circoscritto a un recinto come parte di un'operazione di alimentazione chiamata foraggio. In questo tipo di impianti sono usati solitamente grano, proteine, crusca e preparati di vitamine.\nNutrienti.\nValori nutritivi medi della carne magra di manzo\nTagli.\nIl manzo viene diviso in cosiddetti primi tagli, ossia pezzi di carne inizialmente separati dalla carcassa. Queste sezioni di base vengono poi riutilizzate per essere suddivise in tagli pi\u00f9 piccoli."}
{"id": "5349309", "revid": "1573940", "url": "https://it.wikipedia.org/wiki?curid=5349309", "title": "Alpaida lanei", "text": "Alpaida lanei \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore del collezionista Lane che raccolse i primi esemplari nel dicembre 1943\nCaratteristiche.\nL'olotipo maschile rinvenuto ha dimensioni: cefalotorace lungo 1,5mm, largo 1,2mm; il primo femore misura 1,5mm e la patella e la tibia circa 1,7mm.\nDistribuzione.\nLa specie \u00e8 stata rinvenuta in Brasile: a Honto Florestal, localit\u00e0 dello stato di San Paolo.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5349317", "revid": "1573940", "url": "https://it.wikipedia.org/wiki?curid=5349317", "title": "Alpaida lubinae", "text": "Alpaida lubinae \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore dell'aracnologa Lubin (1945- ) che raccolse i primi esemplari nel luglio 1974\nCaratteristiche.\nL'esemplare maschile rinvenuto ha dimensioni: cefalotorace lungo 2,3mm, largo 1,8mm; il primo femore misura 2,2mm e la patella e la tibia circa 2,7mm.\nDistribuzione.\nLa specie \u00e8 stata rinvenuta in Venezuela: nei pressi della citt\u00e0 di M\u00e9rida.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5349318", "revid": "287204", "url": "https://it.wikipedia.org/wiki?curid=5349318", "title": "Florence Arthaud", "text": "Biografia.\nGiovent\u00f9.\nEra figlia di Jacques Arthaud, direttore della casa editrice grenoblese Arthaud durante gli anni settanta, che ha pubblicato in particolare gli scritti di Bernard Moitessier e di \u00c9ric Tabarly.\nCominci\u00f2 molto giovane a navigare, col fratello Jean-Marie e suo padre, e si un\u00ec al club di vela di Antibes.\nNel 1974, a 17 anni, Florence Arthaud rimase vittima di un grave incidente d'auto, finendo in coma: ne usc\u00ec, e fu scongiurata anche la paralisi. Dovette tuttavia rimanere sei mesi in ospedale e le occorsero due anni per recuperare completamente, con l'aiuto di padre Michel Jaouen.\nDurante la convalescenza, effettu\u00f2 la sua prima traversata dell'Atlantico, a 18 anni.\nVita privata.\nNel 1993 mise al mondo la figlia Marie, nata dalla sua relazione con Lo\u00efc Lingois, un navigatore professionista nato nel 1966.\nNel 2005 si spos\u00f2 con \u00c9ric Charpentier, ma l'unione naufrag\u00f2 rapidamente.Inizi\u00f2 un periodo molto duro per Florence, che divenne alcolista.\nNella sua autobiografia, pubblicata nel 2009, Florence non nasconde nulla della dipendenza dall'alcool, che le avrebbe fatto perdere la patente. Nel 2010 l'abbandonarono gli sponsor.. Super\u00f2 la crisi entrando nell'associazione \"La roue tourne (La ruota gira)\".\nIl 29 ottobre 2011, cadde dalla sua imbarcazione in piena notte al largo del Capo Corso. Disponendo fortunatamente di una lampada frontale e di un telefono cellulare asciutto, riusc\u00ec a chiamare la madre che a sua volta avvis\u00f2 il fratello. Fu quindi allertata la protezione civile marittima francese, e tre ore e venti minuti dopo la sua chiamata d'emergenze Florence venne recuperata attraverso la geolocalizzazione del suo telefono portatile. Cosciente, ma in stato di ipotermia, fu elitrasportata all'ospedale di Bastia, dal quale usc\u00ec l'indomani. Il racconto di questa notte \u00e8 riportato nel suo ultimo libro: \"Cette nuit, la mer est noire\".\nMorte.\nFlorence Arthaud mor\u00ec il luned\u00ec (a anni) in un incidente di elicottero in Argentina durante le riprese dell'emissione televisiva \"Dropped\" di TF1.\nNello stesso incidente rimasero uccise altre 9 persone: la nuotatrice Camille Muffat, il pugile Alexis Vastine, cinque membri dell'\u00e9quipe televisiva di TF1 e i due piloti argentini.\nLa velista aveva appena terminato di scrivere il suo ultimo libro, dal titolo \"Cette nuit, la mer est noire\", uscito poi per il Salone del libro di Parigi il 19 marzo 2015.\nSecondo le sue ultime volont\u00e0, Florence Arthaud \u00e8 stata sepolta sull'isola di Santa Margherita, davanti a Cannes.\nCarriera.\nCarriera sportiva.\nFlorence Arthaud partecip\u00f2 alla Route du Rhum gi\u00e0 alla sua prima edizione, che ebbe luogo nel 1978, e si classific\u00f2 11\u00aa. Nel 1986, capt\u00f2 l'S.O.S. del collega Lo\u00efc Caradec e cambi\u00f2 rotta per soccorrerlo: ne ritrover\u00e0 il catamarano \"Royal\" rovesciato, senza alcuna traccia del navigatore. Il promotore immobiliare Christian Garrel finanzi\u00f2 la costruzione del suo trimarano \"Pierre Ier de Serbie\". Nell'agosto 1990, punt\u00f2 al record della traversata dell'Atlantico del nord a vela in solitario, detenuto da Bruno Peyron: in 9 giorni 21 ore e 42 minuti, lo miglior\u00f2 di quasi due giorni. Nel novembre dello stesso anno, vinse la Route du Rhum, raggiungendo Pointe-\u00e0-Pitre in 14 giorni 10 ore e 10 minuti. Non riusc\u00ec tuttavia a fare costruire un nuovo trimarano, a causa della crisi immobiliare della quale soffre il suo sponsor.\nNel 1997, la Arthaud vinse la Transpacific Yacht Race in coppia con Bruno Peyron e disputa la solitaire du Figaro. Nel 2002, decise di puntare al record del mondo in solitario e tent\u00f2 una raccolta fondi per acquistare il trimarano \"Sport-Elec\", sul quale corse Olivier de Kersauson, ma invano. Nel 2004 partecip\u00f2 alla corsa transatlantica Lorient-Saint-Barth in doppio con Lionel P\u00e9an e nel 2006, con Luc Poupon, alla \"Vakko Odyss\u00e9e Cannes-Istanbul\" su un monoscafo del tipo \"B\u00e9n\u00e9teau Figaro II\". L'anno seguente, sempre con Poupon, disput\u00f2 la Transat Jacques Vabre su un \"Class40\".\nNel 2010, per il ventesimo anniversario della sua vittoria (alla Route du Rhum), non riusc\u00ec a trovare sponsor:\nAltre attivit\u00e0.\nNel 1989 partecip\u00f2 al disco \"Quelque part... c'est toujours ailleurs\" di Pierre Bachelet. Le tre canzoni in duetto (\"Flo\", \"Typhon\" e \"Quelque part\u2026 c'est toujours ailleurs\") descrivono la relazione di Florence Arthaud con il mare.\nLa sua autobiografia, \"Un vent de libert\u00e9\", con la prefazione di Olivier de Kersauson, esce nel 2009.\nPrima della sua morte, Florence Arthaud lavorava su un progetto di corsa velica riservata alla donne, la cui prima edizione avrebbe dovuto svolgersi nel mar Mediterraneo nell'estate 2015.\nRiconoscimenti.\nEletta \"Campione dei campioni\" dal giornale \"L'\u00c9quipe\" nel 1990.\n\u00c8 la sola sportiva, insieme a Marielle Goitschel, a ottenere a due riprese (nel 1978 e nel 1990) il premio \"Monique Berlioux\" dell'Acad\u00e9mie des sports, che ricompensa la migliore performance sportiva femminile dell'anno trascorso.\nIl nuovo liceo nautico di Saint-Malo, inaugurato nel 2015, \u00e8 stato intitolato a Florence Arthaud."}
{"id": "5349323", "revid": "247222", "url": "https://it.wikipedia.org/wiki?curid=5349323", "title": "Amare", "text": ""}
{"id": "5349324", "revid": "256896", "url": "https://it.wikipedia.org/wiki?curid=5349324", "title": "Diga Cantoniera", "text": ""}
{"id": "5349330", "revid": "1573940", "url": "https://it.wikipedia.org/wiki?curid=5349330", "title": "Alpaida machala", "text": "Alpaida machala \u00e8 un ragno appartenente alla famiglia Araneidae.\nEtimologia.\nIl nome della specie deriva dalla localit\u00e0 ecuadoregna di rinvenimento degli esemplari: la cittadina di Machala\nCaratteristiche.\nL'esemplare femminile rinvenuto ha dimensioni: cefalotorace lungo 1,5\u00a0mm, largo 1,3\u00a0mm; il primo femore misura 1,9\u00a0mm e la patella e la tibia circa 2,1\u00a0mm.\nDistribuzione.\nLa specie \u00e8 stata rinvenuta nell'Ecuador occidentale: in localit\u00e0 Buenavista, 20\u00a0km a sudest della citt\u00e0 di Machala, capoluogo della Provincia di El Oro.\nTassonomia.\nAl 2015 non sono note sottospecie e dal 1988 non sono stati esaminati nuovi esemplari."}
{"id": "5349331", "revid": "339392", "url": "https://it.wikipedia.org/wiki?curid=5349331", "title": "Palazzo di Trionfo", "text": ""}
{"id": "5349336", "revid": "110157", "url": "https://it.wikipedia.org/wiki?curid=5349336", "title": "Museum Kunstpalast", "text": "Il Museum Kunstpalast \u00e8 un museo d'arte di D\u00fcsseldorf in Germania.\nCollezione.\nNata nella seconda met\u00e0 del \u2018600 per volont\u00e0 di Giovanni Guglielmo del Palatinato, di sua moglie Anna Maria Luisa de' Medici, e di alcuni ricchi cittadini di D\u00fcsseldorf, si \u00e8 successivamente arricchita di ulteriori collezioni d'arte, tra le quali quella dell'architetto Lambert Krahe. Il museo fu inaugurato ufficialmente nel 1883, ma solo nel 1913 nella sua formula attuale. Dal 2000 \u00e8 diventato una fondazione (pubblico-privata)."}
{"id": "5349348", "revid": "594360", "url": "https://it.wikipedia.org/wiki?curid=5349348", "title": "Han Ji-min", "text": "Carriera.\nHan inizia la sua carriera nello spettacolo durante gli anni delle scuole superiori. Dopo varie pubblicit\u00e0 e video musicali, ottiene maggiore attenzione grazie ai drama coreani del 2003 \"All In\" e \"Dae Jang Geum\". Dopo la sua performance nella serie \"Buhwal\" (\"Resurrection\", 2005), recita nel suo primo film \"Cheong-yeon\" (\"Blue Swallow\"), dove interpreta un maschiaccio che sogna di diventare un pilota. Continua anche a lavorare in televisione, apparendo in \"Gyeongseong scandal\" (\"Capital Scandal\") e \"Yi San\".\nNota per l'immagine dolce, innocente e fragile, e per la sua interpretazione di brave ragazze, Han cambia rotta dando volto a una femme fatale in \"\" (\"Detective K: Secret of the Virtuous Widow\"). Il ruolo della protagonista in \"Oktapbang wangseja\" (\"Rooftop Prince\") le vale numerosi premi e fa crescere la sua popolarit\u00e0, soprattutto in Giappone.\nNel 2014, recita nella commedia romantica \"Plan Man\" e nella pellicola storica \"Yeongnin\" (\"The Fatal Encounter\") nel ruolo della regina Jeongsun di Joseon. L'anno successivo, interpreta la padrona di un circo che si innamora del proprietario di un parco a tema affetto da disturbo dissociativo dell'identit\u00e0 in \"Hyde Jekyll, na\" (\"Hyde, Jekyll, Me\")."}
{"id": "5349349", "revid": "84184", "url": "https://it.wikipedia.org/wiki?curid=5349349", "title": "Amar", "text": ""}
{"id": "5349351", "revid": "1573940", "url": "https://it.wikipedia.org/wiki?curid=5349351", "title": "Alligator Farm di St. Augustine", "text": "L'Alligator Farm di St. Augustine \u00e8 uno zoo istituito nella citt\u00e0 di St. Augustine, in Florida, Stati Uniti d'America, fondato nel 1893, copre un'area di 4.000 m2."}
{"id": "5349363", "revid": "71237624", "url": "https://it.wikipedia.org/wiki?curid=5349363", "title": "St. Augustine Alligator Farm Zoological Park", "text": ""}
{"id": "5349364", "revid": "1310927", "url": "https://it.wikipedia.org/wiki?curid=5349364", "title": "Matthew Smith", "text": "Matthew o Matt Smith possono riferirsi a:"}
{"id": "5349365", "revid": "585241", "url": "https://it.wikipedia.org/wiki?curid=5349365", "title": "John Richards (1927-2004)", "text": ""}
{"id": "5349368", "revid": "767487", "url": "https://it.wikipedia.org/wiki?curid=5349368", "title": "Maria Farneti", "text": "Il suo repertorio comprendeva opere di Mascagni, Puccini, Catalani, Cilea, Verdi, Wagner, ecc. Interprete in particolar modo del verismo\", tra i suoi ruoli pi\u00f9 celebri figurano quelli di \"Isabeau\" (di cui fu la prima interprete nel ruolo della protagonista), di \"Iris\" nelle opere omonime, di Suzel nell' \"L'amico Fritz\" di Mascagni e quello di Cio-Cio-San, nella \"Madama Butterfly\" di Puccini.\nBiografia.\nInfanzia e adolescenza.\nMaria Farneti nasce a Forl\u00ec l'8 dicembre 1877: \u00e8 l'ultima delle cinque figlie di Domenico Farneti e Clementina Babini.\nDa adolescente, si iscrive al liceo musicale \"Rossini\" di Pesaro, dove studia canto con Virginia Gazzuoli, figlia di Luigia Boccabadati.\nDella musicalit\u00e0 e della bellezza della Farneti rimane subito colpito il compositore Pietro Mascagni, che la vuole come prima interprete del suo \"Poema musicale\" per soprano e orchestra \"A Giacomo Leopardi\", eseguito il 29 giugno 1898 al Teatro Persiani di Recanati per celebrare il centenario della nascita di Giacomo Leopardi.\nCarriera.\nDopo il diploma, ottenuto con il massimo dei voti nel 1899, fa il proprio debutto ufficiale sulle scene nell'autunno di quell'anno presso il Teatro Dante di Sansepolcro, interpretando il ruolo di Mim\u00ec ne \"La boh\u00e8me\" di Puccini.\nL'anno seguente, \u00e8 in scena al Teatro Comunale di Rimini nella \"Manon Lescaut\" di Puccini e al Teatro Comunale di Bologna nell'Iris di Mascagni (dove recita al fianco di Enrico Caruso.\nNel 1906 la Farneti si esibisce al Teatro di San Carlo di Napoli e al Teatro Costanzi di Roma. Il ruolo principale in \"Madama Butterfly\" che le merita le lodi dello stesso compositore, diverr\u00e0 in seguito una delle sue interpretazioni favorite, tanto che sar\u00e0 considerata una delle \"Butterfly\" ideali al pari di Rosina Storchio ed Emma Carelli.\nIl periodo americano.\nNel 1910 si esibisce a Buenos Aires nell\u2019\"Iris\" di Mascagni. L'anno successivo, il 2 giugno 1911, sempre a Buenos Aires interpreta il personaggio di Isabeau nell'opera omonima, che va in scena in prima mondiale sotto la direzione dello stesso Mascagni.\nNel 1913 la Farneti intraprende una nuova tourn\u00e9e in America Meridionale, dove canta nelle opere \"Isabeau\", \"Lohengrin\", \"Mefistofele\", \"Iris\" e \"Madama Butterfly\" e che la porta nei teatri di Buenos Aires, Montevideo e Rio de Janeiro. Durante la tourn\u00e9e viene per\u00f2 turbata dalla contestazione del pubblico del Teatro Sol\u00eds di Montevideo messa in atto il 22 agosto durante la rappresentazione dell'opera \"Abul\" di Nepomuceno, tanto che decider\u00e0 di non metter mai pi\u00f9 piede in un teatro sudamericano.\nIl ritiro dalle scene.\nDopo aver recitato nell'ottobre del 1917 ne \"La Rondine\" di Puccini, la Farneti decide di lasciare le scene. Sposatasi con l'avvocato Luigi Riboldi, si ritira a vita privata, in una localit\u00e0 sul Lago di Como.\nNel 1910 incise l'Ave Maria di Otello per la Blue Amberol Records e nel 1917 numerosi dischi per la Fonotipia. Nel 1931 torn\u00f2 ad incidere dischi, quando dal suo ritiro dalle scene erano passati quattordici anni. \nLa scomparsa.\nMuore a San Varano, presso Forl\u00ec, il 17 ottobre 1955, alla soglia dei 78 anni.\nOmaggi postumi.\nAd eterna memoria Forl\u00ec le ha intitolato una via nel quartiere Grandi Musicisti.\nIl 12 dicembre 2015, in occasione del 60\u00ba anniversario dalla scomparsa, l'Assessorato alla Cultura - Servizio Cultura e Musei del comune di Forl\u00ec le ha dedicato un pomeriggio musicale in collaborazione con l'Istituto Musicale \"A.Masini\", al quale ha partecipato come relatore il critico musicale e vociologo Giancarlo Landini.\nDiscografia parziale.\nDa Forgotten Opera Singers:\nDa Internet Culturale:"}
{"id": "5349386", "revid": "1543377", "url": "https://it.wikipedia.org/wiki?curid=5349386", "title": "The Fabulous Freebirds", "text": "I Fabulous Freebirds erano un tag team di wrestling attivo negli anni ottanta e novanta, in federazioni quali National Wrestling Alliance, Georgia Championship Wrestling, World Class Championship Wrestling, World Championship Wrestling, World Wrestling Federation, e American Wrestling Association.\nStoria.\nI Fabulous Freebirds nacquero nel 1979 quando Michael \"P.S.\" Hayes, Terry \"Bam Bam\" Gordy, e Buddy \"Jack\" Roberts decisero di formare un \"tag team a tre\", concetto non comune per l'epoca. Normalmente combattevano come heel ma ebbero anche molti periodi da face grazie alla popolarit\u00e0 conquistata.\nIl nome della stable si ispirava al titolo della canzone dei Lynyrd Skynyrd intitolata \"Free Bird\", che sarebbe stata la theme song del gruppo fino a quando \"Badstreet USA\" (cantata e composta da Hayes) la rimpiazz\u00f2 nel 1984. Si \u00e8 spesso detto che i Freebirds furono i primi ad introdurre nel wrestling una musica d'ingresso sul ring, anche se tale affermazione non \u00e8 del tutto vera. In realt\u00e0, i Freebirds furono i primi ad utilizzare brani di musica Rock 'n' Roll per le entrate, mentre il primo wrestler ad utilizzare una musica d'ingresso fu Gorgeous George (\"Pomp and Circumstance\") negli anni quaranta.\nIl gruppo si esibiva nella zona di Dallas, nel territorio controllato dalla World Class Championship Wrestling, dove ebbero un leggendario feud con i Von Erich (David, Kevin, Kerry, Chris &amp; Mike).\nL'antefatto della rivalit\u00e0 fu il seguente: durante la notte di Natale del 1982, Hayes venne scelto dai fan per essere l'arbitro ospite speciale in occasione dello Steel Cage Match tra Ric Flair e Kerry Von Erich per il titolo NWA World Heavyweight Championship. Ad un certo punto, Hayes mise al tappeto Flair permettendo cos\u00ec a Von Erich di schienarlo facilmente. Per\u00f2 Von Erich si rifiut\u00f2 di schienare un avversario stordito in maniera cos\u00ec sleale, e allora Gordy (che assisteva da bordo ring) lo colp\u00ec alla testa con la porta della gabbia. L'episodio diede il via allo storico feud tra i Fabulous Freebirds e la famiglia Von Erich.\nIn contemporanea militavano anche in altre affiliate della NWA quali Georgia Championship Wrestling e World Championship Wrestling, American Wrestling Association, e Universal Wrestling Federation. Nell'AWA i loro avversari principali furono i Road Warriors, ai quali costarono i titoli World Tag Team interferendo in un loro match contro Jimmy Garvin e \"Mr. Electricity\" Steve Regal il 29 settembre 1985.\nNel 1984 ebbero un breve stint nella World Wrestling Federation, dove entrarono a far parte della Rock 'n' Wrestling Connection. In WWF, lottavano sotto la guida del manager di Cyndi Lauper, David Wolff, ma ben presto lasciarono la federazione per dei contrasti avuti con Andr\u00e9 the Giant, che si era detto irritato per i continui ritardi dei Freebirds durante gli show.\nLa stable torn\u00f2 quindi a combattere in AWA e nella World Class, per poi effettuare uno stint in UWF dove Gordy divenne campione mondiale, Roberts campione TV, e Hayes feceva loro da manager o svolgeva la funzione di commentatore heel durante le trasmissioni televisive. Quando la JCP acquis\u00ec l'UWF nel 1987, Hayes lott\u00f2 nella World Class ed in altre federazioni locali del circuito indipendente, spesso insieme a Gordy, il quale inizi\u00f2 a passare sempre pi\u00f9 tempo in Giappone, e Roberts.\nNel 1989 in WCW Hayes &amp; Garvin furono presentati come Freebirds, dove conquistarono in svariate occasioni i titoli mondiali di coppia e United States Tag-Team, e furono raggiunti da Gordy per qualche tempo. In seguito entrarono a far parte del gruppo anche un wrestler mascherato di nome Fantasia/Badstreet e il manager Little Richard Marley. Dopo un periodo nella Global Wrestling Federation, nel 1994 i Freebirds si sciolsero dopo quindici anni di attivit\u00e0.\nGordy mor\u00ec d'infarto il 16 luglio 2001 all'et\u00e0 di 40 anni, mentre Roberts \u00e8 deceduto il 29 novembre 2012, all'et\u00e0 di 65 anni, a causa di una polmonite. Hayes (ritiratosi dal ring poco tempo dopo la fine dei Freebirds) \u00e8 attualmente un road agent/produttore della WWE, mentre Garvin \u00e8 un pilota d'aereo.\nNel 2011 si \u00e8 avuta una nuova incarnazione dei Freebirds, formati da Tristin Hayze &amp; Buddy Roberts Jr. (figlio di Buddy Roberts).\nNel 2016 vengono introdotti nella WWE Hall of Fame.\nLa \"regola Freebird\".\nDurante il periodo dei Freebirds nella NWA, essi vinsero i titoli di coppia. Mentre erano detentori delle cinture, i promoter escogitarono una nuova trovata per la stable: l'introduzione della (non ufficiale) \"Freebird Rule\", che permetteva a qualsiasi dei tre membri del gruppo di difendere la cintura.\nQuesta regola venne poi riutilizzata in moltissime occasioni da altri tag team formati da pi\u00f9 di due membri e in molte altre federazioni diventando celebre nell'ambiente.\nIn alcuni casi, la regola Freebird venne applicata anche per la difesa di titoli singoli, come quando Chyna e Chris Jericho detennero in contemporanea il titolo WWF Intercontinental Championship nel 2000.\nTitoli e riconoscimenti.\nChampionship (1)1 \u2013 Hayes"}
{"id": "5349388", "revid": "599013", "url": "https://it.wikipedia.org/wiki?curid=5349388", "title": "Bruce Pickens", "text": " Al college gioc\u00f2 a football a Nebraska.\nCarriera.\nConsiderato il cornerback pi\u00f9 atletico del Draft NFL 1991, Pickers fu scelto come terzo assoluto dagli Atlanta Falcons. Non mantenne per\u00f2 mai le aspettative riposte in lui, mettendo a segno due soli intercetti in carriera, entrambi nella sua seconda stagione. Rimase coi Falcols fino all'inizio della stagione 1993, dopo di che trascorse quell'annata militando nei Green Bay Packers e i Kansas City Chiefs. Dopo un anno di inattivit\u00e0, torn\u00f2 per un'ultima stagione nel 1995 con gli Oakland Raiders disputando tutte le 16 partite quell'anno."}
{"id": "5349392", "revid": "125293034", "url": "https://it.wikipedia.org/wiki?curid=5349392", "title": "Ernst-G\u00fcnther Schenck", "text": "Medico e membro delle SA e successivamente iscritto al NSDAP, a causa di un incontro casuale con Adolf Hitler durante gli ultimi giorni della seconda guerra mondiale, le sue memorie si sono dimostrate di grande valore storico. I suoi resoconti di questo periodo sono stati pubblicati da Joachim Fest e James P. O'Donnell, soprattutto in merito al suicidio di Hitler. Sono stati anche alla base del film \"La caduta - Gli ultimi giorni di Hitler\" nel 2004.\nBiografia.\nDal 1933 fece parte come medico delle SA, organizzazione paramilitare nazista durante la Repubblica di Weimar. L'anno successivo, alla fine del mese di giugno, con la Notte dei lunghi coltelli, Hitler si sbarazz\u00f2 dei vertici delle SA, che ormai contavano centinaia di migliaia di aderenti e che rappresentavano l'ala intransigente ed estremista del nazismo, che potevano creare seri problemi all'ascesa al potere del futuro F\u00fchrer. Successivamente, riorganizzate da Viktor Lutze, furono affiancate e sottoposte alle SS.\nNel 1937, entr\u00f2 a far parte del NSDAP e divenne membro di varie organizzazioni naziste, come ad esempio l'associazione dei medici nazisti, di cui era presidente Leonardo Conti, tristemente noto per i suoi esperimenti medici nei campi di concentramento, assieme con l'altro criminale nazista Josef Mengele. \u00c8 assai probabile che, come medico, abbia aderito al partito nazista per far carriera pi\u00f9 in fretta, metodo usato anche da altri medici.\nDal 1939 al 1945, su ordine di Heinrich Himmler, diresse il Dipartimento di \"Nutrizione\" presso l'Associazione medica Reich a Berlino e consigliere presso l'Istituto di scienza e nutrizione delle piante medicinali di Dachau.\nDurante la guerra, fu attivamente coinvolto nella creazione di una grande piantagione di erbe medicinali nel Campo di concentramento di Dachau, che conteneva oltre 200.000 piante, dalle quali venivano prodotti integratori vitaminici per le Waffen-SS. Svilupp\u00f2 una salsiccia proteica, destinata alle truppe SS in prima linea. La sperimentazione fu testata su 370 detenuti nel campo di concentramento di Mauthausen-Gusen, parte dei quali morirono per edema da fame. Nelle sue memorie, ha dichiarato che la sua unica preoccupazione era migliorare la nutrizione e combattere la fame. Tuttavia, un rapporto del 1963 lo condann\u00f2 perch\u00e9 \"trattava gli umani come oggetti, come porcellini d'India\". Nella Repubblica federale tedesca non gli fu permesso di continuare la sua carriera medica.\nSecondo Hans Bottger, sergente delle Waffen-SS, con la 1. SS-Panzer-Division \"Leibstandarte SS Adolf Hitler\" lasci\u00f2 il suo incarico di governo per recarsi al fronte orientale per il cosiddetto \"apprendistato della Croce di ferro\", durante la prima campagna dei tedeschi. Lavorava come medico del battaglione, ma in seguito alla morte del comandante, si ritrov\u00f2 a prendere il comando di una batteria di cannoni. Per questo gli fu assegnata la Croce di Ferro di Seconda Classe.\nNell'aprile 1945, durante la battaglia di Berlino, si offr\u00ec volontario per lavorare in una stazione di pronto soccorso situata nella grande cantina della Cancelleria del Reich, vicino al F\u00fchrerbunker. Sebbene non fosse stato addestrato come chirurgo, esegu\u00ec tuttavia operazioni chirurgiche importanti, aiutato e diretto dal dottor Werner Haase, che era stato uno dei medici privati di Hitler, ma fortemente indebolito dalla tubercolosi, tanto che spesso doveva sdraiarsi mentre gli dava consigli verbali. Nei sette giorni in cui lavorarono insieme, Schenck e Haase eseguirono \"trecentosettanta operazioni\". In seguito, ricord\u00f2 le terribili condizioni e quell'esperienza parlando con l'autore e storico James P. O'Donnell.\nMentre i russi avanzavano ed erano ormai a pochissimi chilometri, vide Hitler in persona due volte, per pochi minuti: una volta per ringraziare i medici e gli infermieri del pronto soccorso, e una volta in relazione al proprio matrimonio con Eva Braun nel bunker il giorno precedente alla morte. Dopo un tentativo di fuga, fu catturato dall'esercito sovietico il 1\u00ba maggio 1945 e portato in Russia. Fu rilasciato nel 1953, sebbene altri testi riportino il 1955, e torn\u00f2 a casa, nell'allora Germania occidentale.\nPrima di scrivere le sue memorie, fu intervistato da James O'Donnell per il libro \"Die Katakombe - Das Ende in der Reichskanzlei\", dove si narrano alcuni dei suoi ricordi sugli ultimi giorni di Hitler, supponendo che Hitler potesse soffrire del morbo di Parkinson."}
{"id": "5349395", "revid": "287204", "url": "https://it.wikipedia.org/wiki?curid=5349395", "title": "Oklahoma City Energy Football Club", "text": "Oklahoma City Energy Football Club \u00e8 una societ\u00e0 calcistica professionistica statunitense con base ad Oklahoma City (Oklahoma) e che disputa le proprie partite casalinghe presso il Taft Stadium, impianto dotato di una capienza complessiva di 7.500 posti\nMilita nella USL Championship, secondo livello del calcio statunitense.\nStoria.\nL'Oklahoma City Energy Football Club venne fondato nel 2013 per volere dell'imprenditore Bob Funk Jr., il quale aveva formalizzato un'offerta per far nascere una nuova franchigia da far competere nella USL Pro (l'allora terza divisione statunitense) a partire dalla stagione 2014. Tramite la societ\u00e0 \"Prodigal LLC\" (gi\u00e0 proprietaria di altre squadre sportive cittadine, gli Oklahoma City Barons e gli Oklahoma City Blazers di hockey su ghiaccio, oltre agli Oklahoma City Dodgers di baseball) Bob Funk Jr. il 2 luglio 2013 ottiene l'affiliazione alla USL. Il danese Jimmy Nielsen, ex portiere delo Sporting Kansas City, fu nominato ufficialmente il primo allenatore della storia del club.\nIl club vinse la prima partita ufficiale della sua storia, disputata il 5 aprile 2014 sul campo degli Orange County Blues, ma termin\u00f2 il suo campionato al decimo posto in classifica, soltanto sfiorando l'accesso ai playoff.\nDopo aver utilizzato come impianto casalingo il Pribil Stadium, sul campus della Bishop McGuinness Catholic High School, per tutta la durata della stagione 2014, l'Oklahoma City Energy si trasfer\u00ec al Taft Stadium, di recente ristrutturazione, a partire dalla stagione successiva. Nel 2015 il club arriv\u00f2 secondo nella Western Conference e, dopo aver eliminato ai rigori i Colorado Spings Switchbacks, raggiunse le semifinali dei playoff, dove fu sconfitto dal L.A. Galaxy II per 2-1.\nLa stagione 2016 vide l'OKC Energy qualificarsi nuovamente per i playoff grazie al settimo posto in Western Conference. Dopo aver eliminato il Rio Grande Valley per 3-2, i biancoverdi si dovettero per\u00f2 arrendere ai Vancouver Whitecaps II con il medesimo risultato ai quarti di finale. Da sottolineare, quell'anno, fu anche l'amichevole disputata dal club il 28 giugno davanti ai 6.687 del Taft Stadium contro la popolare squadra messicana del Chivas Guadalajara, terminata con il risultato di 1-0 per questi ultimi.\nL'anno successivo fu l'ultimo in cui il club riusc\u00ec a qualificarsi per la postseason. A seguito di un sesto posto nella Western Conference e di vittorie contro il Reno 1868 per 1-0 e contro il San Antonio ai rigori, la squadra venne tuttavia nuovamente eliminata nelle semifinali dei playoff, stavolta per mano degli Swope Park Rangers dopo i calci di rigore. La squadra disput\u00f2 in quell'anno un'altra amichevole internazionale contro un avversario della massima divisione messicana: l'incontro, disputato contro i campioni nordamericani in carica del Pachuca, termin\u00f2 sul risultato di 0-0, con gli ospiti che poi prevalsero dal dischetto. \nAl termine della stagione 2017, l'inglese Steve Cooke fu nominato nuovo allenatore del club. Il 22 novembre 2019 lo sostitu\u00ec a sua volta John Pascarella, attuale head coach della squadra.\nSociet\u00e0.\nAffiliazioni.\nPer le stagioni 2014 e 2015, l'OKC Energy ha avuto un accordo di affiliazione con la franchigia di Major League Soccer dello Sporting Kansas City. Da fine 2015 al 2018, invece, il club \u00e8 stato affidato al Dallas, anch'esso franchigia di MLS.\nStrutture.\nStadi.\nIl club utilizz\u00f2 nel 2014 come primo impianto casalingo della propria storia il Pribil Stadium, sul campus della Bishop McGuinness Catholic High School. Dal 2015 l'Oklahoma City Energy gioca presso il Taft Stadium, impianto di recente ristrutturazione che pu\u00f2 contenere 7.500 spettatori. Attualmente il club sta pianificando di costruire il proprio nuovo stadio, specifico per il calcio.\nTifoseria.\nL'OKC Energy ha 5 gruppi riconosciuti di tifoseria organizzata:The Grid, La Furia Verde, OKC Breakers, Northend United, e Main St. Greens.\nRivalit\u00e0.\nLa pi\u00f9 grande rivalit\u00e0 della squadra \u00e8 quella contro l'altra franchigia di USL Championship dell'Oklahoma, il FC Tulsa, in quello che viene chiamato \"Black Gold Derby\". Le tifoserie di entrambe le squadre hanno inoltre creato un trofeo, una chiave inglese di oltre un metro, da destinare alla squadra capace di avere la meglio sull'altra negli scontri diretti stagionali di regular season.\nRosa 2020.\n\"Rosa aggiornata al 3 marzo 2020\""}
{"id": "5349396", "revid": "1543377", "url": "https://it.wikipedia.org/wiki?curid=5349396", "title": "Camerino Farnese", "text": "Il Camerino Farnese (noto anche come \"Camerino di Ercole\" o \"Camerino del Cardinale\") \u00e8 un ambiente di Palazzo Farnese a Roma, la cui volta \u00e8 stata decorata ad affresco da Annibale Carracci, tra il 1595 e il 1597. Incastonata al centro del soffitto vi era una tela (di pari datazione) raffigurante \"Ercole al bivio\", di mano dello stesso Annibale, parte (e fulcro) del programma iconografico dell'intera sala. L'originario dipinto centrale fu sostituito, gi\u00e0 nel corso del Seicento, da una copia di scarsa qualit\u00e0 (mentre l'originale si trova nel Museo nazionale di Capodimonte, a Napoli).\nStoria.\nSituato al piano nobile della dimora, il Camerino \u00e8 una piccola stanza al tempo in uso personale al cardinale Odoardo Farnese, non si sa se adibita a studio o a camera da letto.\nIl Camerino, affrescato da Annibale nel Palazzo Farnese sulla riva sinistra del Tevere, \u00e8 concepito come presentazione dello stesso cardinale Odoardo Farnese che, celebra la sua ascesa nella carriera ecclesiastica parallela a quella del fratello, Ranuccio Farnese, in politica. \nGli studi consolidati datano la decorazione di questo ambiente, quindi, tra il 1595 e il 1597. Questa datazione si ritiene comprovata \u2013 oltre che da considerazioni di carattere stilistico \u2013 anche da alcune lettere di Odoardo Farnese (dell'agosto del 1595) indirizzate a Fulvio Orsini, dotto umanista anch'egli al servizio del cardinale in qualit\u00e0 di bibliotecario e di fatto l'uomo di cultura di casa Farnese (erede in questo ruolo di Annibal Caro).\nIn queste lettere Odoardo d\u00e0 indicazioni sulla decorazione di un ambiente del suo Palazzo \u2013 attivit\u00e0 che dal tenore dello scritto si evince essere gi\u00e0 in atto \u2013, esternando in particolare il desiderio che per gli stucchi di questa stanza si prendessero ad esempio quelli di una sala, da lui visitata tempo prima, di una non meglio precisata dimora dei Della Rovere, duchi di Pesaro ed Urbino, dove era stato ospitato.\nAmbiente che secondo alcuni studiosi potrebbe essere individuato nella \"Sala delle Cariatidi\" \u2013 di Dosso Dossi \u2013 della Villa Imperiale di Pesaro.\nTali lettere sono state concordemente riferite al Camerino Farnese, deducendosene cos\u00ec con certezza la data di avvio della decorazione (appunto l'estate del 1595). Altra deduzione unanimemente accettata \u00e8 che l'ideatore dell'iconografia degli affreschi di questa sala sia lo stesso Orsini e non \u2013 diversamente da quanto afferma il Bellori \u2013 Giovanni Battista Agucchi.\nLa spettanza a Fulvio Orsini dell'invenzione iconografica del Camerino si ritiene, altres\u00ec, comprovata dalla circostanza che negli affreschi di Annibale si coglie la citazione di pi\u00f9 reperti della collezione di antichit\u00e0 dell'umanista (medaglie, gemme, monete), una delle pi\u00f9 insigni del suo tempo.\nUna singola posizione critica, tuttavia \u2013 pur non mettendo in dubbio che la paternit\u00e0 del ciclo spetti all'Orsini \u2013 ha obiettato che lo scambio epistolare del 1595 possa riferirsi al Camerino. \nSi sostiene, infatti, che nelle sue lettere Odoardo Farnese sembra fare riferimento a degli stucchi reali, plastici (che nel Camerino non ci sono), e non a finti stucchi dipinti, che nell'ambiente invece abbondano (e che in genere si ritiene siano quelli cui si alluda nella lettera). Sempre nello stesso senso, si evidenzia inoltre che \u00e8 documentata la presenza di Annibale a Bologna ancora ai primi di luglio del 1595, data ritenuta troppo a ridosso di quella delle lettere di Odoardo Farnese all'Orsini, dove, nel mese successivo, si parla di lavori gi\u00e0 avviati.\nNegando, su queste basi, che le lettere tra Farnese ed Orsini siano una prova della datazione dell\u2019avvio dei lavori nel Camerino, questa posizione \u2013 in aggiunta ad una riconsiderazione stilistica degli affreschi \u2013 ha messo in dubbio la tradizionale datazione tra il 1595 e il 1597, suggerendone una pi\u00f9 tarda ed arrivando alla conclusione che il Camerino sia stato affrescato durante l\u2019esecuzione della celeberrima Galleria \u2013 decorata da Annibale nello stesso Palazzo \u2013 nel mezzo di una pausa dei lavori in quest\u2019altro cantiere.\nSembra trattarsi tuttavia di una tesi ancora isolata e, talora, serratamente criticata. In particolare, si obbietta a questa nuova ricostruzione che quand'anche il cardinal Farnese avesse avuto inizialmente in mente degli stucchi in rilievo, nulla esclude che il programma del Camerino sia mutato in corso d\u2019opera.\nD'altra parte, il fatto che a luglio Annibale fosse a Bologna, non di per s\u00e9 impedisce che ad agosto potesse essere gi\u00e0 a Roma, al lavoro nell'appartamento privato del cardinale. Infine, si rileva che, se si esclude che lo scambio epistolare dell'agosto del 1595 abbia ad oggetto il Camerino, si dovrebbe allora individuare a quale stanza di Palazzo Farnese si faccia riferimento nelle lettere tra Odoardo e Fulvio Orsini. Si dovrebbe cio\u00e8 indicare una stanza del Palazzo, decorata a stucco ed affresco ed eseguita nel 1595, che non sia il Camerino del cardinale. Ma, si conclude, nessun ambiente di Palazzo Farnese sembra presentare queste caratteristiche.\nAltro assunto invalso \u2013 a partire in particolare dalle analisi di John Rupert Martin, tuttora ritenute il contributo principale sul Camerino Farnese \u2013 \u00e8 che Annibale Carracci abbia provveduto personalmente all'integrale realizzazione degli affreschi di questo ambiente, senza ricorrere ad aiuti ed in particolare senza l\u2019ausilio di suo fratello Agostino, che lo avrebbe raggiunto a Roma solo qualche anno dopo, per coadiuvarlo nei lavori della Galleria.\nGli affreschi del Camerino Farnese sono menzionati da tutti i biografi secenteschi di Annibale: Agucchi, Mancini, Baglione, Malvasia e Bellori. In molte di queste fonti si leggono parole di particolare elogio per la bellezza e per la riuscita dell'effetto illusionistico dei finti stucchi \u00ab\"tanto belli che paiono rilievi\"\u00bb (Baglione, \"Vite\").\nIl Bellori, in particolare, nelle sue \"Vite\" (1672), descrisse approfonditamente il ciclo del Camerino (si tratta della fonte secentesca pi\u00f9 completa), spiegandone anche l'allegoria morale.\nTema e programma iconografico.\nIl tema del Camerino \u00e8 la celebrazione della supremazia della virt\u00f9 sul vizio.\nAl centro della volta il giovane Ercole \u00e8 chiamato a scegliere tra la prima e il secondo. Le altre due grandi scene che hanno Ercole per protagonista (gli affreschi \"sopra\" e \"sotto\" la tela centrale, secondo lo schema a fianco) \u2013 Ercole che regge il globo ed Ercole in riposo, collocati in riquadri stondati alle estremit\u00e0 \u2013 illustrano i due campi fondamentali dell'esistenza in cui fare esercizio della virt\u00f9: la \"vita contemplativa\" e la \"vita attiva\". Aspetti della vita che un giovane cardinale, rampollo di una potentissima famiglia come Odoardo Farnese, doveva praticare entrambi.\nLe storie di Ercole proseguono nella decorazione in finto stucco. Nei quattro compartimenti dalla forma irregolare \u2013 delineati dalla modanatura in stucco \u2013 che racchiudono l'Ercole al bivio, sono raffigurate in monocromo, tra i racemi della decorazione illusionistica, quattro delle fatidiche fatiche dell'eroe. Ancora vicende di Ercole compaiono (sempre in monocromo) negli strombi delle due finestre della stanza: Ercole fanciullo strozza i serpenti nella culla e la morte ed apoteosi di Ercole; l'inizio e la fine del ciclo dell'eroe.\nIl protagonismo di Ercole nelle storie del Camerino \u00e8 stato associato a vari componimenti poetici che identificano il giovanissimo Odoardo con un novello Ercole, destinato ad eguagliare nel cammino della fede (e in una rapida carriera ecclesiastica) le glorie che il suo illustre padre Alessandro si era guadagnato sui campi di battaglia delle Fiandre.\nTra questi scritti, eloquenti sono quelli di Giovanni Savorgnano e del padovano Antonio Querenghi che \u00e8 molto probabile siano tra le fonti di ispirazione del programma iconografico del Camerino. L'Ercole, cui \u00e8 dedicata tanta parte di questa prima grande avventura romana di Annibale, quindi, \u00e8 lo stesso Odoardo Farnese e gli affreschi sono simultaneamente un'attestazione di rettitudine morale del cardinale ed un monito a se stesso sulle gravi sventure che comporta l'abbandono della retta via.\nOltre ad Ercole, altro esempio di virt\u00f9, prescelto per il Camerino \u00e8 Ulisse, cui sono dedicati due episodi. Le restanti due scene narrative del programma riguardano la decapitazione di Medusa ad opera di Perseo e la vicenda dei due fratelli catanesi che misero in salvo i loro anziani genitori durante una furiosa eruzione dell'Etna.\nL'iconografia del Camerino prevede ancora sei figure allegoriche, inserite entro ovati dal colore ambrato, da associare ad altrettante scene narrative, di cui completano il significato morale, e quattro \"Virt\u00f9\", raffigurate in monocromo nel finto stucco. Conclude il programma l'\"impresa\" (che \u00e8 ripetuta due volte) ideata da Fulvio Orsini per Odoardo Farnese, costituita da gigli di color lilla tenuti insieme da un nastro su cui compare la scritta in greco \u0398\u0395\u041e\u0398\u0397\u039d \u0391\u03a7\u0391\u039d\u039f\u039c\u0391\u0399 (\"mi innalzo verso Dio\").\nErcole al bivio.\nLa fonte del dipinto \u00e8 una favola del filosofo greco Prodico di Ceo, vissuto tra il V e il IV secolo a.C., dove, ad un adolescente Ercole, mentre un giorno era seduto chiedendosi se dedicare la sua vita alla virt\u00f9 o al piacere, appaiono due donne, personificazioni una della \"Virt\u00f9\" e l'altra della \"Volutt\u00e0\" o del \"Vizio\".\nSono rispettivamente le figure a sinistra e a destra nella tela di Annibale\u02d0 la prima severamente marziale, la seconda sinuosa e vestita di seducenti veli. Ognuna delle due donne invita Ercole a seguire la via che essa allegoricamente incarna.\nIl giovane eroe sembra indeciso su quale strada intraprendere, ma il suo sguardo si dirige verso la \"Virt\u00f9\" e sar\u00e0 questa la via su cui Ercole (cio\u00e8 Odoardo) si incamminer\u00e0.\nIl ciclo erculeo del Camerino prosegue mostrandoci le proficue conseguenze di questa scelta, gi\u00e0 prefigurate nel dipinto centrale, ove, non a caso, Ercole \u00e8 seduto sotto un albero di palma, evidente allusione alla palma della vittoria.\nErcole regge il globo.\nErcole, ormai adulto, \u00e8 al centro della composizione mentre regge il globo celeste su cui si vedono i simboli dello zodiaco. Ai suoi lati due astronomi: quello a sinistra regge una sfera armillare mentre l'altro studia attentamente le costellazioni visibili sulla sfera sorretta dal semidio e con un compasso traccia dei calcoli su un abaco.\nL'azione di Ercole rimanda con immediatezza al titano Atlante, condannato da Giove a sostenere in eterno la volta celeste.\nAlcune fonti classiche (ed in particolare Servio nel commento al libro I dell'\"Eneide\") istituirono un rapporto tra Atlante ed Ercole: il primo, considerato in queste fonti un sapiente astronomo, insegn\u00f2 ad Ercole la \"scientia coeli\", mentre il secondo talvolta lo aiuta a sostenere il cosmo.\nIl tema ebbe varie riprese nell'arte cinquecentesca ed uno dei pi\u00f9 significativi esempi di tali richiami si trova proprio nella bottega carraccesca. Si tratta dell'affresco di Agostino Carracci, dove Ercole ed Atlante sostengono insieme il cielo, parte del ciclo (con le \"Storie di Ercole\") realizzato insieme a Ludovico ed Annibale in Palazzo Sampieri a Bologna (1593-1594).\nCome \u00e8 possibile evincere da un epigramma di Achille Bocchi (affiancato da un'incisione con Atlante che istruisce Ercole sulle scienze astronomiche) il rapporto tra Atlante ed Ercole venne utilizzato per simboleggiare la diade \"Vita Attiva\" (Ercole) - \"Vita Contemplativa\" (Atlante). Come si legge in Bocchi: \u00ab\"hic videt\" [Atlante contemplativo], \"alter agit\" [Ercole attivo]\u00bb.\nL'affresco quindi, come gi\u00e0 annotava il Bellori, \u00e8 un'allegoria della virt\u00f9 nell'ambito della vita contemplativa.\nNon comparendo Atlante nella scena, sostituito da Ercole nella sua azione pi\u00f9 tipica, \u00e8 lo stesso Ercole che in questo caso personifica la virt\u00f9 contemplativa. Cos\u00ec, infatti, il Bellori: \u00ab\"dell'immagine si intende che Ercole, e la virt\u00f9 della contemplazione delle cose superiori, e celesti acquista forza; e la scienza di esse ne conduce alla cognitione di Dio, in cui ha il suo fine la mente contemplativa\"\u00bb.\nSignificative anche in questo affresco (come nell'Ercole al bivio) sono le citazioni di opere romane: ovvia \u00e8 la ripresa in Ercole della statua nota come Atlante Farnese \u2013 di cui sono state fedelmente riprodotte nell'affresco anche le costellazioni visibili sulla sfera celeste che poggia sulle spalle del titano \u2013 mentre nei due astronomi si \u00e8 colta l'eco degli \"ignudi\" di Michelangelo (visti in controparte) collocati sopra la Sibilla Persica nella Cappella Sistina e per quello di destra anche il richiamo del sant'Andrea della Trasfigurazione di Raffaello (lo si vede sdraiato in basso a sinistra nel capolavoro dell\u2019urbinate).\nPer la figura di Ercole, tuttavia, ferma restando l'indiscutibile ripresa dell'antica statua romana, si \u00e8 colta anche una spiccata vicinanza stilistica al sopra-camino, di nuovo di Palazzo Sampieri, dove \u00e8 affrescata, questa volta da Annibale, la punizione di Caco ad opera di Ercole.\nErcole in riposo.\nErcole, sulla destra, giace semisdraiato in riposo dalle sue fatiche\u02d0 la testa del leone nemeo gli fa da cuscino. Altri simboli delle sue imprese sono sparsi tutt'intorno.\nInnanzi a lui, su un piedistallo, c'\u00e8 la Sfinge. Sullo stesso basamento compare la scritta in greco: \u00ab\u03a0ONO\u03a3 TOY KA\u039b\u03a9\u03a3 H\u03a3YXA\u0396EIN AIT\u0399O\u03a3\u00bb che Bellori traduce: \u00ab\"la fatica \u00e8 cagione di riposarsi bene\"\u00bb.\nLa composizione deriva in modo chiaro da una gemma appartenuta a Fulvio Orsini (ed ora perduta) ove parimenti Ercole riposa circondato dai trofei delle sue gesta e allo stesso modo ha di fronte a s\u00e9 la Sfinge\u02d0 anche il motto greco compariva identico sulla gemma di Orsini.\nOscura \u00e8 la presenza della Sfinge: nessuna fonte antica narra, infatti, di un incontro di questa con Ercole. L'unica spiegazione proposta \u00e8 che la creatura fantastica alluda alla citt\u00e0 di Tebe (dove era stata inviata da Era per sottoporre gli abitanti del luogo al fatidico enigma), patria dell'eroe.\nCome ci spiega di nuovo il Bellori l'affresco \u00e8 un'allegoria della \"vita attiva\", \"pendant\" della scena con Ercole col globo sulle spalle (la \"vita contemplativa\"), che insieme si confanno \u00ab\"alla felicit\u00e0 umana, avendo l'una\" [la vita attiva] \"per fine il bene, l'altra\" [quella contemplativa] \"il vero\"\u00bb.\nNella posizione di Ercole si coglie un rimando all'Adamo di Michelangelo.\nDella lunetta con Ercole in riposo si conserva, nel Gabinetto dei disegni e delle stampe degli Uffizi, uno dei pochi cartoni superstiti di quelli utilizzati per il Camerino. Il cartone, rispetto al quale Annibale ha introdotto delle lievi varianti direttamente nella stesura del colore sul muro, versa in condizioni conservative piuttosto critiche.\nLe fatiche di Ercole.\nNelle volute di racemi dei finti stucchi della volta si trovano quattro delle dodici fatiche di Ercole: l'uccisione del leone di Nemea, la lotta con il gigante Anteo, l'uccisione dell'Idra di Lerna e la cattura del cane tricipite Cerbero. \nLa rappresentazione delle fatiche \u00e8 da porre in relazione alla scelta fatta dal giovane Ercole nella tela principale: il cammino della virt\u00f9 \u00e8 irto di difficolt\u00e0 ma in ultimo porta al premio dell'immortalit\u00e0.\nIn tutti e quattro i casi raffigurati Ercole si cimenta, sconfiggendole, con delle creature mostruose: anche questo aspetto \u00e8 allegoricamente significativo. I mostri simboleggiano il vizio che la virt\u00f9, personificata da Ercole, sottomette e schiaccia.\nLe quattro specifiche fatiche prescelte per il ciclo, inoltre, sarebbero da associarsi ai quattro elementi naturali.\nIn particolare ciascuno dei quattro avversari affrontati da Ercole corrisponderebbe ad un elemento. L'Idra all'\"acqua,\" poich\u00e9 viveva in un lago; Cerbero, guardiano degli inferi, quindi dimorante nel sottosuolo, alla \"terra\"; il leone, per rimando all'omonima costellazione, al \"fuoco\"; infine Anteo all'\"aria\", perch\u00e9 \u00e8 solo separandolo dal suolo (dal cui contatto il gigante traeva la sua forza sovrannaturale) \u2013 quindi tenendolo sospeso \"in aria\" (come ben si coglie nel bellissimo dipinto di Antonio del Pollaiolo) \u2013 che Ercole riesce a sopraffarlo.\nIl complessivo significato dell'associazione tra le quattro fatiche dipinte da Annibale nel Camerino e gli elementi, pertanto, \u00e8 che la virt\u00f9 trionfa su ogni stato della materia e dell'essere.\nSolo per l'uccisione del leone di Nemea \u00e8 stato presumibilmente individuato un modello, costituito dai uno degli antichi rilievi posti sulla facciata posteriore di Villa Medici sul Pincio, raffigurante lo stesso episodio.\nSi pu\u00f2 rilevare, inoltre, che la lotta tra Ercole e il leone era stata raffigurata da Annibale, solo pochi anni prima, anche nei gi\u00e0 menzionati affreschi di Palazzo Sampieri.\nIn particolare, in alcuni clipei incastonati nella ricca cornice in stucco della scena con \"Ercole guidato dalla Virt\u00f9\" (una di quelle spettanti al pi\u00f9 giovane dei Carracci) sono raffigurate, anche qui in monocromo, alcune vicende connesse al semidio, tra le quali, per l'appunto, l'uccisione dell'invulnerabile leone dell'Argolide.\nAnche i clipei di Palazzo Sampieri sono racchiusi in un contorno in stucco (in questo caso reale) che simula un motivo vegetale.\nInfanzia e morte di Ercole.\nNegli strombi delle due finestre del Camerino sono raffigurati, anche in questo caso in monocromo, l'episodio di Ercole fanciullo che strozza i serpenti nella culla e quello del funerale di Ercole. L'inizio e la fine della storia dell\u2019eroe.\nIl primo episodio, nell'allegoria del Camerino, ha un significato prolettico: gi\u00e0 infante \u2013 prima quindi della consapevole scelta per il cammino della virt\u00f9 della scena principale della sala \u2013 Ercole distrugge un simbolo demoniaco quale i serpenti.\nLa seconda raffigurazione \u00e8 l'epilogo del significato morale del ciclo. L'eroe sulla pira funeraria gi\u00e0 in fiamme \u00e8 sottratto alla morte ed \u00e8 accolto nell'Olimpo: la vita dedicata alla virt\u00f9 gli ha assicurato, per volont\u00e0 divina, l'immortalit\u00e0.\nNelle lunette sopra ognuna delle finestre sono raffigurate due vittorie alate. La prima (sovrastante l'Ercole infante) regge una corona d\u2019alloro con ambo le mani, la seconda ha in una mano la stessa corona e nell'altra una palma della vittoria, che sottolinea l'apoteosi di Ercole decretata dagli d\u00e8i.\nNelle vele della volta che si dipartono dalle finestre sono incastonate due gemme color dell\u2019ambra, dalla forma ovale, con delle figure allegoriche. In corrispondenza dell\u2019'episodio di Ercole nella culla la gemma contiene un'allegoria della \"Fama\".\nNell'ovato dell'altra vela c'\u00e8 la figura di un giovane con una corona in una mano e uno scettro nell'altra. Questa seconda allegoria \u00e8 stata inizialmente intesa come l'\"Onor di Virt\u00f9\".\nAlla base di questa prima interpretazione sta il fatto che il Malvasia ha definito in questo modo un dipinto con la stessa figura allegorica realizzato da Annibale alcuni anni prima (ora a Dresda). Studi pi\u00f9 recenti hanno per\u00f2 evidenziato che il dipinto di Dresda raffigura piuttosto l'\"Amor di Virt\u00f9\" e in tale diversa allegoria si ritiene debba essere identificata anche quella della gemma del Camerino.\nPer l'Ercole bambino che strozza i serpenti \u00e8 stata avanzata l'ipotesi che Annibale possa aver utilizzato come modello un perduto dipinto di Giulio Romano (noto attraverso trasposizioni in incisione) dove l'eroe fanciullo compie la stessa azione alla presenza dei suoi genitori.\nUlisse e Circe.\n\u00c8 la prima delle due storie che hanno per protagonista Ulisse e deriva dal Libro X dell'Odissea. L'eroe si trova al cospetto di Circe che gli porge una coppa col filtro magico che trasforma gli uomini in bestie. In basso a destra, infatti, si vede uno dei compagni del re di Itaca che ha gi\u00e0 la testa di un suino.\nCirce \u00e8 seduta su un trono che a sua volta poggia su un grande basamento istoriato di rilievi di tema erotico. Come si addice ad una seduttrice il suo atteggiamento \u00e8 languido ed ella si mostra ad Ulisse con un seno nudo. L'eroe accetta la coppa che gli porge la maga, ma dietro di lui c'\u00e8 Mercurio che prontamente versa nel recipiente un antidoto (il moly) capace di rendere innocua la bevanda malefica.\nCompleta il significato allegorico della scena la gemma della vela corrispondente alla lunetta con questa prima storia di Ulisse, dove una giovane donna in posizione semisdraiata ha nella mano sinistra una tortora. Si tratta di un'allegoria della \"Castit\u00e0 matrimoniale\"\u02d0 la tortora, infatti, come si legge nell'Iconologia di Cesare Ripa, essendo un uccello monogamo, \u00e8 uno degli attributi di questa figura allegorica.\nIl senso morale della lunetta con Ulisse e Circe, dunque, \u00e8 che la fedelt\u00e0 di Ulisse alla sua consorte Penelope \u2013 grazie anche all'aiuto divino rappresentato da Mercurio \u2013 evita al primo di cedere alla seduzione della sacerdotessa (e quindi al piacere dei sensi che Circe personifica), preservandolo dalla degradazione prodotta dalla lascivia, simboleggiata dai compagni dell'eroe divenuti, invece, delle bestie per non aver saputo resistere alla tentazione.\nSul piano figurativo, Annibale si \u00e8 avvalso, per quest'affresco, del precedente di Pellegrino Tibaldi in Palazzo Poggi, dove \u00e8 riprodotto lo stesso episodio, emendandolo per\u00f2 dagli aspetti pi\u00f9 tipicamente manieristici che vi si riscontrano. Le figure di Annibale, infatti, assumono pose credibili e danno vita ad una composizione equilibrata, senza le poco naturali contorsioni dei personaggi del Tibaldi.\nIl Carracci, inoltre \u2013 a differenza di quel che si osserva nel precedente di Palazzo Poggi, dove il tutto sembra svolgersi in una quinta immaginifica \u2013 colloca l'episodio in uno spazio reale e plausibile. Per questi aspetti la lunetta di Annibale mostra significative consonanze compositive con l'affresco raffaellesco della Loggia vaticana, raffigurante l'episodio di Giuseppe che interpreta il sogno del Faraone.\nLa figura di Circe \u00e8 molto vicina a quella di Venere quale si vede in un dipinto dello stesso Annibale, di poco precedente all'impresa del Camerino, in cui la dea \u00e8 abbigliata dalle grazie, mentre la figura di Ulisse \u00e8 stata associata ad alcune statue del duca Alessandro Farnese (degli scultori Simone Mosca e Ippolito Buzio) in cui il padre del cardinale Odoardo compare abbigliato come un antico condottiero romano.\nInfine, il loggiato raffigurato in questa lunetta del Camerino \u00e8 molto simile a quello (reale) realizzato da Antonio da Sangallo il Giovane per il cortile di Palazzo Farnese.\nUlisse e le sirene.\nNella lunetta sul lato breve opposto a quello con Ulisse e Circe c\u2019\u00e8 la seconda storia del Camerino dedicata ad Odisseo: l'incontro con le sirene. \nUlisse \u00e8 legato all'albero maestro di un\u2019imbarcazione che procede grazie alla spinta di vigorosi rematori. La nave, riccamente istoriata di rilievi con scene mitologiche di ambientazione marina \u2013 sulla poppa si vede Nettuno che incede sul suo carro \u2013, lambisce l\u2019isola dove abitano le mitiche creature.\nUlisse si \u00e8 fatto legare per ascoltare il suadente canto delle sirene, che stanno su un piccolo promontorio sulla sinistra della lunetta, senza correre il pericolo di tuffarsi verso di loro e consegnarsi cos\u00ec a morte certa. \nLe sirene, infatti, sono solite attrarre i marinai che passano di l\u00ec con il loro dolce e sensualissimo canto per poi ucciderli. Sulla riva (nell'angolo sinistro della lunetta) si vedono ossa e teschi delle loro sventurate vittime.\nAlle spalle di Ulisse c'\u00e8 Minerva che lo assiste.\nNella gemma della vela c'\u00e8 una donna seminuda con una ghirlanda sulla fronte: ella ha in una mano una sfera armillare e nell'altra un serpente. Come si legge nell'\"Iconologia\" del Ripa si tratta di un\u2019allegoria dell'\"Intelligenza\" che \u00e8 \u00ab\"una donna, vestita d'oro, che nella destra mano tenga una Sfera, e con la sinistra una Serpe, sar\u00e0 inghirlandata di fiori\"\u00bb. Quanto al senso di questi attributi Ripa aggiunge che l'\"Intelligenza\" \u00ab\"con la Sfera, e con la Serpe dimostra, che per intender le cose alte, e sublimi bisogna prima andar per terra, come f\u00e0 il Serpe, e nell'intender nostro andare co' principij delle cose terrene, che sono meno perfette delle celesti; per\u00f2 si f\u00e0 nella man sinistra il Serpe, e nella destra, che \u00e8 pi\u00f9 nobile, la Sfera\"\u00bb.\nIl significato allegorico della lunetta, dunque, \u00e8 che la virt\u00f9 dell\u2019intelligenza, rafforzata dall'aiuto divino, in questo caso fornito da Minerva, consente ad Ulisse di resistere alla tentazione delle sirene e al grave danno che ne conseguirebbe, rappresentato dalle ossa umane sulla riva dell\u2019isola.\nAnche in questo caso, come nella scena con Circe, si tratta di un monito sulle insidie del sesso: le sirene, infatti, in alcune fonti classiche, e in particolare in Servio, sono paragonate a delle prostitute.\nPerseo e Medusa.\nPerseo, completamente nudo, eccetto che per l'elmo che gli dona l'invisibilit\u00e0 e i calzari alati fornitigli da Mercurio, si accinge a decapitare Medusa che egli ha sorpreso nel sonno.\nPer evitare lo sguardo pietrificante della Gorgone osserva quel che accade nello scudo riflettente retto da Minerva che assiste all'evento. Alle spalle della dea c'\u00e8 anche Mercurio.\nSulla destra ci sono le due sorelle di Medusa, ancora dormienti, riconoscibili dalle serpi che (come la prima) hanno in testa invece dei capelli.\nLa gemma della vela contiene la personificazione allegorica della \"Sicurezza\". Si tratta, infatti, di una donna con una lancia che si regge su una colonna, descrizione che corrisponde a quella del Ripa. Il Ripa a sua volta rimanda, per l'origine iconografica di questa allegoria, ad una moneta coniata durante il regno dell'imperatore Macrino, che sul rovescio raffigura la \"Securitas Temporum\": per l'appunto una figura femminile che imbraccia una lancia e si appoggia ad una colonna.\nAnche in questo caso il significato edificante dell'affresco va tratto da quanto narrato nella lunetta, mettendolo in relazione all'allegoria dell'ovale.\nIl senso del tutto, quindi, \u00e8 che il terrore cui Medusa induce, pu\u00f2 essere superato dalla virt\u00f9, incarnata da Perseo, se questa gode del sostegno divino (Minerva e Mercurio). La sconfitta del terrore infonde nell'animo umano la \"sicurezza\", appunto l'allegoria oggetto della gemma.\n\u00c8 stato rilevato che nelle collezioni di Fulvio Orsini vi era un'ulteriore antica moneta raffigurante la decapitazione di Medusa ad opera di Perseo e potrebbe trattarsi di un altro degli oggetti appartenuti all'uomo di cultura (oltre alla gi\u00e0 menzionata gemma con Ercole in riposo) utilizzati come fonte iconografica degli affreschi.\nAltro rimando antico \u00e8 stato visto nella somiglianza tra il volto di Medusa (bench\u00e9 sia una della parti oggi peggio conservate degli affreschi del Camerino, compromessa da un restauro mal eseguito) e il viso di una statua di Niobe, parte del gruppo dei Niobidi di propriet\u00e0 dei Medici (da Roma poi trasferito agli Uffizi), riprodotto da Annibale in un disegno e citato anche in dipinti successivi.\nCome si desume da uno studio preparatorio, con ogni probabilit\u00e0, alla storia di Perseo e Medusa avrebbe dovuto succedere quella di Bellerofonte che in groppa a Pegaso uccide la Chimera. Si tratta, infatti, di un seguito appropriato posto che Pegaso, secondo il mito, sarebbe nato dal sangue versato da Medusa decapitata da Perseo.\nQuesto progetto per\u00f2 venne modificato e in luogo della storia di Bellerofonte l'ultima lunetta del Camerino \u00e8 dedicata ai Fratelli di Catania.\nI fratelli di Catania.\nIl soggetto di quest'ultima lunetta deriva da un'antica leggenda catanese, riportata da diverse fonti antiche quale encomiabile esempio di amore filiale. Questa leggenda vuole, infatti, che durante una rovinosa eruzione dell'Etna, mentre la popolazione si dava scompostamente alla fuga \u2013 e molti, approfittando della situazione, si abbandonavano al furto e alla razzia delle altrui ricchezze incustodite \u2013 due fratelli, Anfinomo ed Anapia, cercarono di trarre in salvo i loro anziani genitori caricandoseli sulle spalle.\nAl loro passaggio il fiume di lava, per miracolo, si divise in due, lasciando aperto un varco che consent\u00ec a genitori e figli di mettersi al riparo.\nVarie fonti, inoltre, aggiungono che i catanesi, ammirati dal coraggio e dalla devozione filiale di Anfinomo ed Anapia, dedicarono all'evento un monumento costituito da un gruppo scultoreo raffigurante i due, con i genitori in groppa, mentre corrono verso la salvezza.\nSe l'episodio dei \"pii fratres\" \u00e8 con ogni probabilit\u00e0 privo di fondamento storico, sembra invece vera la circostanza dell'erezione di una statua in loro onore: in alcuni scritti, e in particolare in Claudio Claudiano, ve ne \u00e8 una descrizione particolareggiata (in sostanziale concordanza con altre fonti) che lascia, per l'appunto, dedurre che il gruppo scultoreo sia esistito davvero. \nLa vicenda, inoltre, \u00e8 ripresa in molte monete antiche, tra le quali, particolarmente significativa in relazione all'affresco del Camerino, vi \u00e8 un denario (coniato tra il 42 e il 37 a.C.) raffigurante, sul \"recto\" l\u2019effigie di Sesto Pompeo e, sul \"verso\", ai lati, i due fratelli catanesi con i genitori sulle spalle, mentre nel mezzo della moneta compare una statua dello stesso Sesto Pompeo in veste di Nettuno. Con ogni probabilit\u00e0 anche la raffigurazione di Anfinomo ed Anapia sul rovescio del denario deriva da una scultura: quella, per l\u2019appunto, descritta da Claudiano e in altri testi antichi.\n\u00c8 plausibile che Sesto Pompeo abbia scelto il tema dei \"pii fratres\" per questo \"denarius,\" proprio per evocare la sua devozione al padre Gneo Pompeo Magno. Del resto lo stesso appellativo di Sesto Pompeo, \"Pius\", \u00e8 un'attestazione di amore e fedelt\u00e0 per l\u2019illustre e potente triumviro Pompeo. Appare, quindi, consona alla volont\u00e0 di onorare il padre la scelta di un esempio di \"Pietas\" filiale assai noto e celebrato a quei tempi (e per qualche secolo a seguire, come attesta l\u2019attenzione che gli dedica Claudiano ancora nel IV secolo d.C.).\nCon il tramonto del mondo antico il tema dei fratelli catanesi scomparve dalle arti figurative, per essere sostituito, quale esemplificazione di amor filiale, da quello, per molti versi simile, di Enea che fugge da Troia in fiamme portando con s\u00e9, sulle sue spalle, il vecchio padre Anchise.\nLa prima rimarchevole ripresa della storia dei pii fratelli di Catania si trova nella Galleria di Francesco I, nel Castello di Fontainebleau, dove \u00e8 raffigurata in un affresco del Primaticcio. Come evidenziato da Dora ed Erwin Panofsky la funzione del dipinto, nel complesso di Fontainebleau, \u00e8 quella di sottolineare la devozione del re di Francia alla sua stripe.\nA distanza di poco pi\u00f9 di una sessantina d'anni, la leggenda ricompare nel Camerino Farnese. Anche in questo caso la scelta del tema \u00e8 con ogni probabilit\u00e0 frutto dell'erudizione di Fulvio Orsini: non solo medaglie e monete con la vicenda di Anfinomo ed Anapia sono attestate nelle sue raccolte, ma il bibliotecario di casa Farnese fu, altres\u00ec, autore di un trattato \u2013 \"Familiae Romanae quae reperiuntur in antiquis numismatibus\", del 1577 \u2013 dove particolare attenzione \u00e8 dedicata al denario di Sesto Pompeo. Moneta che, per una serie di dettagli figurativi, \u00e8 da alcuni studi indicata come l'esatto modello iconografico utilizzato nel Camerino di Odoardo Farnese.\nCi si \u00e8 interrogati sul perch\u00e9 nel Camerino compaia un tema cos\u00ec insolito, tanto pi\u00f9 ove si consideri che in quelle stesse date Agostino Carracci aveva dato alle stampe un\u2019incisione \u2013 tratta da un dipinto di Federico Barocci \u2013 con il pi\u00f9 consueto tema di Enea che porta in salvo Anchise. Incisione, peraltro, dedicata proprio al cardinal Odoardo.\nLa risposta fornita \u00e8 che nell'affresco si \u00e8 voluta celebrare la devozione, non solo di Odoardo Farnese per l\u2019illustre padre Alessandro, ma quella di entrambi i figli del duca, quindi di Odoardo e pure di Ranuccio Farnese, per tutti e due i loro genitori, cio\u00e8 lo stesso duca Alessandro e Maria d'Aviz di Portogallo.\nImmediata in questo caso \u00e8 l'individuazione della funzione della gemma della vela che contiene una personificazione della \"Piet\u00e0\", da intendersi come \"Pietas erga parentes\".\nCompleta la composizione la presenza di Polifemo, sdraiato a sinistra, che compare allo scopo di rendere pi\u00f9 immediata la comprensione della collocazione dei fatti narrati, cio\u00e8 le pendici dell'Etna, patria del Ciclope.\nLe Virt\u00f9.\nAi quattro angoli della volta, ai lati delle lunette dei lati brevi (quelle con le storie di Ulisse), compaiono, inserite in un ovale cui fa da cornice una ghirlanda di frutti, quattro figure di Virt\u00f9.\nSi tratta della Giustizia e della Temperanza, che affiancano Ulisse e Circe, della Forza e della Prudenza, nel mezzo delle quali c'\u00e8 la lunetta con Ulisse e le sirene.\nLe quattro figure, parte della decorazione monocroma della volta del Camerino che simula finti rilievi in stucco, sintetizzano la volont\u00e0 di Odoardo Farnese di dedicare la propria vita alla virt\u00f9 che l'intero ciclo \u00e8 finalizzata a celebrare.\nLe Virt\u00f9 del Camerino sono iconograficamente riprese dalle indicazioni di Cesare Ripa, che, nella sua \"Iconologia\", laddove a proposito della raffigurazione della \"virt\u00f9 eroica\" cita come esempi due statue di Palazzo Farnese \u2013 l'Ercole Farnese e, il forse perduto, Ercole Latino (che alcuni per\u00f2 identificano in una statua ora nella Reggia di Caserta) \u2013, definisce il cardinal Odoardo \"vero amatore delle virt\u00f9\".\nSul piano stilistico, le quattro allegorie agli angoli della volta sono state associate alla serie di incisioni con le Virt\u00f9 Cardinali e quelle Teologali, intagliate da Marcantonio Raimondi su disegni di Raffaello.\nLo stile.\nCoerentemente alla datazione corrente degli affreschi del Camerino, la critica prevalente coglie in questa prima rilevante impresa di Annibale al servizio del cardinal Farnese una matrice ancora essenzialmente settentrionale. Questo, in particolare, \u00e8 il giudizio di Donald Posner, che molto influsso ha avuto sugli studi successivi. Ad avviso del Posner, infatti, le citazioni di opere romane, rinascimentali ed antiche, messe in luce dal Martin non possono essere (ancora) intese come un indice significativo di un mutamento dello stile pittorico di Annibale.\nPer lo storico statunitense, sul piano stilistico, i dipinti del Camerino sarebbero ancora strettamente associabili ad opere di Annibale antecedenti al suo approdo a Roma, quali il \"Cristo e la Samaritana\", l'\"Elemosina di san Rocco\" e gli affreschi di Palazzo Sampieri.\nSolo qualche anno dopo, sempre secondo questa analisi, gli esempi romani di Michelangelo, di Raffaello e della statuaria antica sarebbero profondamente penetrati nella pittura di Annibale Carracci, modificandone definitivamente lo stile. \u00c8 solo negli affreschi della Galleria Farnese, quindi, che questo processo di assimilazione giunge a compimento, mentre, secondo questa visione, il Camerino ne sarebbe ancora estraneo.\nLo stesso elemento pi\u00f9 caratterizzante dell'ambiente, e pi\u00f9 apprezzato gi\u00e0 dagli antichi commentatori \u2013 cio\u00e8 l'ampia decorazione monocroma in finto stucco\u00a0\u2013 \u00e8 un retaggio tutto \"lombardo\" da Annibale portato con s\u00e9 a Roma, dove nulla di simile era dato osservare.\nPi\u00f9 d'uno sono i precedenti norditaliani cui gli stucchi del Camerino Farnese sono stati avvicinati a partire dal soffitto della Camera degli Sposi di Andrea Mantegna nel Palazzo ducale di Mantova.\nAnche in quest\u2019ambiente, infatti, la volta \u00e8 riccamente istoriata a finto stucco con dei clipei definiti da cornici dal motivo vegetale. Cos\u00ec come l\u2019idea di alternare al monocromo dello stucco illusionistico un dipinto centrale dal vivo cromatismo (nel caso di Mantegna il celeberrimo sfondato) sembra accomunare il Camerino di Odoardo Farnese e la stanza mantovana.\nLo stesso effetto di alternanza tra colore e parti in monocromo rimanda ad un altro celebre esempio rinascimentale: la Camera della Badessa affrescata a Parma dal Correggio, opera con ogni probabilit\u00e0 ad Annibale ben nota e da lui ampiamente citata anche nella successiva impresa della Galleria.\nPer le figure che abitano la decorazione della volta del Camerino (putti, satiri, sirene) e per l\u2019alternarsi del bianco/grigio dello stucco con il giallo vivo delle gemme con le allegorie, un altro possibile punto di riferimento individuato \u00e8 dato dagli affreschi della volta della navata del duomo di Parma, dove compaiono motivi ed effetti similari.\nUna tesi alternativa a quella consolidata dovuta al Posner \u00e8 sostenuta da Silvia Ginzburg. Per la studiosa, che sposta la datazione del Camerino qualche anno avanti (ritenendolo opera contemporanea alla Galleria), nell'ambiente sarebbe dato cogliere gi\u00e0 una decisa virata di Annibale verso lo stile romano, sotto l\u2019influsso, innanzitutto, di Raffaello.\nLe pur innegabili ascendenze padane che vi si riscontrano, a partire dagli stucchi, sarebbero dovute, per la Ginzburg, sia alla partecipazione, quanto meno nella fase preparatoria del ciclo, di Agostino Carracci sia alla poliedricit\u00e0 di un artista come Annibale Carracci, propenso a mescolare stili e generi.\nDisegni preparatori.\nAnche il Camerino, come poi la Galleria, fu progettato con cura, come si deduce dal numero apprezzabile di disegni preparatori giunti fino a noi. La meticolosit\u00e0 di Annibale in questa fase preliminare \u00e8 dimostrata anche dalla circostanza che, per alcune scene, egli ha variato pi\u00f9 volte l'idea iniziale, fino a raggiungere, attraverso tentativi ed approssimazioni, l'effetto desiderato. Cos\u00ec ad esempio, per la scena di Ercole che regge il globo, esistono vari studi preliminari che evidenziano come Annibale abbia studiato a lungo il modo di rendere lo sforzo di Ercole sotto il peso della volta celeste.\nCome \u00e8 possibile evincere dal materiale grafico superstite, Annibale procedette prima alla stesura di rapidi schizzi d'insieme, poi alla realizzazione di disegni particolareggiati di singole figure, e quindi all'accurata preparazione della composizione di un'intrea scena, assai prossima al definitivo risultato che si vede negli affreschi.\nAlcune fonti attestano che anche per i disegni e i cartoni del Camerino (come per quelli della Galleria) si verific\u00f2 un fenomeno di devoto collezionismo da parte degli estimatori del maestro bolognese: Bellori, Francesco Angeloni, Carlo Maratta ne possedevano vari esemplari.\nNella galleria di immagini che segue vi \u00e8 una selezione dei disegni preliminari del Camerino. I fogli raffiguranti una sirena e un putto con cornucopia sono cartoni: gli unici, con quello di Ercole in riposo degli Uffizi, oggi individuati. Entrambi sono relativi alla decorazione in finto stucco della volta.\nStato di conservazione.\nLo stato di conservazione degli affreschi del Camerino Farnese non \u00e8 ottimale. La causa delle attuali condizioni del ciclo \u00e8 verosimilmente individuabile in un malaccorto restauro, non documentato ma collocabile tra la fine degli anni Trenta e gli anni Quaranta del secolo scorso.\nA soffrire per quest'intervento sono state soprattutto le rifiniture a secco degli affreschi, quali vari brani di vegetazione e alcuni dettagli delle raffigurazioni. Cos\u00ec ad esempio, l'ombra proiettata dal timone sulla nave, nella scena con Ulisse e le sirene, oggi non \u00e8 pi\u00f9 visibile e, sempre nella stessa scena, le ali della sirena centrale sono scomparse. Anche il bellissimo effetto della testa di Medusa riflessa nello scudo di Minerva, nella lunetta con la decapitazione della Gorgone, oggi si intravede appena.\nSuccessivi restauri nel Camerino non hanno potuto porre rimedio a questi guasti irreversibili.\nUn prezioso documento che illustra lo stato dei dipinti prima della loro compromissione \u00e8 una serie di fotografie (visibili nella galleria di immagini che segue) scattate nel 1934 dallo studio Anderson (fondato a Roma a fine 800 da James Anderson e proseguito da suo figlio Domenico), uno dei primi a dedicarsi alla riproduzione fotografica del patrimonio artistico romano.\nIncisioni.\nDagli affreschi del Camerino nel Seicento sono state tratte due rilevanti serie di incisioni. La prima si deve al francese Nicolas Mignard, che soggiorn\u00f2 per qualche tempo a Palazzo Farnese, e fu stampata ad Avignone nel 1637. La seconda fu realizzata, alcuni decenni dopo, da Pietro Aquila ed inserita nel volume \"Imagines Farnesiani Cubiculi Cum Ipsarum Monocromatibus Et Ornamentis Romae in Aedibus Sereniss. Ducis Parmensis Ab Annibale Carraccio Aernitati Pictae a Petro Aqulia delineatae incisae\", stampata a Roma presso la celebre calcografia De' Rossi.\nLa serie di Mignard comprende solo sei stampe tratte dalle scene narrative degli affreschi: manca stranamente la riproduzione dell'ovato con Ercole che regge il globo. Pietro Aquila, invece, incise tutte le raffigurazioni narrative del Camerino, pi\u00f9 vari dettagli della decorazione in finto stucco della volta (per un totale di dodici stampe tratte dagli affreschi di Annibale)."}
{"id": "5349409", "revid": "1347902", "url": "https://it.wikipedia.org/wiki?curid=5349409", "title": "Isaak Osipovi\u010d Dunaevskij", "text": "Biografia.\nDunaevskij fu autore soprattutto di operette, musiche di scena per teatro o per film, ispirate al folclore russo e al jazz. Scrisse in particolare le musiche per tre dei pi\u00f9 importanti film sovietici prebellici diretti tutti da Aleksandrov: \"Tutto il mondo ride\" del 1934, \"Il circo\" del 1936 e \"Volga - Volga\", il film che si diceva fosse quello preferito da Stalin, del 1938.\nDunaevskij ottenne il titolo di \"Artista del Popolo della Russia\" nel 1950. Ottenne due volte il Premio Stalin (nel 1941 e nel 1951) e ricevette due decorazioni e numerose medaglie, fra cui l'Ordine della Bandiera rossa del lavoro e l'Ordine della Stella rossa."}
{"id": "5349416", "revid": "767487", "url": "https://it.wikipedia.org/wiki?curid=5349416", "title": "SuperCharger", "text": "I SuperCharger sono un gruppo musicale hard-rock danese formatasi a Copenaghen nel 2007."}
{"id": "5349418", "revid": "767487", "url": "https://it.wikipedia.org/wiki?curid=5349418", "title": "Cos\u00ec bello cos\u00ec corrotto cos\u00ec conteso", "text": "Cos\u00ec bello cos\u00ec corrotto cos\u00ec conteso \u00e8 un film del 1973 diretto da Sergio Gobbi.\nCo-prodotto da Italia e Francia, \u00e8 noto anche col titolo francese \"Les Voraces\".\nTrama.\nCannes. Kosta, giovane e affascinante croupier del casin\u00f2, aggredisce e deruba di una forte vincita un industriale. Lara, moglie senza scrupoli del derubato, assiste alla scena e ricatta Kosta, diventando la sua amante."}
{"id": "5349422", "revid": "991694", "url": "https://it.wikipedia.org/wiki?curid=5349422", "title": "Fondazione Toscana Spettacolo", "text": ""}
{"id": "5349423", "revid": "547992", "url": "https://it.wikipedia.org/wiki?curid=5349423", "title": "Alexis Vastine", "text": "Biografia.\nCarriera.\nFiglio del pugile Alain Vastine, nel 2009 Alexis vinse la medaglia d'oro nei Pesi welter leggeri ai XVI Giochi del Mediterraneo.\nAlle Olimpiadi estive di Pechino nel 2008 ebbe la medaglia di bronzo nella categoria welter leggeri, sconfitto in semifinale dal dominicano Manuel F\u00e9lix D\u00edaz, poi vincitore del titolo. Prese parte anche alle Olimpiadi di Londra 2012, nella categoria welter, dove venne battuto ai quarti di finale dall'ucraino Taras \u0160elestjuk.\nMorte.\nAlexis Vastine mor\u00ec il 9 marzo 2015 all'et\u00e0 di 28 anni in un incidente tra due elicotteri presso la localit\u00e0 di Villa Castelli, in Argentina, ove si trovava per le riprese di un reality show televisivo di TF1. Nello stesso incidente rimasero uccise altre nove persone\u02d0 la nuotatrice Camille Muffat, la velista Florence Arthaud, cinque membri dell'\u00e9quipe televisiva di TF1 e i due piloti argentini. Tutti i corpi andarono carbonizzati. Neanche due mesi prima era morta una sorella di Alexis, C\u00e9lie Vastine, anche lei pugile, in un incidente automobilistico."}
{"id": "5349435", "revid": "123316915", "url": "https://it.wikipedia.org/wiki?curid=5349435", "title": "Andrea Malabaila", "text": "Biografia.\nNasce a Torino nel 1977. Esordisce a 23 anni con il romanzo \"Quelli di Goldrake\", a cui fa seguito \"Bambole cattive a Green Park\" pubblicato da Marsilio e vincitore del Premio Desenzano Libro Giovani. Nel 2007 fonda la casa editrice Las Vegas edizioni. \u00c8 presente nel \"Dizionario affettivo della lingua italiana\" (Fandango, 2008). Ha pubblicato sette romanzi e una quarantina di racconti. Gli ultimi romanzi sono \"La parte sbagliata del paradiso\" (Fernandel, 2014), \"Green Park Serenade\" (Edizioni Pendragon, 2016) e \"La vita sessuale delle sirene\" (Clown Bianco, 2018)."}
{"id": "5349440", "revid": "120854353", "url": "https://it.wikipedia.org/wiki?curid=5349440", "title": "Gloom (gioco)", "text": "Gloom \u00e8 un gioco di carte ideato da Keith Baker e pubblicato dalla Atlas Games nel 2004, vincitore dell'Origins Award per il miglior gioco tradizionale di carte del 2005. \nDescrizione.\nOgni giocatore controlla una famiglia di svitati eccentrici a cui deve far capitare loro una serie di disgrazie abbassando il loro punteggio di autostima, e quindi ucciderli. Il valore di ogni personaggio \u00e8 pari al valore della sua autostima. Al termine del gioco il valore di autostima di tutti i membri morti delle famiglie sono sommati ed il vincitore \u00e8 il giocatore con il punteggio pi\u00f9 basso.\nComponenti.\nI componenti del gioco sono:\nLe carte sono stampate su plastica trasparente, in modo che quando sono sovrapposte si possono vedere le carte sottostanti. Le carte personaggio hanno al centro il ritratto di un personaggio con i bordi trasparenti, mentre al contrario gli altri tipi di carte sono trasparenti al centro (permettendo di vedere il ritratto del personaggio su cui sono giocate) e riportano vari icone rappresentanti modificatori lungo i bordi. Quando pi\u00f9 di una carta \u00e8 giocata sulla stesso personaggio, solo i modificatori visibili sono validi (quindi se due modificatori sono nella stessa posizione solo quello superiore conta).\nGioco.\nOgni giocatore sceglie ad inizio partita i membri di una famiglia e li pone di fronte a s\u00e9, mentre le carte rimanenti sono mischiate per formare un mazzo. Ogni giocatore riceve una mano di cinque carte. A partire dal primo giocatore ognuno pu\u00f2 giocare o scartare due carte e quindi reintegra la propria mano a cinque carte. Una carta morte improvvisa pu\u00f2 essere giocata solo come prima carta del turno (quindi non \u00e8 possibile giocare una carta modificatore su un proprio personaggio e quindi ucciderlo con una morte improvvisa.)\nLe carte modificatore sono giocate sui personaggi (propri o degli avversari) e in base alle icone riportate ne cambiano il punteggio di autostima in positivo o in negativo (generalmente \u00e8 preferibile che i propri personaggi abbiano valori negativi, mentre quelli avversari dei valori positivi). Le carte modificatore possono inoltre riportare delle icone (bestia, teschio, denaro, ecc...) che non hanno effetto di per s\u00e9, ma che possono interagire con altre carte. Infine le carte modificatore possono avere effetti immediati (che hanno effetto non appena sono giocate) ed effetti continuativi (che hanno effetto fino a che sono in gioco).\nLe carte evento sono scartate non appena giocate ed hanno vari effetti in gioco, per esempio riportare in vita un personaggio, cancellare un altro effetto di gioco (in questo caso possono essere giocate fuori dal proprio turno) o spostare un modificatore da un personaggio ad un altro.\nInfine le carte \u00abmorte imprevista\u00bb causano la morte di un personaggio. Questo viene messo da parte con tutti i modificatori che ha sopra. Quando tutti i personaggi di una famiglia sono morti, il valore di autostima di tutti i personaggi morti sono sommati e il giocatore che controlla la famiglia che ha ottenuto il punteggio minore ha vinto.\nNarrazione.\nIl regolamento di gioco invita a narrare quanto avviene ai personaggi man mano che le carte vengono giocate su di loro, costruendo una ministoria dei personaggi. Greg Costikyan ha apprezzato particolarmente questo aspetto di narrazione del gioco affermando che \"era un aspetto unico del regolamento che rendeva il gioco particolarmente piacevole\".\nEdizioni.\nLa prima edizione pubblicata nel 2005, \u00e8 stata seguita da diverse espansioni \"Unhappy Homes\" (2005), \"Unwelcome Guests\" (2007), \"Unfortunate Expeditions\" (2009) e \"Unique Dead\", ognuna delle quali aggiunge una nuova famiglia di eccentrici con cui giocare, nuove carte e nuove meccaniche di gioco. Utilizzando le espansioni \u00e8 possibile giocare in pi\u00f9 di quattro giocatori. Una seconda edizione del gioco \u00e8 stata pubblicata nel 2014. Questa semplifica diverse regole, elimina alcune carte dalla meccanica di gioco giudicata troppo complicata ed aggiunge delle icone che indicano quando le carte hanno effetto nel gioco. Tutti i supplementi sono stati aggiornati alla versione, eccetto che per \"Unquiet Dead\", gi\u00e0 aggiornato alla novit\u00e0 introdotte. \nDal gioco base \u00e8 derivato \"Cthulhu Gloom\" (2013), la sua espansione \"Unpleasant Dreams\" che usano gli stessi meccanismi ma sono tematicamente basati sui miti di Cthulhu, \"Fairytale Gloom\", basato su fiabe, \"Munchkin Gloom\", basato su Munchkin."}
{"id": "5349441", "revid": "71239951", "url": "https://it.wikipedia.org/wiki?curid=5349441", "title": "Jakobstadt", "text": ""}
{"id": "5349444", "revid": "71239982", "url": "https://it.wikipedia.org/wiki?curid=5349444", "title": "Hasenpoth", "text": ""}
{"id": "5349445", "revid": "71239991", "url": "https://it.wikipedia.org/wiki?curid=5349445", "title": "Grobin", "text": ""}
{"id": "5349448", "revid": "71240007", "url": "https://it.wikipedia.org/wiki?curid=5349448", "title": "Bauske", "text": ""}
{"id": "5349449", "revid": "287204", "url": "https://it.wikipedia.org/wiki?curid=5349449", "title": "Muffat", "text": ""}
{"id": "5349450", "revid": "71240023", "url": "https://it.wikipedia.org/wiki?curid=5349450", "title": "Pernau", "text": ""}
{"id": "5349451", "revid": "104003604", "url": "https://it.wikipedia.org/wiki?curid=5349451", "title": "Campionati europei di hockey su pista 1983", "text": "I Campionati Europei 1983 furono la 36\u00aa edizione dei campionati europei di hockey su pista; la manifestazione venne disputata in Italia a Vercelli dal 2 al 9 ottobre 1983.\nLa competizione fu organizzata dalla Comit\u00e9 Europ\u00e9en de Rink-Hockey.\nIl torneo fu vinto dalla nazionale spagnola per l'8\u00aa volta nella sua storia."}
{"id": "5349453", "revid": "38120", "url": "https://it.wikipedia.org/wiki?curid=5349453", "title": "Gloom", "text": "Gloom (in inglese \"buio\" o figurativamente \"malinconia\", \"depressione\") pu\u00f2 riferirsi a:"}
{"id": "5349455", "revid": "729019", "url": "https://it.wikipedia.org/wiki?curid=5349455", "title": "Laffly S20TL", "text": "Il Laffly S20TL era un veicolo militare su telaio a sei ruote motrici prodotto dalla francese Laffly. I diversi allestimenti furono usati dall'Esercito francese e dalla Wehrmacht durante la seconda guerra mondiale.\nStoria.\nRequisito.\nQuando nel 1932 l'Arm\u00e9e de terre form\u00f2 in seno alla cavalleria francese le nuove divisioni leggere meccanizzate (\"Division l\u00e9g\u00e8re m\u00e9canique\" o \"DLM\"), emerse il requisito per un veicolo ad alta mobilit\u00e0 per il trasporto di un plotone di 10 \"chasseurs port\u00e9s\" e \"dragons port\u00e9s\", ovvero di fanti meccanizzati che avrebbero dovuto seguire e supportare i carri armati. Per i \"dragons port\u00e9s\" nel 1934 venne scelto il 6\u00d74 Lorraine 72, seguito dal Lorraine 28 nel 1937, rivelatisi per\u00f2 entrambi insoddisfacenti sul campo, cosicch\u00e9 lo stesso anno l'esercito si rivolse alla Laffly.\nSviluppo e acquisizione.\nLa societ\u00e0 Laffly, originariamente produttrice di mezzi pesanti quali autocarri e autobus, negli anni venti e trenta si era specializzata nella progettazione di veicoli fuoristrada. I telai Laffly, in configurazione 6\u00d76, si distinguevano per l'avanzato sistema di trasmissione e sospensione ed, esteticamente, per le due coppie di ruote folli, rispettivamente sotto al muso e tra il primo e il secondo asse, che favorivano il superamento degli ostacoli.\nL'azienda il 24 ottobre 1935 present\u00f2 il suo \"S20TL\", derivato dal 6\u00d76 Laffly S15, caratterizzato da elevate prestazioni fuoristrada. Un primo lotto di 170 mezzi fu consegnato nel 1937.\nOrganizzazione e impiego operativo.\nUn'importante innovazione introdotta dal \"S20TL\" consisteva nel fatto che lo stesso mezzo poteva trasportare tutti i differenti tipi di sezione costituenti il reggimento dragoni: ll mezzo disponeva infatti di 20 vani e casse, adeguati ad alloggiare tutti i tipi di equipaggiamento. Il \"S20TL\" poteva cos\u00ec trasportare e far operare:\nNel 1940 solo il reggimento dragoni della 1\u00e8re DLM era ancora equipaggiato con il Lorraine 28, mentre i due reggimenti della 2e DLM e della 3e DLM erano montati su \"S20TL\". Ogni reggimento \"dragons port\u00e9s\" (RDP) delle DLM era formato da tre battaglioni motorizzati (BDP), ciascuno su 5 squadroni e su 65 \"S20TL\": i due squadroni di fucilieri disponevano di 21 mezzi ognuno, lo squadrone armi pesanti di 19 e lo squadrone comando di 4. I reggimenti di \"dragons port\u00e9s\" delle divisioni leggere di cavalleria (\"division l\u00e9g\u00e8re de cavalerie\" o \"DLC\") erano invece montati su semicingolati Citro\u00ebn-K\u00e9gresse P19, ognuno con 7 uomini.\nTecnica.\nIl telaio, formato da due longheroni in acciaio profilati a U, era a due assi a trazione integrale. Le ruote anteriori, direttrici, hanno ammortizzatore elicoidale, mentre gli assi posteriori sono indipendenti, su balestre; il primo interasse era di 2.400\u00a0mm, il secondo di 1.000\u00a0mm. Una coppia di piccole ruote folli \u00e8 posizionata sul muso del mezzo per meglio affrontare terrapieni e gradini; una seconda coppia \u00e8 posta tra il primo e il secondo asse, sotto la cabina di guida, per aiutare il superamento di dossi. In posizione avanzata era montato il motore esacilindrico a benzina Hotchkiss 68 da 3000 cm\u00b3, erogante 68 CV a 3.200 giri/min."}
{"id": "5349466", "revid": "47767", "url": "https://it.wikipedia.org/wiki?curid=5349466", "title": "Varo d'Egitto", "text": ""}
{"id": "5349467", "revid": "287204", "url": "https://it.wikipedia.org/wiki?curid=5349467", "title": "Strade di categoria A della Zona 5", "text": "Secondo il sistema di numerazione delle strade della Gran Bretagna, in tali Paesi a ogni strada \u00e8 assegnata una lettera singola, che rappresenta la categoria della strada, seguita da un numero, composta da 1 a 4 cifre.\nSi riporta l'elenco delle strade di categoria A della Zona 5 in Gran Bretagna, che hanno il punto di partenza a nordest della A5, a ovest della A6 e a sud del Solway Firth/Eden Estuary (strade che iniziano con la cifra 5)."}
{"id": "5349468", "revid": "88740", "url": "https://it.wikipedia.org/wiki?curid=5349468", "title": "Aspra", "text": ""}
{"id": "5349469", "revid": "28592", "url": "https://it.wikipedia.org/wiki?curid=5349469", "title": "Antiappennino Umbro-Marchigiano", "text": ""}
{"id": "5349470", "revid": "110157", "url": "https://it.wikipedia.org/wiki?curid=5349470", "title": "Flint RiverQuarium", "text": "Il Flint RiverQuarium \u00e8 un acquario statunitense, istituito nel 2004 nella citt\u00e0 di Albany, in Georgia."}
{"id": "5349477", "revid": "84184", "url": "https://it.wikipedia.org/wiki?curid=5349477", "title": "Billi", "text": ""}
{"id": "5349479", "revid": "1494169", "url": "https://it.wikipedia.org/wiki?curid=5349479", "title": "Aspre", "text": ""}
{"id": "5349484", "revid": "741067", "url": "https://it.wikipedia.org/wiki?curid=5349484", "title": "I dialoghi delle Carmelitane (film 1959)", "text": ""}
{"id": "5349491", "revid": "584834", "url": "https://it.wikipedia.org/wiki?curid=5349491", "title": "Massacri di Cocevie", "text": ""}
{"id": "5349492", "revid": "584834", "url": "https://it.wikipedia.org/wiki?curid=5349492", "title": "Massacri di Ko\u010devje", "text": ""}
{"id": "5349493", "revid": "584834", "url": "https://it.wikipedia.org/wiki?curid=5349493", "title": "Cocevie", "text": ""}
{"id": "5349498", "revid": "690118", "url": "https://it.wikipedia.org/wiki?curid=5349498", "title": "Laffly W15 TCC", "text": ""}
{"id": "5349500", "revid": "28592", "url": "https://it.wikipedia.org/wiki?curid=5349500", "title": "Asprea", "text": ""}
{"id": "5349516", "revid": "28592", "url": "https://it.wikipedia.org/wiki?curid=5349516", "title": "Aspra Spitia", "text": ""}
{"id": "5349518", "revid": "339392", "url": "https://it.wikipedia.org/wiki?curid=5349518", "title": "Aspra Sp\u00ectia", "text": ""}
{"id": "5349519", "revid": "446353", "url": "https://it.wikipedia.org/wiki?curid=5349519", "title": "Martina Cavallarin", "text": "Si occupa di arti visive contemporanee con uno sguardo che spazia tra differenti linguaggi e necessarie contaminazioni. Progetta e cura mostre internazionali e pubblica libri e cataloghi distribuiti in Italia e all'estero.\nL\u2019interesse della sua ricerca si focalizza sull\u2019indagine dei sistemi relazionali e sociali attraverso progetti artistici e formativi che coinvolgono la cultura contemporanea e la sfera umana. L\u2019investigazione intercetta l\u2019artista contemporaneo -androgino per condizione e disposizione- e la radice rizomatica. Studia e indaga i processi in progressione, l\u2019espansione dell\u2019errore, l\u2019analisi delle imperfezioni, memoria, temporalit\u00e0, azioni e mutazioni della ricerca espressa nell\u2019ambito artistico. Svolge corsi e workshop a l\u2019Accademia di Belle Arti di Venezia, a IED Istituto Europeo di Design Spa \u2013 sede di Venezia, in associazioni e gallerie private. La sua attenzione \u00e8 rivolta ai giovani artisti, critici, curatori, comunicatori, lavorando sulla formazione e modalit\u00e0 di inserimento e di crescita all\u2019interno del Sistema dell\u2019Arte e della Comunicazione e Design Contemporanei. Partecipa a giurie e comitati scientifici all\u2019interno di istituzioni private e pubbliche. Nel 2009 fonda scatolabianca, associazione di cui \u00e8 presidente e direttrice, dedicata prevalentemente all\u2019Arte Visiva Contemporanea. Nel 2019 \u00e8 curatore di 10 X 100 Fabbrica d'arte contemporanea, un progetto Arte / Impresa della Giovanardi spa, e di Art Residences Open Dream, prima esperienza di Residenze Artistiche e rigenerazione urbana dell'associazione culturale MoCA. Nello stesso anno fonda e dirige a Venezia STUDIO Contemporary Art, un luogo ibrido in cui s\u2019incontrano l\u2019Arte Contemporanea - con le sue pratiche curatoriali ed esperienze multidisciplinari - e l\u2019Attivit\u00e0 Manifatturiera / Artigianale / Industriale. Nel 2020 \u00e8 chiamata a presiedere e dirigere l'Associazione culturale 5400K SPERIMENTAZIONE ARTE E DESIGN, progetto che include la collaborazione con la Regione Puglia, Dipartimento Turismo, Economia della Cultura e Valorizzazione Del Territorio. \u00c8 membro della commissione promossa dall\u2019Assessorato alla Cultura di Treviso per la costruzione, ristrutturazione e programmazione del Bailo, Museo Civico d\u2019Arte Moderna e Contemporanea."}
{"id": "5349520", "revid": "287204", "url": "https://it.wikipedia.org/wiki?curid=5349520", "title": "Colobomycter pholeter", "text": "Colobomycter pholeter \u00e8 un rettile estinto, appartenente ai procolofonomorfi. Visse nel Permiano inferiore (circa 289 milioni di anni fa) e i suoi resti fossili sono stati ritrovati in Nordamerica. \nDescrizione.\nQuesto animale \u00e8 noto per materiale cranico, che suggerisce un aspetto molto particolare. Il cranio di \"Colobomycter\" \u00e8 considerato uno dei pi\u00f9 enigmatici conosciuti fra quelli dei pararettili, soprattutto a causa della presenza di alcuni denti caniniformi di enormi dimensioni. Questi denti, posizionati sulla premascella e sulla parte anteriore della mascella, erano dotati di margini seghettati. In particolare, la lunghezza della zanna nella premascella era pi\u00f9 della met\u00e0 dell'altezza dell'intero cranio. Questo estremo allungamento delle zanne anteriori \u00e8 sconosciuto negli altri rettili del Paleozoico (Modesto e Reisz, 2008). \"Colobomycter\" era inoltre dotato di un'insolita piega della dentina alla base dei suoi denti marginali pi\u00f9 grandi, uno stato noto come poliplicodonte (questa condizione si \u00e8 evoluta indipendentemente nei diadectomorfi, negli ittiosauri e nei mosasauri). Il cranio di \"Colobomycter\" era lungo circa 7-8 centimetri. \nClassificazione.\n\"Colobomycter\" venne descritto per la prima volta nel 1958 e venne inizialmente attribuito ai sinapsidi, in particolare ai pelicosauri, tra cui si trovano gli antenati dei mammiferi. Tuttavia, la scoperta di nuovo materiale e il riesame dell'olotipo ha portato a una riclassificazione, nell'ambito dei rettili (Laurin e Reisz, 1989). Successive analisi hanno determinato che \"Colobomycter\" era un membro dei pararettili, e che probabilmente era strettamente imparentato con \"Acleistorhinus\" (Modesto e Reisz, 1999; 2008), all'interno della famiglia Acleistorhinidae.\nPaleoecologia.\nI fossili di \"Colobomycter\" provengono tutti da una medesima localit\u00e0, la Cava Dolese Brothers nei pressi di Richard's Spur a 11 chilometri da Fort Sill (Contea Comanche, Oklahoma), risalente al primo Kunguriano. Questo sito comprende un deposito di riempimenti di fessura con una fauna unica di altipiani. Altri animali ritrovati in questo sito comprendono anfibi lepospondili e temnospondili, l'antracosauro \"Seymouria\", rettili protorotirididi e sinapsidi.\nSecondo lo studio di Modesto e Reisz (2008) \"Colobomycter\" si cibava principalmente di insetti dal carapace duro e di altri artropodi. \u00c8 possibile che si cibasse anche di altri vertebrati, tra cui piccoli anfibi e rettili."}
{"id": "5349521", "revid": "22356", "url": "https://it.wikipedia.org/wiki?curid=5349521", "title": "Colobomycter", "text": ""}
{"id": "5349523", "revid": "37401", "url": "https://it.wikipedia.org/wiki?curid=5349523", "title": "Dionigi il Giovane", "text": ""}
{"id": "5349525", "revid": "228587", "url": "https://it.wikipedia.org/wiki?curid=5349525", "title": "David Andrews (regista)", "text": ""}
