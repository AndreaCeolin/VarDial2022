{"id": "2448884", "revid": "726373", "url": "https://it.wikipedia.org/wiki?curid=2448884", "title": "Mortalis", "text": "Mortalis \u00e8 un romanzo fantasy di R.A. Salvatore, primo episodio del secondo ciclo della saga di Demon Wars.\nIl conflitto contro gli eserciti di Bestesbulzibar si era concluso con il minimo sacrificio di vite umane e senza che una sola grande citt\u00e0 fosse stata rasa al suolo. Tuttavia, con l'arrivo dell'inverno, le conseguenze della guerra iniziavano a farsi sentire: molti villaggi che avevano rifornito le truppe del Re ora si ritrovavano senza il cibo necessario per affrontare la gelida stagione, e innescarono rivolte e proteste contro la monarchia e contro la Chiesa, che priva di una guida forte, e divisa all'interno in diverse correnti, ignorava la tragica situazione dei contadini. Pony era ancora a Palmaris, in lutto per Elbryan Wyndon, il suo eroico marito ucciso da Marcalo de\u2019Unnero, inconsapevole di essere l'ago della bilancia nelle diatribe tra la Corona e la Chiesa.\nIl duca Kalas inscen\u00f2 una finta battaglia con dei powrie prigionieri, promettendo in cambio della loro complicit\u00e0 la libert\u00e0: la lotta serv\u00ec ad aumentare il prestigio della Corona a Palmaris. La Chiesa prende delle contromisure, nominando Braumin Herde abate di St.Precious e discutendo sul successore di Markwart. Je'howith e Herde sponsorizzano il buon Agronguerre di St.Belfour. Pony dopo aver rifiutato la baronia di Palmaris e il ruolo di Madre badessa nella Chiesa Abellicana, decise di tornare a Dundalis e aprire una taverna insieme a Belster; anche il Re lascia la citt\u00e0 affidandola alla guida del duca Kalas che nei mesi successivi osteggi\u00f2 in tutti i modi l'abate Braumin e il potere della Chiesa a Palmaris. Nonostante tutto l'abate decise di inviare fratello Dellman a Vanguard per avere pi\u00f9 informazioni su Agronguerre, per evitare di elevare al rango pi\u00f9 alto della Chiesa un uomo fedele alla causa di Markwart. \nVanguard, la regione pi\u00f9 settentrionale del regno, era ancora sotto attacco degli orchetti, che stavano assediando in massa l'abbazia di St.Belfour. Grazie alla mediazione di Andacanavar, il ranger dell'Alpinador, il principe Midalis, fratello di Re Danube, riusc\u00ec ad ottenere l'aiuto dei guerrieri della trib\u00f9 di Tol Hengor guidata da Bruinhelde. Insieme, Vanguard viene ben presto liberata dall'orda di orchetti e Bruinhelde e Andacanvar pretesero che ora i loro alleati li seguissero nel nord per fare altrettanto con eventuali bande di mostri infiltrate nella sua terra. Vedendo la lealt\u00e0 di Midalis nei loro confronti, Andacanvar decise che era il momento di suggellare l'alleanza tra i due popoli stilando un patto di fratellanza di sangue.\nFrancis part\u00ec per St.Mere-Abelle con l'incarico di coordinare il collegio degli abati ma devi\u00f2 dalla sua meta andando a prestare soccorso al villaggio di Devonshire sotto attacco di una banda di orchetti: fu cos\u00ec che nell'insediamento scopr\u00ec la presenza della peste rosata e inform\u00f2 immediatamente del ritorno della malattia i vertici di St Mere Abelle. Intanto Marcalo De'Unnero tormentato dalla tigre mannara, resiste alla tentazione di divorare una bambina e decise cos\u00ec di tornare a St.Precious sicuro di non poter essere accusato di nulla: la Chiesa infatti lo reintegr\u00f2 completamente nei suoi ranghi con il titolo di maestro. Ma il ritorno dell'odiato ex vescovo non pass\u00f2 inosservato e davanti alle crescenti proteste della popolazione il monaco guerriero decise di trasferirsi a St.Mere-Abelle. Nel frattempo Dellman arriv\u00f2 a Vanguard e osserv\u00f2 le virt\u00f9 di Agronguerre convincendosi che era meritevole del titolo di Padre Abate. Nella regione del nord il monaco osserv\u00f2 lo sterminio di una banda di powrie, intenti a riparare una barca, da parte delle forze di Midalis e di Bruinhelde: i due erano tornati rapidamente nel sud, uniti dal patto di fratellanza di sangue dopo aver affrontato lo Spirito Shaggoth. Con suo stupore il monaco riconobbe uno dei nani del gruppo: era uno dei powrie che aveva attaccato Palmaris e che era stato fatto prigioniero dai soldati di Kalas. Dellman cap\u00ec al volo la meschineria compiuta dal duca non appena esamin\u00f2 il vascello dei nani, che batteva bandiera di Palmaris. Intanto Pony arriv\u00f2 a Dundalis e visit\u00f2 la tomba di Elbryan, ignara che Belli'mar Juraviel era passato nelle Terre dei Boschi per sottrarle le pietre magiche e prendere un cavallo per la sua nuova allieva: Brynn Dharielle.\nMarcalo De'Unnero, si sent\u00ec smarrito anche nell'abbazia madre di St. Mere-Abelle: stent\u00f2 a credere ai cambiamenti che i seguaci di Avelyn avevano portato all'interno dalla Chiesa in cos\u00ec poco tempo. Mal visto dai suoi pari, venne inviato a sud per indagare sulla diffusione della peste rosata. Quando il maestro guerriero giunse a St.Gwendolyn sul Mare, scopr\u00ec che la badessa Delenia era morta nel tentativo di curare gli ammalati di peste che circondavano con vasti accampamenti l'abbazia abellicana. Senza molte cerimonie De Unnero cacci\u00f2 i monaci malati dalla struttura e si proclam\u00f2 nuovo abate senza fare i conti con il nuovo Padre Abate, Agronguerre di St.Belfour, che fece richiamare immediatamente il monaco da St.Gwendolyn. Piuttosto che sottomettersi, De Unnero abbandon\u00f2 la Chiesa, seguito da una trentina di seguaci, fondando i \"Fratelli Penitenti\" \nA Palmaris l'abate Braumin mise alle strette Kalas per il suo complotto con i powrie, ottenendo l'espansione di St.Precious e la costruzione di una cappella dedicata ad Avelyn a Caer Tinella; il duca furente per l'oltraggio ricevuto abbandon\u00f2 la citt\u00e0 per tornare a Ursal costringendo il Re a nominare il duca Tetrafel come suo successore alla guida della citt\u00e0. Sul finire dell'estate, Roger Lockless e Jilseponie scesero nel sud: il ragazzo prosegu\u00ec fino a Palmaris dove si innamor\u00f2 di Dainsey Aucomb, l'ex-cameriera dei Chilichunk, mentre Pony rest\u00f2 a Caer Tinella, ospitata dalla sua amica Colleen Kilronney: non pass\u00f2 molto tempo prima che l'eroina scopr\u00ec che la donna era stata affetta dalla dilagante peste rosata. Non riuscendo a curarla, Pony decise di portarla dai monaci di St.Precious ma anche l\u00ec nessuno pu\u00f2 aiutare la malata che mor\u00ec appena pochi giorni dopo. Sconvolta dall'ennesimo lutto, Pony torn\u00f2 a Dundalis e durante l'inverno incontr\u00f2 Andacanavar e il principe Midalis davanti al tumolo di Elbryan: il ranger divenne ben presto un amico e la istru\u00ec sull'uso dell'oracolo. Ispirata dallo spirito di Elbryan, Pony si gett\u00f2 nella lotta contro la peste rosata: innanzitutto contatt\u00f2 Lady Dasslerond, signora dei Touel'alfar, nella speranza che le possa suggerire un rimedio contro il morbo; l'elfa le forn\u00ec un cataplasma e uno sciroppo in grado di prolungare la vita degli ammalati, alleviandone le sofferenze, ma senza curarli in modo risolutivo. \nDe Unnero e i fratelli penitenti sbarcarono a Palmaris, afflitta dalla peste, e si scagliarono sui behrenesi mettendo a ferro e fuoco la loro enclave. Anche la vita di Roger venne sconvolta dall'arrivo della peste che colp\u00ec la sua amata Dainsey: senza pensarci due volte, il giovane la trasport\u00f2 a Dundalis nella speranza che Pony riesca a salvare la sua vita. Ancora una volta tutti i suoi tentativi si rivelarono inutili e a quel punto, disperata e esausta, Pony consult\u00f2 l'oracolo e nello specchio vide la figura rassicurante di Elbryan; tuttavia l'immagine del ranger svan\u00ec subito per fare posto alla mano pietrificata di Avelyn. Jilseponie si mise in viaggio e raggiunse il pianoro del Monte Aida, grazie all'aiuto prezioso di Bradwarden e Symphony; qui lo spettro di Romeo Mullahy, un monaco fedele a Jojonah che si era ucciso per evitare di essere catturato da Markwart, le annunci\u00f2 il Patto di Avelyn: chiunque avesse assaggiato il sangue della mano pietrificata dell'eroe sarebbe diventato immune dalla peste rosata. Danisey, Pony e Bradwarden furono i primi a bagnarsi le labbra con il mistico sangue.\nA Palmaris si scaten\u00f2 una rivolta contro i monaci di St. Precious, aizzata dal Duca Tetrafel, malato di peste, e da De Unnero. L'abbazia resistette per giorni ma sarebbe caduta senza l'intervento di Pony, scesa nel sud per diffondere la notizia della cura. Per fermare la battaglia scaten\u00f2 un fulmine contro la campana di St.Precious; la donna smascher\u00f2 De Unnero alla folla e lo affront\u00f2. Astutamente la donna riusc\u00ec a far emergere la tigre mannara dal monaco, dimostrando a tutti che era proprio lui l'assassino del barone Bildeborough e dando alle guardie un motivo pi\u00f9 che sufficiente per inseguire la tigre per le vie della citt\u00e0. Bloccata l'insurrezione, Pony parl\u00f2 al duca Tetrafel e a Braumin del Patto di Avelyn; l'abate fu scettico sull'esistenza del miracolo finch\u00e9 non vide la campana di St.Precious: sulla sua superficie metallica era stato impresso un braccio alzato che brandiva una spada a met\u00e0 lama.\nPony organizz\u00f2 cos\u00ec il pellegrinaggio del popolo bearmano: i soldati del regno dovevano essere mobilitati per aprire le strade per il nord e occorreva allestire numerosi campi di rifornimento per distribuire cibo, cavalli freschi e cure ai malati in viaggio; l'eroina avvert\u00ec tutti del patto di Avelyn: da Dellman nel selvaggio Vanguard, a Re Danube nel castello di Ursal, fino al padre abate Agronguerre dietro le mura di St-Mere-Abelle. Al Monte Aida giunsero le genti di Honce-the-Bear, dell'Alpinador e addirittura uomini e donne del Behren. Migliaia di persone aderirono al patto e salvarono la propria vita da morte certa. Nel giro dell'anno di dio 834 la peste era completamente sconfitta e Pony accett\u00f2 di diventare baronessa di Palmaris, certa che la morte di Elbryan non era stata ne inutile ne vana."}
{"id": "2448886", "revid": "1543377", "url": "https://it.wikipedia.org/wiki?curid=2448886", "title": "Chaka (romanzo)", "text": "Chaka \u00e8 il romanzo pi\u00f9 noto di Thomas Mofolo, scrittore nato nel 1876 nel villaggio di Khojane in Basutoland (ora Lesotho). Scritto in lingua sotho del sud e pubblicato originariamente nel 1925, \u00e8 la storia romanzata dell'ascesa e caduta di Shaka re-imperatore degli Zulu.\n\u00c8 stata indicata, da un comitato organizzato da Ali Mazrui, come una delle dodici migliori opere della letteratura africana del ventesimo secolo. L'opera \u00e8 stata tradotta in varie lingue, fra cui: francese, inglese, tedesco, afrikaans ed italiano."}
{"id": "2448895", "revid": "339392", "url": "https://it.wikipedia.org/wiki?curid=2448895", "title": "Sergio Paulo Barbosa Valente", "text": ""}
{"id": "2448897", "revid": "300067", "url": "https://it.wikipedia.org/wiki?curid=2448897", "title": "Murat Didin", "text": "Carriera.\nLa sua carriera da head coach inizia nel 1982 all'Ankara DS\u0130 Sports Club vincendo subito il campionato di seconda divisione: il debutto nella massima serie avviene l'anno successivo allenando il G\u00fcney Sanayii. Al termine di questa esperienza rimane per un biennio alla guida dell'Horta\u015f Yeni\u015fehir (ottenendo un'altra promozione nella massima serie) e per due quadrienni rispettivamente al Beslen e al Kolejliler Ankara. Durante questo periodo ha guidato anche la nazionale cadetti, juniores e under-22 della Turchia. Didin a livello di club esordisce in campo internazionale nel 1994, anno in cui viene ingaggiato dal Fenerbah\u00e7e: con la formazione gialloblu gioca la Coppa d'Europa, vincendo anche una supercoppa (Presidency Cup) in ambito nazionale. Nel 1996 approda al Kombassan Konyaspor, con cui raggiunge i quarti di finale della Coppa Kora\u0107 1998 uscendo contro la Stella Rossa Belgrado per differenza canestri. L'annata successiva \u00e8 alle redini del P\u0131nar Kar\u015f\u0131yaka. Il periodo che va dal 1999 al 2002 \u00e8 quello che coincide con la vittoria dello scudetto turco: il suo \u00dclkerspor batt\u00e9 l'Efes Pilsen 4-2 nella serie finale, conquistando cos\u00ec il titolo di campione di Turchia. Nel frattempo fa il suo debutto anche in Eurolega, nell'edizione 2001-02.\nNel dicembre 2002 Didin inizia la prima esperienza all'estero, approdando cio\u00e8 in Italia: a dicembre viene infatti chiamato alla guida dei Crabs Rimini, che al momento erano in prossimit\u00e0 della zona-retrocessione del campionato di Legadue. L'annata si chiuse con una salvezza ottenuta alla penultima giornata, risultato che contribu\u00ec a convincere la dirigenza riminese a rinnovare il contratto del coach turco anche per l'anno seguente, chiuso a sua volta con l'eliminazione ai quarti di finale dei play-off. Didin esordisce poi nel campionato tedesco allenando gli Skyliners Francoforte (impegnati anche in Eurolega), nella stagione 2004-05: la squadra arriv\u00f2 fino alla gara decisiva per l'assegnazione dello scudetto (con la serie finale in bilico sul 2-2) ma la sconfitta col punteggio di 68-64 premi\u00f2 il Bamberg.\nTorna in patria nel 2005 e vi rimane fino al 2007, ingaggiato dal Be\u015fikta\u015f Cola Turka: durante questo biennio la squadra si qualifica entrambe le volte per i play-off, ma esce rispettivamente in semifinale e nei quarti di finale. Terminata la parentesi col Be\u015fikta\u015f con risoluzione consensuale del contratto, l'allenatore fa ritorno a Francoforte per la sua seconda esperienza sulla panchina degli Skyliners: anche in questo caso le due stagioni culmineranno con l'eliminazione nelle semifinali (2008) e quarti di finale (2009) dei play-off.\n\u00c8 laureato in ingegneria civile, mentre la moglie Sibel \u00e8 una ex-giocatrice di pallacanestro."}
{"id": "2448905", "revid": "25084645", "url": "https://it.wikipedia.org/wiki?curid=2448905", "title": "Masseria Monteruga", "text": ""}
{"id": "2448906", "revid": "110157", "url": "https://it.wikipedia.org/wiki?curid=2448906", "title": "The Oval (Belfast)", "text": "The Oval \u00e8 uno stadio di calcio situato nella citt\u00e0 di Belfast.\nSin dal 1892 \u00e8 la sede delle partite casalinghe della squadra del Glentoran FC. Nel 1903 lo stadio venne ricostruito e il campo da gioco fu girato di 90\u00b0.\nNel 1941 lo stadio fu danneggiato dai bombardamenti e rimase inagibile sino al 1949 quando fu ricostruito anche grazie all'aiuto finanziario di altri club.\nLe attuali tribune dello stadio furono costruite nel 1953."}
{"id": "2448907", "revid": "729019", "url": "https://it.wikipedia.org/wiki?curid=2448907", "title": "Bucarest Gara de Nord", "text": "Bucarest Gara de Nord (stazione Nord in italiano, classificata come Bucarest Nord Gruppo A da C\u0103ile Ferate Rom\u00e2ne, chiamata comunemente Gara de Nord) \u00e8 la principale stazione di Bucarest e la pi\u00f9 grande stazione ferroviaria della Romania. La gran parte dei treni da/per Bucarest provengono da Gara de Nord.\nStoria.\nInizialmente si chiamava Gara T\u00e2rgovi\u0219tei, dal nome della vicina strada Calea T\u00e2rgovi\u0219tei, oggi Calea Grivi\u0163ei.\nStato attuale.\nLa stazione \u00e8 dotata di 8 binari viaggiatori, da dove transitano 14 linee.\nVi transitano circa 200 treni al giorno, compresi i treni internazionali da: Ungheria (Budapest), Bulgaria (Sofia, Varna), Moldavia (Chi\u0219in\u0103u), Ucraina (Kiev, Leopoli, \u010cernivci), Serbia (Belgrado), Austria (Vienna), Italia (Venezia), Germania (Monaco di Baviera), Repubblica Ceca (Praga), Slovacchia (Bratislava), Polonia (Cracovia), Grecia (Atene, Salonicco), Turchia (Istanbul), Russia (Mosca).\nCollegamenti.\nLa stazione \u00e8 servita da diverse linee di autobus, filobus e tram, nonch\u00e9 dalla omonima stazione della metropolitana che serve le linee M1 e M4.\nLa stazione \u00e8 collegata con l'aeroporto Internazionale Henri Coand\u0103 tramite un servizio ferroviario oppure tramite l'autolinea express 780, che la collega anche con l'aeroporto Bucarest-B\u0103neasa."}
{"id": "2448914", "revid": "124644820", "url": "https://it.wikipedia.org/wiki?curid=2448914", "title": "Piometra", "text": "La piometra \u00e8 una patologia causata da una degenerazione del tessuto uterino che causa un accumulo di pus nella cavit\u00e0 dell'utero. Questa infezione \u00e8 molto frequente negli animali domestici, come cagne e gatte, ma soprattutto nelle cagne che vanno dai sei agli otto anni. La piometra compare generalmente dalle 3 alle 6 settimane dopo la fine del calore. Essa \u00e8 talvolta provocata dall'utilizzo di farmaci contraccettivi (progestinici od estrogeni). La sintomatologia include febbre, avvilimento e inappetenza, forte sete e copiose evacuazioni urinarie; talvolta possono presentarsi diarrea e vomito. In assenza di trattamento, la malattia si complica con un'insufficienza renale il pi\u00f9 delle volte mortale e con la rottura dell'utero colmo di pus all'interno della cavit\u00e0 addominale e conseguente sepsi. I sintomi esteriori variano in funzione dello stato del collo dell'utero (la parte stretta dell'utero che lo collega alla vagina).\nUna radiografia o un'ecografia addominale mostrano un utero dilatato e pieno di liquido. Questo pu\u00f2 racchiudere anche diversi litri di pus. Un'analisi del sangue pu\u00f2 confermare l'infezione, permettendo allo stesso tempo di verificare il funzionamento dei reni. Il solo trattamento antibiotico \u00e8 raramente sufficiente, e comunque a lungo termine mai risolutivo. Il trattamento d'elezione \u00e8 chirurgico, e consiste in un'ablazione dell'utero e delle ovaie (ovarioisterectomia), (asportazione degli stessi), se effettuata in tempo la terapia chirurgica pu\u00f2 portare ad una guarigione completa.\nTipi di Piometra.\nPiometra chiusa.\nSe il collo \u00e8 chiuso (piometra chiusa): non \u00e8 visibile alcun deflusso dalla vulva. La cagna ha un addome disteso e il suo stato generale peggiora a vista d'occhio.\nPiometra aperta.\nSe il collo \u00e8 aperto (piometra aperta): il pus misto a sangue sgorga verso l'esterno. La cagna si lecca frequentemente, la vulva si gonfia, e il suo stato generale degrada poco per volta."}
{"id": "2448915", "revid": "96758", "url": "https://it.wikipedia.org/wiki?curid=2448915", "title": "Ascesso uterino", "text": ""}
{"id": "2448917", "revid": "131358", "url": "https://it.wikipedia.org/wiki?curid=2448917", "title": "Arturo Garc\u00eda Mu\u00f1oz", "text": ""}
{"id": "2448922", "revid": "767487", "url": "https://it.wikipedia.org/wiki?curid=2448922", "title": "Windsor Park", "text": "Il Windsor Park \u00e8 uno stadio di calcio situato nell citt\u00e0 di Belfast.\nL'impianto ospita le gare casalinghe della squadra del Linfield FC e della nazionale; inoltre \u00e8 la sede della finale della Irish Cup ed ha ospitato diverse edizioni della finale della Irish League Cup."}
{"id": "2448938", "revid": "775372", "url": "https://it.wikipedia.org/wiki?curid=2448938", "title": "Gaetano Di Leo", "text": "Biografia.\nAl II Congresso Nazionale della Democrazia Cristiana, svoltosi a Napoli dal 15 al 19 novembre 1947, viene eletto Consigliere nazionale come rappresentante regionale per la Sicilia.\nDiviene Deputato della Dc dalla I alla VI Legislatura (1948-1976).\nSindaco del Comune di Ribera dal 3 dicembre 1960 al 14 febbraio 1964.\nVerso la fine degli anni settanta si ritira dalla politica attiva e si dedica alla propria azienda agricola ed alla famiglia."}
{"id": "2448940", "revid": "729019", "url": "https://it.wikipedia.org/wiki?curid=2448940", "title": "Isole Izu", "text": "Le sono un arcipelago che si estende a sudovest della Penisola di Izu dall'isola giapponese di Honsh\u016b, in direzione sud nell'Oceano Pacifico. Si trovano all'incirca da 100 a 350\u00a0km da T\u014dky\u014d, alla cui prefettura appartengono da un punto di vista amministrativo. Le isole sono di origine vulcanica e giacciono sulla stessa dorsale marina sulla quale, 290\u00a0km pi\u00f9 avanti, si trovano le Isole Ogasawara.\nLe Isole Izu fanno parte del Parco nazionale di Fuji-Hakone-Izu e sono una zona di villeggiatura dell'area metropolitana di T\u014dky\u014d celebre per le sue bellezze naturali e gli sport acquatici. Con il bel tempo molti escursionisti si recano sulle isole per i bagni, le immersioni, la pesca e il surf.\nIsole.\nL'arcipelago \u00e8 formato dalle seguenti isole:\n1) Udone-shima era disabitata durante l'era Meiji.\n2) Disabitata dal 1969 (all'epoca popolazione 31, con un picco di 513).\n3) Torishima, la pi\u00f9 grande delle isole disabitate, aveva una popolazione di 150 fino al 1902, quando furono tutti uccisi da un'eruzione vulcanica. Da allora, l'isola \u00e8 rimasta disabitata.\nPopolazione.\nIzu-\u014cshima, per brevit\u00e0 anche \"\u014cshima\", \u00e8 l'isola pi\u00f9 settentrionale e pi\u00f9 grande, e presenta la popolazione pi\u00f9 elevata dopo Hachij\u014djima. Essendo l'isola situata pi\u00f9 vicino a Tokyo \u00e8 visitata da molti turisti, attratti anche dal suo vulcano centrale, ancora attivo (Mihara, 758\u00a0m).\nNel periodo Edo le isole Miyake e Hachij\u014d (forse anche altre) furono luogo di esilio per criminali.\nI circa 3.000 abitanti di Miyakejima furono evacuati nel 2000 a causa di un'eruzione annunciata dell'Oyama e vi fecero ritorno prevalentemente nell'estate 2005."}
{"id": "2448941", "revid": "486946", "url": "https://it.wikipedia.org/wiki?curid=2448941", "title": "Accesso della Macedonia all'Unione europea", "text": ""}
{"id": "2448951", "revid": "831312", "url": "https://it.wikipedia.org/wiki?curid=2448951", "title": "Marco Marcato", "text": "Carriera.\nPassa professionista nel 2005 con il Team Androni Giocattoli-3C Casalinghi Jet, e veste poi, nel 2007, la divisa del Team LPR, sempre sotto la direzione di Davide Boifava: in questo triennio ottiene tre vittorie in tre tappe rispettivamente al Giro di Slovenia nel 2005, alla Vuelta a Chihuahua in Messico nel 2006 e al Tour of Ireland nel 2007. \u00c8 inoltre secondo al Grand Prix Pino Cerami e al Giro di Romagna nel 2007.\nNel 2008 si accasa alla Cycle Collstrop; l'anno dopo, insieme a diversi compagni di squadra e al manager Hilaire Van Der Schueren, passa invece tra le file del team olandese Vacansoleil. Dal 2009 in poi ottiene altre due vittorie, al Tour de Vend\u00e9e 2011 e in una tappa dell'\u00c9toile de Bess\u00e8ges 2012. Mette a referto anche numerosi piazzamenti in corse di un giorno e nelle frazioni di corse a tappe: secondo al Tour de Wallonie, alla Druivenkoers, al Giro di Toscana e alla Coppa Sabatini nel 2010, secondo all'\u00c9toile de Bess\u00e8ges, al Grand Prix Pino Cerami e alla Parigi-Tours nel 2011, nonch\u00e9 terzo nella tappa di Caravaca de la Cruz alla Vuelta a Espa\u00f1a 2009 e in quelle di Sierre e Wettingen durante il Tour de Suisse 2010, e combattivo di giornata nella decima frazione al Tour de France 2011.\nDopo il secondo posto del 2011, nel 2012 vince la Parigi-Tours precedendo in volata ristretta De Vreese e Niki Terpstra. La vittoria ottenuta ad una media di 48,629\u00a0km/h per un percorso di 235,5\u00a0km gli vale anche la \"conquista\" del nastro giallo, un riconoscimento ideato per premiare il corridore che ha ottenuto la vittoria alla media pi\u00f9 alta in una gara in linea superiore ai duecento chilometri.\nNel 2014, con la dismissione del team Vacansoleil, approda alla Cannondale capitanata da Peter Sagan. Nel 2015 passa quindi alla Wanty-Groupe Gobert, formazione Professional belga, mentre nel 2017 si accasa al neonato team World Tour UAE Emirates, diretto da Giuseppe Saronni."}
{"id": "2448957", "revid": "38120", "url": "https://it.wikipedia.org/wiki?curid=2448957", "title": "Brotherhood (DYS)", "text": "Brotherhood \u00e8 l'album d'esordio del gruppo hardcore punk statunitense DYS, pubblicato nel 1983 dall'etichetta discografica X-Claim! Records.\nAll'inizio degli anni novanta l'album \u00e8 stato ripubblicato su LP e MC dalla Taang! Records ma con il differente titolo \"Wolfpack\", con un'altra copertina e con l'aggiunta di quattro brani inediti, tra cui \"Wolfpack\" primo brano realizzato dalla band.\nNel 2005 l'album \u00e8 stato ristampato in CD sempre dalla Taang! Records ma in una edizione fedele all'originale, con lo stesso titolo, la stessa copertina e le stesse tracce della prima edizione, con la sola aggiunta, in coda, di una versione demo inedita del brano \"Wolfpack\", che vede la partecipazione degli H\u00fcsker D\u00fc, differente dalla versione gi\u00e0 inclusa nella precedente riedizione \"Wolfpack\"."}
{"id": "2448958", "revid": "838137", "url": "https://it.wikipedia.org/wiki?curid=2448958", "title": "Grand Prix Hassan II 2008 - Doppio", "text": "Il doppio del Grand Prix Hassan II 2008 \u00e8 stato un torneo di tennis facente parte dell'ATP Tour.\nJordan Kerr e David \u0160koch erano i detentori del titolo, ma quest'anno hanno partecipato con partner diversi.\nKerr ha fatto coppia con Franti\u0161ek \u010cerm\u00e1k, ma ha perso al 1\u00ba turno contro Guillermo Coria e Jean-Julien Rojer.\n\u0160koch ha fatto coppia con Jaroslav Levinsk\u00fd, ma ha perso ai quarti contro Florian Mayer e Rainer Sch\u00fcttler.\nAlbert Monta\u00f1\u00e9s e Santiago Ventura hanno vinto in finale 6\u20131, 6\u20132, contro James Cerretani e Todd Perry."}
{"id": "2448965", "revid": "287204", "url": "https://it.wikipedia.org/wiki?curid=2448965", "title": "Albero Maestro (costellazione)", "text": "L'Albero Maestro (Malus in latino) era un asterismo facente parte della costellazione della Nave Argo. Situato nei pressi della Poppa, attualmente viene incorporato nella Bussola.\nLa sostituzione dell'Albero Maestro con la Bussola va attribuita all'abate francese Nicolas Louis de Lacaille, lo stesso a cui si deve lo \u00absmantellamento\u00bb in pi\u00f9 costellazioni della Nave Argo.\nLe sue stelle, molto deboli, raggiungono solamente la IV magnitudine."}
{"id": "2448968", "revid": "253269", "url": "https://it.wikipedia.org/wiki?curid=2448968", "title": "Henry Cornelius", "text": "Diresse solamente cinque film, nel periodo dal 1949 al 1958, fra i quali per\u00f2 due delle pi\u00f9 celebrate commedie della storia del cinema britannico, \"Passaporto per Pimlico\" (1949) e \"La rivale di mia moglie\" (1953).\nBiografia.\nCornelius nacque in Sudafrica da una famiglia ebrea di origine tedesca, che ritorn\u00f2 in Germania, a Berlino, quando lui era ancora ragazzo. All'et\u00e0 di diciott'anni studi\u00f2 recitazione e produzione teatrale con Max Reinhardt e, non ancora ventenne, produsse pi\u00e8ce teatrali per il teatro Schiller di Berlino. All'avvento del nazismo si trasfer\u00ec a Parigi, dove lavor\u00f2 come giornalista ed entr\u00f2 nel mondo del cinema come assistente montatore agli Studios de Montrouge.\nSi trasfer\u00ec poi a Londra quando Ren\u00e9 Clair richiese un assistente montatore che parlasse francese per il suo film \"Il fantasma galante\" (1935), prodotto da Alexander Korda.\nRimase con Korda per i successivi quattro anni, montando cinque film, tre dei quali diretti da Zolt\u00e1n Korda, fra cui \"Le quattro piume\" (1939). Dopo una breve esperienza con Alberto Cavalcanti alla GPO Film Unit, si rec\u00f2 nel paese nativo per ricoprire l'incarico di direttore della sezione cinematografica dell'unit\u00e0 di propaganda del governo sudafricano. In questa veste scrisse, diresse e produsse una quindicina di cortometraggi di propaganda bellica.\nNel 1943 torn\u00f2 in Gran Bretagna e cominci\u00f2 a lavorare come produttore associato agli Ealing Studios, dove nel 1948 gli venne offerta l'occasione di cimentarsi direttamente con la regia. \"Passaporto per Pimlico\" (1949), sul depresso clima di restrizioni del dopoguerra e sulle arguzie dello spirito inglese, \u00e8 \u00abla quintessenza della commedia Ealing con la sua carica esplicita di umorismo corrosivo e quella nascosta di eccentrica trasgressione\u00bb.\nIl film fu uno dei maggiori successi commerciali della Ealing per cui, forte di questo risultato, Cornelius chiese un aumento ma, quando la sua richiesta venne respinta, decise di lasciare la casa di produzione e, insieme ad un altro ex Ealing, Monja Danischewsky, ne fond\u00f2 una propria, la Sirius, per la quale scrisse e diresse la commedia \"The Galloping Major\" (1951). Dopo quest'unica non fortunata esperienza, Danischewsky ritorn\u00f2 alla Ealing e Cornelius a sua volta offr\u00ec il suo nuovo progetto alla vecchia casa di produzione, ma il produttore Michael Balcon, memore del modo il cui il regista se n'era andato, rifiut\u00f2 la sua proposta.\nIl suo film successivo, \"La rivale di mia moglie\" (1953), fu dunque \u00abuna tipica commedia in stile Ealing\u00bb, prodotta per\u00f2 non dalla Ealing, ma dalla Rank Organisation. Malgrado la difficile lavorazione, il risultato \u00e8 \u00abuna delle pi\u00f9 deliziose e divertenti commedie degli anni '50\u00bb e uno dei maggiori successi commerciali della storia della Rank Organisation. Il film vinse il Premio BAFTA per il miglior film britannico, il Golden Globe per il miglior film straniero (assegnato per la prima volta) e ottenne due candidature agli Oscar (musica e sceneggiatura).\nCornelius sembrava destinato a diventare uno dei pi\u00f9 importanti registi del cinema britannico dell'epoca, ma riusc\u00ec a dirigere solo altri due film, non memorabili, prima di morire prematuramente, per malattia, nel 1958: \"La donna \u00e8 un male necessario\" (1955), un tentativo non molto riuscito di mescolare melodramma e commedia di costume, tratto dall'omonima pi\u00e8ce teatrale del 1951 di John Van Druten, a sua volta basata sulle opere del periodo berlinese di Christopher Isherwood \"Mr Norris se ne va\" e \"Addio a Berlino\" (che in seguito ispireranno anche il musical \"Cabaret\"); e la commedia \"Next to No Time\" (1958).\nRiconoscimenti.\nDue film diretti da Cornelius sono stati inseriti dal British Film Institute nella lista dei migliori cento film britannici del XX secolo: \"Passaporto per Pimlico\" al sessantatreesimo posto e \"La rivale di mia moglie\" all'ottantaseiesimo posto."}
{"id": "2448969", "revid": "300067", "url": "https://it.wikipedia.org/wiki?curid=2448969", "title": "Chevon Troutman", "text": "Carriera.\nDopo aver frequentato il liceo \"Williamsport Area High School\" va al college, dove gioca per quattro anni con i \"Panthers\" della University of Pittsburgh (1.274 punti segnati in 124 partite per una media di 10,27 punti/partita). Qui resta fino al 2005, anno in cui inizia la sua carriera da professionista nella Repubblica Dominicana, passando per i \"Domingo Paulino Santiago\" prima, e per i \"Metros de Santiago\" poi, nel giro di un anno.\nContemporaneamente viene scelto dagli Albany Patroons al terzo turno del draft CBA. Ma per la stagione 2005-06 giocher\u00e0 con il Basket Livorno in Serie A. In 34 partite metter\u00e0 a segno una media di 15 punti, 7,2 rimbalzi, 1 assist, 2,3 palle rubate, con percentuali del 64,8% da due punti, del 25,0% da tre punti, e del 62,2% ai liberi.\nNelle successive tre stagioni ha militato nella Lega francese, nell'ASVEL Lyon-Villeurbanne, con cui ha vinto una coppa di Francia (2008) e un campionato (2009) ed ha disputato l'ULEB Cup 2006-07, la FIBA EuroCup 2007-08 e l'Eurocup 2008-09. In 111 gare in LNB ha giocato una media di 21.85 minuti a partita, mettendo a referto 11,85 punti, 5,7 rimbalzi, 1,3 assist, 1,2 palle rubate, con percentuali del 63,8% da due punti, del 30,0% da tre punti, e del 71,7% ai liberi.\nNell'estate 2009 riapproda in Italia, tesserato dall'Air Avellino. Il 22 gennaio 2011, all'inizio del quarto quarto della gara vinta da Avellino contro Treviso, subisce la rottura del legamento crociato del ginocchio destro. L'infortunio richiede uno stop di 4/6 mesi e un intervento chirurgico necessario. Il 16 luglio 2011 viene ufficializzato il rinnovo del contratto con la societ\u00e0 irpina. L'11 ottobre viene ufficializzato il trasferimento al Bayern Monaco."}
{"id": "2448970", "revid": "37401", "url": "https://it.wikipedia.org/wiki?curid=2448970", "title": "Campus universitario", "text": ""}
{"id": "2448971", "revid": "628767", "url": "https://it.wikipedia.org/wiki?curid=2448971", "title": "Toro di Poniatowski", "text": "Il Toro di Poniatowski (Taurus Poniatovii in latino) era una costellazione creata nel 1777 dall'abate Martin Poczobut di Vilnius per onorare il re di Polonia, Stanislao II Augusto Poniatowski.\nLa costellazione fu creata a partire da stelle dell'Ofiuco e dell'Aquila. In particolar modo, le cinque stelle prese dall'Ofiuco, situate sul muso dell'animale, avevano una forma a V molto simile a quella delle Iadi della costellazione del Toro. Prima della creazione del Toro di Poniatowski, alcune di queste stelle facevano parte di un'altra costellazione obsoleta, il Tigri. Nessuna di queste due costellazioni, comunque, dur\u00f2 a lungo e alla fine le stelle vennero reincorporate nelle precedenti costellazioni dell'Ofiuco e dell'Aquila.\nOggetti celesti.\nLe cinque stelle pi\u00f9 brillanti a forma di V appartengono ad un ammasso aperto chiamato Mel 186 (Cr 359). All'interno dei confini di questa costellazione scomparsa si trova inoltre la famosa stella di Barnard."}
{"id": "2448973", "revid": "599013", "url": "https://it.wikipedia.org/wiki?curid=2448973", "title": "Dragan \u0106erani\u0107", "text": ""}
{"id": "2448976", "revid": "290948", "url": "https://it.wikipedia.org/wiki?curid=2448976", "title": "Legame doppio", "text": ""}
{"id": "2448977", "revid": "47767", "url": "https://it.wikipedia.org/wiki?curid=2448977", "title": "Basilica di San Sossio Levita e Martire", "text": "La basilica di San Sossio Levita e Martire (nell'antichit\u00e0 indicata come Santa Maria degli Angeli e San Sosio) \u00e8 il principale luogo di culto cattolico di Frattamaggiore, in citt\u00e0 metropolitana di Napoli e diocesi di Aversa. Sede della parrocchia patronale, rappresenta il cuore storico e religioso della citt\u00e0. La basilica, inoltre, ospita il Museo sansossiano di arte sacra.\nStoria.\nLa chiesa si fa risalire al X secolo nel pieno dello stile romanico su cui \u00e8 basata la sua forma originale. A costruirla furono i misenati scampati nel IX secolo all'eccidio di Miseno per mano dei saraceni. Rifugiatisi nell'entroterra, allora boscoso, essi formarono intorno alla zona in cui costruirono il tempio i primi insediamenti che diedero vita all'odierna Frattamaggiore.\nAl suo interno conserva le spoglie di san Sossio levita e martire, patrono di Frattamaggiore, san Sossio Baronia e Falvaterra e quelle di san Severino, patrono principale dell'Austria, della Baviera, della citt\u00e0 e diocesi di San Severo e della Citt\u00e0 di Striano.\nNel 1902 \u00e8 stata dichiarata monumento nazionale.\nLa basilica di San Sossio ha donato una reliquia del santo patrono san Severino alla chiesa matrice di San Severino abate di San Severo nel 2008 e alla chiesa parrocchiale di San Giovanni Battista di Striano nel 2006."}
{"id": "2448978", "revid": "599013", "url": "https://it.wikipedia.org/wiki?curid=2448978", "title": "Nick Davis (cestista)", "text": ""}
{"id": "2448979", "revid": "599013", "url": "https://it.wikipedia.org/wiki?curid=2448979", "title": "Charles Gaines", "text": ""}
{"id": "2448980", "revid": "174919", "url": "https://it.wikipedia.org/wiki?curid=2448980", "title": "Basilica di San Sossio", "text": ""}
{"id": "2448983", "revid": "256896", "url": "https://it.wikipedia.org/wiki?curid=2448983", "title": "Passo di Rabbi", "text": "Il passo di Rabbi (2.449 ) \u00e8 un valico alpino delle Alpi Retiche meridionali. Si trova in Trentino-Alto Adige ai confini tra la provincia di Trento e quella di Bolzano. Collega la Val di Rabbi con la Val d'Ultimo.\nDal punto di vista orografico separa le Alpi della Val di Non ad oriente dalle Alpi dell'Ortles ad occidente. Appena ad oriente del passo si trova la Catena delle Maddalene.\nA poca distanza dal passo, nel versante della valle di Rabbi, sorge il rifugio Stella Alpina al Lago Corvo (2.425\u00a0m).\nPer salire al passo si pu\u00f2 partire dalla frazione di Ultimo Santa Gertrude e percorrere il Vallone di Montechiesa.\nCollegamenti esterni.\nDescrizione del passo e della salita al passo"}
{"id": "2448986", "revid": "365417", "url": "https://it.wikipedia.org/wiki?curid=2448986", "title": "Hiroshi Nohara", "text": ""}
{"id": "2448987", "revid": "59645", "url": "https://it.wikipedia.org/wiki?curid=2448987", "title": "Di notte sui tetti, Corsari perfetti", "text": ""}
{"id": "2448999", "revid": "365417", "url": "https://it.wikipedia.org/wiki?curid=2448999", "title": "Midori Yoshinaga", "text": ""}
{"id": "2449008", "revid": "1305772", "url": "https://it.wikipedia.org/wiki?curid=2449008", "title": "Cucca", "text": ""}
{"id": "2449009", "revid": "599013", "url": "https://it.wikipedia.org/wiki?curid=2449009", "title": "Gillian Sheen", "text": "Carriera.\nInizia a praticare lo sport presso la North Foreland School nel Kent dove vince nel 1945 il campionato studentesco femminile britannico, nel 1947 il campionato britannico per junior e quello dei senior nel 1949. Mentre frequenta l'University College London dove studia odontoiatria, vince il titolo universitario per cinque anni consecutivi e in seguito la medaglia d'oro al campionato mondiale universitario nel 1951. Debutta ai giochi olimpici di Helsinki, in Finlandia nel 1952 dove viene eliminata al secondo turno. \nA 50 anni dalla prima partecipazione della Gran Bretagna al torneo olimpico di scherma, ai giochi olimpici del 1956 di Melbourne, all'et\u00e0 di 28 anni, Gillian Sheen vince a sorpresa la medaglia d'oro. \u00c8 arrivata in finale dopo aver sconfitto in semi-finale per 4-2 la campionessa del mondo, la ventenne ungherese L\u00eddia D\u00f6m\u00f6lky-S\u00e1kovics.\nNella finale Sheen perde il suo primo incontro contro la rumena Olga Orban-Szabo, ma vince altri sei (contro la francese Ren\u00e9e Garilhe, la statunitense Janice Romary, la francese Kate Delbarre, la danese Karen Lachmann, l'austriaca Ellen M\u00fcller-Preis e l'italiana Bruna Colombetti-Peroncini), finendo pari con la Romania. Dopo la vittoria nel primo incontro, Orban-Szabo parte come favorita, ma Sheen rimonta fino al 3-1, in seguito il 3-2 e chiude con 4-2 contro l'avversaria.\nGillian Sheen vince il titolo britannico e il Commonwealth nel 1958 (arriva invece seconda nel 1954 e quinta nel 1962), mentre nel 1960 vince il suo decimo e ultimo campionato britannico. Dopo le olimpiadi di Helsinki (1952) e Melbourne (1956), partecipa anche a quelle di Roma (1960) ma viene sconfitta al secondo turno.\nNel 1956, subito dopo le Olimpiadi di Melbourne, la Repubblica Dominicana \u00e8 il primo paese a ritrarre i vincitori delle medaglie olimpiche in una serie di francobolli; quello dedicato a Gillian Sheen ha il valore di 1 centavos.\nGillian, il cui nome da sposata \u00e8 Donaldson, si stabilisce poi a New York, mantenendo comunque la cittadinanza britannica, dove insieme al marito ha aperto uno studio dentistico."}
{"id": "2449010", "revid": "106456", "url": "https://it.wikipedia.org/wiki?curid=2449010", "title": "Henry Saint-John Bolingbroke", "text": "Biografia.\nLa giovinezza.\nSecondo alcune fonti Henry Saint-John Bolingbroke nacque non a Battersea ma a Lydiard Tregoze (Wiltshire) da Henry Saint-John senior e da Mary Rich, che mor\u00ec dopo due settimane dal parto.\nPoche notizie sono giunte sulla sua formazione culturale, che sembra sia avvenuta all'Eton College.\nPer alcuni anni soggiorn\u00f2 presso i nonni paterni a Battersea e successivamente si trasfer\u00ec a Londra con la matrigna Angelica Magdalena Warton, di origini franco-svizzere e di religione ugonotta.\nCresciuto durante il regno di Giacomo II (1685) e gli avvenimenti incruenti della \"gloriosa rivoluzione\" del 1688 che insedi\u00f2 sul trono d'Inghilterra il protestante Guglielmo d'Orange e Maria II Stuart, giunto all'et\u00e0 di vent'anni Bolingbroke comp\u00ec numerosi viaggi in Svizzera, Italia e Francia dove pot\u00e9 acquisire una approfondita conoscenza della lingua francese.\nFu noto tra i membri della \"jeunesse dor\u00e9e\" del suo tempo per le sue dissipatezze e stravaganze giovanili: Oliver Goldsmith racconta che era stato visto \u00abcorrere nudo per il parco in uno stato di intossicazione\u00bb e Jonathan Swift, suo stravagante e intimo amico, riferisce come Bolingbroke gli confid\u00f2 di volere essere l'Alcibiade e il Petronio Arbitro del suo tempo secondo un ideale di una vita impegnata politicamente ma condotta fuori delle regole della morale codina.\nLa carriera politica.\nIl matrimonio nel 1701 con Frances, un'ereditiera, figlia di Sir Henry Winchcombe di Bucklebury, non port\u00f2 cambiamenti al suo stile di vita libertino tanto che vi fu una precoce separazione di entrambi i coniugi.\nDal 1701 Bolingbroke cominci\u00f2 a dedicarsi alla vita politica frequentando la Camera dei comuni, occupando il seggio per Royal Wootton Bassett (Wiltshire) appartenente per tradizione alla sua famiglia, aderendo ai \"Tory\" e facendosi notare come abile oratore dell'opposizione, guidata da Robert Harley, alla politica degli \"Whigs\".\nDal 1704 fu nominato ministro della guerra, carica che mantenne sino al 1708 e nel 1710 divenne segretario di Stato svolgendo una parte importante nel trattato di Utrecht (1713) che segnava la fine della guerra di successione spagnola.\nL'esilio in Francia.\nLa morte della regina Anna di Gran Bretagna, la successione al trono di Giorgio I d'Hannover, l'ascesa politica di Robert Walpole e degli whigs (1714) consigliarono a Bolingbroke, che aveva sostenuto il fallito tentativo giacobita di restaurare gli Stuart nel 1711, di fuggire in Francia dove si stabil\u00ec in una villa vicino a Orl\u00e9ans.\nBolingbroke ebbe inizialmente dei contatti in Francia con Giacomo Stuart, (Giacomo III), pretendente giacobita al trono inglese, ma ben presto si allontan\u00f2 preferendo cercare la riconciliazione con il governo inglese (1716).\nServendosi anche del denaro che gli veniva dalla sua seconda moglie, la ricca vedova del marchese de Vilette, ottenne il perdono, i suoi possessi gli furono restituiti ma venne per sempre escluso dal Parlamento.\nL'ultima opposizione politica.\nTornato quindi in Inghilterra (1723) si stabil\u00ec a Dawley, vicino a Uxbridge (Londra), dove con l'aiuto dei suoi fidati amici Pope, Swift e Pulteney continu\u00f2 la sua opposizione al governo di Walpole servendosi del suo giornale il \"Craftsman\" (L'artigiano), che divenne l'organo di stampa politico pi\u00f9 diffuso del tempo. La sua opposizione politica, quando scomparvero i suoi amici, divenne tanto isolata e debole che decise di tornare nuovamente in Francia dove soggiorn\u00f2 dal 1735 al 1742.\nTornato in Inghilterra mor\u00ec, rimasto vedovo l'anno precedente, il 12 dicembre 1751, all'et\u00e0 di 73 anni. Insieme alla seconda moglie \u00e8 sepolto nella chiesa parrocchiale di Battersea in una tomba monumentale adorna di medaglioni e iscrizioni, composti dallo stesso Bolingbroke.\nIl pensiero.\nFu durante i soggiorni in Francia che Bolingbroke elabora le sue opere filosofiche, pubblicate postume a Londra nel 1754, come le \"Reflections upon exile\" del 1716, dove riprende temi e accenti del pensiero senechiano e quelle a contenuto etico come le \"Reflections concerning innate moral principles\" o gnoseologico dove ripropone quasi pedissequamente la filosofia empirista di John Locke di cui si dichiara fedele discepolo.\nSpunti pi\u00f9 originali presenta la sua filosofia politica ispirata dall'idea che lo stato debba avere un carattere autoritario realizzato tramite la soppressione dei partiti politici che seminano discordia tra il popolo.\nL'ideale politico deve essere al di sopra degli interessi incarnati dai partiti dei banchieri wigh o dei proprietari terrieri tory.\nIl modello ideale sarebbe quello di un sovrano, tale non per diritto divino, ma assoluto e illuminato come quello incarnato dalla grande regina Elisabetta I d'Inghilterra che seppe conciliare il costituzionalismo con il senso patriottico dell'unit\u00e0 nazionale.\nUna teoria questa che Bolingbroke tent\u00f2 inutilmente di mettere in atto durante la sua attivit\u00e0 politica e che costitu\u00ec invece il punto di riferimento della storia politica inglese nella seconda met\u00e0 del XVIII secolo.\nCoerentemente a quella politica in Bolingbroke \u00e8 la concezione teologica ispirata dal suo amico Voltaire. Lo scetticismo religioso di Bolingbroke non va confuso per\u00f2 con il deismo ma esprime una polemica anticattolica tendente alla costituzione di quella religione pragmatica che caratterizzer\u00e0 l'illuminismo inglese."}
{"id": "2449011", "revid": "741864", "url": "https://it.wikipedia.org/wiki?curid=2449011", "title": "Olga Orban-Szabo", "text": "Nata Olga Orban, divenne moglie del pallanuotista Alexandru Szabo."}
{"id": "2449012", "revid": "1573940", "url": "https://it.wikipedia.org/wiki?curid=2449012", "title": "Ren\u00e9e Garilhe", "text": ""}
{"id": "2449013", "revid": "599013", "url": "https://it.wikipedia.org/wiki?curid=2449013", "title": "Heidi Schmid", "text": ""}
{"id": "2449014", "revid": "1573940", "url": "https://it.wikipedia.org/wiki?curid=2449014", "title": "Valentina Rastvorova", "text": "Era moglie di Boris e madre di Evgenij Gri\u0161in."}
{"id": "2449015", "revid": "1573940", "url": "https://it.wikipedia.org/wiki?curid=2449015", "title": "Maria Vicol", "text": ""}
{"id": "2449016", "revid": "599013", "url": "https://it.wikipedia.org/wiki?curid=2449016", "title": "Ildik\u00f3 Rejt\u0151-Ujlaki-S\u00e1gi", "text": ""}
{"id": "2449017", "revid": "599013", "url": "https://it.wikipedia.org/wiki?curid=2449017", "title": "Helga Volz-Mees", "text": ""}
{"id": "2449020", "revid": "599013", "url": "https://it.wikipedia.org/wiki?curid=2449020", "title": "Elena Novikova-Belova", "text": ""}
{"id": "2449021", "revid": "109129419", "url": "https://it.wikipedia.org/wiki?curid=2449021", "title": "Pilar Rold\u00e1n", "text": "Biografia.\nHa partecipato ai Giochi della XVI Olimpiade di Melbourne nel 1956, ai Giochi della XVII Olimpiade di Roma nel 1960 ed ai Giochi della XIX Olimpiade di Citt\u00e0 del Messico nel 1968.\nPalmar\u00e8s.\nIn carriera ha conseguito i seguenti risultati:"}
{"id": "2449023", "revid": "599013", "url": "https://it.wikipedia.org/wiki?curid=2449023", "title": "Ildik\u00f3 Farkasinszky-B\u00f3bis", "text": "\u00c8 la figlia di Gyula B\u00f3bis."}
{"id": "2449024", "revid": "599013", "url": "https://it.wikipedia.org/wiki?curid=2449024", "title": "Galina Gorochova", "text": ""}
{"id": "2449025", "revid": "599013", "url": "https://it.wikipedia.org/wiki?curid=2449025", "title": "Zinaida Stahurskaja", "text": "Carriera.\nGi\u00e0 selezionata nella Squadra Unificata per la prova su strada dei Giochi olimpici di Barcellona 1992, in cui concluse 16\u00aa, Stahurskaja si affacci\u00f2 al ciclismo europeo nella stagione 1993, vincendo una tappa al Tour de l'Aude; nel 1994 si aggiudic\u00f2 quindi il GP Kr\u00e1sn\u00e1 L\u00edpa in Repubblica Ceca.\nLa vittoria pi\u00f9 prestigiosa della sua carriera arriv\u00f2 il 14 ottobre 2000: poche settimane dopo aver vinto il Giro della Toscana-Memorial Fanini (in maglia Michela Fanini), fece sua la prova in linea dei campionati del mondo a Plouay, arrivando sola al traguardo con pi\u00f9 di un minuto di vantaggio sulle prime rivali. Nel 2001, in maglia iridata al GAS Sport Team di Chiuppano, vinse il Giro del Trentino e quindi tre tappe e la classifica finale del Giro d'Italia. In un controllo antidoping effettuato durante quel Giro risult\u00f2 per\u00f2 positiva a un diuretico, fu perci\u00f2 privata della vittoria e squalificata per quattro mesi. Il successo al Giro venne assegnato a Nicole Br\u00e4ndli.\nNel 2002, in forza alla Chirio-Forno d'Asolo, si classific\u00f2 seconda al Giro d'Italia e vinse la Grande Boucle in Francia battendo Susanne Ljungskog. Nel 2003 venne trovata positiva all'efedrina e squalificata per dieci mesi. Nell'estate 2004 partecip\u00f2 ai suoi terzi Giochi olimpici, ad Atene, classificandosi 19\u00aa nella prova in linea. Il 16 luglio, il 31 luglio e il 7 agosto 2005 venne trovata di nuovo positiva in controlli antidoping a stanozololo e testosterone, e squalificata dalle competizioni per due anni, fino al giugno 2007.\nMorte.\nIl 25 giugno 2009 si stava allenando dietro a un'automobile, in vista del campionato nazionale che si sarebbe svolto il giorno successivo a Minsk. All'improvviso un fuoristrada che giungeva dal senso opposto invase la corsia, l'autista del veicolo nella cui scia si trovava riusc\u00ec ad evitare l'impatto mentre lei, che pedalava a testa bassa, venne centrata frontalmente dall'autovettura."}
{"id": "2449027", "revid": "2110845", "url": "https://it.wikipedia.org/wiki?curid=2449027", "title": "Angiolo Profeti", "text": "\u00c8 l'atleta italiano che in assoluto ha conquistato pi\u00f9 titoli nazionali, a pari merito con il discobolo Adolfo Consolini.\nBiografia.\nIn carriera vanta 26 presenze in nazionale (dal 1937 al 1954) ed \u00e8 stato finalista olimpico nell'edizione dei Giochi del 1952 ad Helsinki.\nHa vinto un argento agli europei di Bruxelles 1950 e la medaglia d'oro alla prima edizione assoluta dei Giochi del Mediterraneo tenutasi ad Istanbul nel 1949."}
{"id": "2449033", "revid": "256896", "url": "https://it.wikipedia.org/wiki?curid=2449033", "title": "Centro Internazionale di Studi e Ricerche Oasis", "text": ""}
{"id": "2449037", "revid": "154893", "url": "https://it.wikipedia.org/wiki?curid=2449037", "title": "Vasi linfatici", "text": ""}
{"id": "2449038", "revid": "123960591", "url": "https://it.wikipedia.org/wiki?curid=2449038", "title": "Mike Coughlan", "text": "Si occupa di automobili da corsa.\nBiografia.\nNato nel Regno Unito, studi\u00f2 ingegneria meccanica in Inghilterra alla Brunel University e l\u00ec si laure\u00f2 nel 1981. Fino al 1984 progett\u00f2 automobili per la Tiga Race Cars, che gareggiava nelle categorie giovanili. Fu successivamente ingaggiato dalla scuderia di F1 Lotus, ma, non appena iniziarono a diminuire le fortune della casa inglese, Coughlan si riorganizz\u00f2 e alla fine del 1990, insieme a John Barnard, collabor\u00f2 con una compagnia di \"design\" il cui compito era quello di fornire telai a Benetton, Ferrari e Arrows.\nNel 1999 si incaric\u00f2 della direzione tecnica della Arrows, poi, dopo il fallimento del team nel 2002, pass\u00f2 alla McLaren dove ricopr\u00ed il ruolo di capo progettista dal 2002 al 2007; nel 2007 fu allontanato dalla squadra di Woking per via della vicenda conosciuta come \"Spy Story\", che lo coinvolse direttamente.\nIl caso di spionaggio.\nIl 3 luglio 2007 Coughlan fu sospeso dalla McLaren dopo le accuse di spionaggio pervenute dalla Ferrari.\nIl mandato di perquisizione fu inviato direttamente a casa dell'ingegnere McLaren, mentre \u00abl'esito positivo\u00bb fa riferimento ai documenti che si dimostrarono provenienti dalle fabbriche di Maranello. Lo stesso giorno fu annunciato il licenziamento dalla Ferrari di Stepney.\nIl 6 luglio la Honda conferm\u00f2 che Stepney e Coughlan si erano rivolti al \"team\" per \u00abopportunit\u00e0 di lavoro\u00bb gi\u00e0 il mese precedente, in giugno. Dalla rivelazione di Coughlan del coinvolgimento nella vicenda, la McLaren forn\u00ec una serie di disegni e di dati alla FIA indicando tutti gli aggiornamenti apportati al telaio dalla fine di aprile."}
{"id": "2449051", "revid": "1305772", "url": "https://it.wikipedia.org/wiki?curid=2449051", "title": "Di Donato", "text": ""}
{"id": "2449052", "revid": "712828", "url": "https://it.wikipedia.org/wiki?curid=2449052", "title": "Legione 212", "text": ""}
{"id": "2449054", "revid": "1573940", "url": "https://it.wikipedia.org/wiki?curid=2449054", "title": "Acciaio effervescente", "text": "L'acciaio effervescente (in inglese \"rimmed steel\" o \"rimming steel\") \u00e8 un tipo di acciaio a tenore di carbonio minore dello 0,25% e a tenore di manganese minore dello 0,60% avente un grado di disossidazione nullo o molto limitato per cui, durante la solidificazione in lingotteria, si ha lo sviluppo di ossido di carbonio con conseguente effervescenza.\nGeneralit\u00e0.\nA seconda del grado di disossidazione subito, gli acciai si distinguono in due classi:\nTipologie.\nL'acciaio effervescente si suddivide in due categorie:\nAcciaio ad effervescenza libera.\nL'acciaio ad effervescenza libera o rimmed steel contiene all'atto della colata ossigeno disciolto in quantit\u00e0 sufficiente per provocare, durante la solidificazione, un cospicuo sviluppo di ossido di carbonio. Per effetto di questo viene favorita la formazione nel lingotto di uno strato esterno, di un certo spessore, di metallo puro e compatto e di una massa sottostante con soffiature diffuse perfettamente saldabili durante la successiva lavorazione plastica a caldo.\nI lingotti di acciaio ad effervescenza libera non presentano cavit\u00e0 di ritiro.\nAcciaio ad effervescenza bloccata.\nL'acciaio ad effervescenza bloccata o capped steel \u00e8 un acciaio i cui lingotti hanno subito un trattamento chimico o meccanico mediante il quale l'effervescenza viene arrestata non appena si forma uno strato esterno solido, di sufficiente spessore, di metallo puro e compatto. Questo tipo di acciaio ha uno strato esterno pi\u00f9 sottile, segregazioni meno accentuate e soffiature distribuite pi\u00f9 omogeneamente nella massa del lingotto.\nAcciaio non effervescente.\nSi definisce acciaio non effervescente o not rimmed steel un acciaio che ha un certo grado di disossidazione per cui, durante la solidificazione in lingotteria si ha un limitato o nullo sviluppo di ossido di carbonio.\nTipologie.\nL'acciaio non effervescente \u00e8 classificato secondo due categorie secondo l'entit\u00e0 dello sviluppo di ossido di carbonio:\nAcciaio semicalmato o semi killed steel.\n\u00c8 un acciaio non completamente disossidato, contenente pertanto ossigeno disciolto in quantit\u00e0 sufficiente a reagire con il carbonio durante la solidificazione in modo da compensare la formazione di cavit\u00e0 di ritiro nel lingotto, perci\u00f2 non presenta cavit\u00e0 da ritiro.\nAcciaio calmato o killed steel.\n\u00c8 un acciaio la cui disossidazione \u00e8 spinta ad un grado tale da evitare che durante la solidificazione si verifichino ulteriori reazioni decarburanti con conseguente effervescenza. I lingotti di acciaio calmato presentano cavit\u00e0 da ritiro.\nSe nell'acciaio calmato vengono aggiunti elementi costituenti germi di solidificazione (alluminio, niobio, titanio, zirconio, ecc.) in quantit\u00e0 tale da assicurare una dimensione del grano austenitico di 5 o pi\u00f9 nella scala UNI 643:2006 (UNI 3245-72 \u00e8 stata ritirata), si hanno gli acciai calmati a grana fine o \"killed finegrained steel\".\nElementi impiegati per il calmaggio dell'acciaio.\nL'alluminio, il silicio ed il manganese sono gli elementi disossidanti di pi\u00f9 largo impiego per la disossidazione dell'acciaio.\nDi solito l'alluminio \u00e8 aggiunto sotto forma di alluminio nocelle o alluminio in filo, mentre il silicio ed il manganese sotto forma di ferroleghe.I prodotti di reazione ottenuti in seguito alla disossidazione del bagno d'acciaio liquido sono rispettivamente l'allumina, la silice e l'ossido di manganese:\nIn parentesi quadra sono racchiusi gli elementi disciolti nel bagno liquido di acciaio, in parentesi tonda le specie presenti nella scoria utilizzata per l'affinazione.\nI prodotti della reazione di disossidazione si ripartiscono all'interno della scoria impiegata per il trattamento di affinazione in siviera acciaio e consentono la rimozione dell'ossigeno disciolto all'interno del bagno d'acciaio liquido. Si noti che questi tre elementi sono comunemente utilizzati, oltre che per la disossidazione, anche per portare in analisi la composizione chimica dell'acciaio e le quantit\u00e0 da aggiungere dipendono dalla tipologia dell'acciaio che si intende produrre."}
{"id": "2449061", "revid": "99374600", "url": "https://it.wikipedia.org/wiki?curid=2449061", "title": "Fritz Lickint", "text": "Biografia.\nViene ricordato come il medico che pi\u00f9 di ogni altro odiava l'industria del tabacco, grazie anche al fatto che fu il primo a riconoscere, nel 1929, la connessione tra il fumo di sigaretta e il tumore del polmone In realt\u00e0 prima di lui gi\u00e0 Isaac Adler aveva suggerito una correlazione simile, anche se il merito di Fritz fu quella di portare una quantit\u00e0 di dati notevole su cui basava le sue considerazioni."}
{"id": "2449066", "revid": "286870", "url": "https://it.wikipedia.org/wiki?curid=2449066", "title": "Original Mod", "text": ""}
{"id": "2449069", "revid": "286870", "url": "https://it.wikipedia.org/wiki?curid=2449069", "title": "Terza ondata Mod", "text": ""}
{"id": "2449071", "revid": "25088327", "url": "https://it.wikipedia.org/wiki?curid=2449071", "title": "Il giovane Hercules", "text": ""}
{"id": "2449077", "revid": "287204", "url": "https://it.wikipedia.org/wiki?curid=2449077", "title": "Tatarella", "text": "Tatarella \u00e8 un cognome italiano che pu\u00f2 riferirsi a:"}
{"id": "2449082", "revid": "1305887", "url": "https://it.wikipedia.org/wiki?curid=2449082", "title": "Shinnosuke Nohara", "text": ", chiamato comunemente o , \u00e8 il protagonista del manga e anime \"Shin Chan\".\n\u00c8 il figlio di Misae e Hiroshi e fratello maggiore di Himawari. Ha 5 anni, vive a Kasukabe (Kas\u00f9 e Kas\u00f9 city nel 1\u00ba ciclo di trasmissione italiano, rimasto Kasukabe nel 2\u00ba ciclo) ed ha un cagnolino bianco, Shiro.\nVa all', nella classe dei . I suoi compagni di classe e amici migliori sono Tooru Kazama, Nene Sakurada, Masao Sato e Boo. La sua maestra \u00e8 la signorina Yoshinaga.\nPassa il suo tempo guardando la TV, ed in particolare , la sua serie preferita; mostrando il sedere in giro per la citt\u00e0, eseguendo i balli \"culu culu culu shabad\u00ec shabad\u00e0\" e \"dell'elefante\"; combinando guai; mangiando i biscotti e leggendo la rivista \"Belle bambole beote in bikini\".\nAma smisuratamente le ragazze e per conquistarla usa tecniche a suo dire molto sofisticate, quando invece non lo sono. Fa sempre degli scherzi agli amici con tono di voce femminile per dirgli che li ama, riferendosi a loro con il nome di un personaggio, \"Eustorgio\", apparso in alcune delle soap che Shin guarda.\nDice sempre la verit\u00e0 sulle persone, anche davanti a queste. Questo \u00e8 uno dei motivi per il quale viene sgridato dai genitori, dato che spesso questa sua onest\u00e0 tende a far notare i difetti degli individui. \u00c8 perdutamente innamorato di , una studentessa universitaria di vent'anni, che in Italia \u00e8 stata chiamata Miyuki nel primo ciclo di episodi e Chitelascia Saccascia nel secondo.\nIn episodi inediti in Italia lo si pu\u00f2 vedere imparare il kendo col giovane maestro .\nIl personaggio \u00e8 tanto celebre da essere stato nominato cittadino ufficiale della vera Kasukabe il 1\u00ba luglio 2004 e da essere spesso definito il Bart Simpson giapponese.\nRapporti.\nRapporto con la sorella.\nPrima della nascita, Shin pensa che Himawari non faccia altro che distogliere l'attenzione su di s\u00e9 da parte dei genitori. Al momento della nascita di Himawari, Shin \u00e8, invece, molto felice perch\u00e9 cos\u00ec potr\u00e0 essere chiamato fratellone da lei e successivamente si vede come i due vadano d'accordo. La bambina ha preso dal fratello i frequenti ridacchi e la passione sfrenata per le persone del sesso opposto.\n\u00c8 stato proprio Shin-chan, in un episodio inedito in Italia, a scegliere il nome della piccolina. L'ha voluta chiamare Himawari perch\u00e9 la sua classe \u00e8 quella dei girasoli: la parola \"girasole\", in giapponese, si dice proprio .Infatti molto spesso si schiera insieme a lei contro i genitori dimostrando quello che lui definisce \"amore fraternale.\"\nRapporto con la madre.\nShin, per i guai che combina, fa sempre impazzire Misae. Quando il figlio combina guai, la madre, come punizione, gli d\u00e0 degli \"sbernoccoli\", ossia dei colpi in testa molto forti che, una volta ricevuti, lasciano il segno di mastodontici bernoccoli (da qui il nome sbernoccolo). \u00c8 per questo motivo che ogni tanto Shin chiama la madre \"sbernoccolatrice\". Il piccolo soprannomina Misae \"mammola\", \"mammolita\" e \"Mitsy\".\nRapporto con il padre.\nAnche se, quando combina guai, fa impazzire il padre, Shin e Hiroshi si capiscono all'istante e spesso si alleano per raggiungere obiettivi in comune o fanno attivit\u00e0 insieme. I due condividono la stessa passione sfrenata per le ragazze, ed \u00e8 per questo che ogni tanto anche Hiroshi riceve degli sbernoccoli. Shin lo soprannomina \"papozzo\".\nRapporto con il cagnolino.\nShin ha un cagnolino bianco di nome Shiro. I due giocano insieme, ad esempio, a nascondino. Gli \u00e8 stato comprato dalla madre ed a lei ha promesso di nutrirlo personalmente. Il compito di dargli il cibo spetta quindi a lui, ma spesso se ne dimentica, o fa finta di dimenticarsene, facendolo fare alla madre.\nRapporto con il nonno paterno.\nShin e il nonno Ginnosuke, hanno lo stesso carattere, infatti entrambi seminano guai allo stesso modo. Spesso i due si incontrano dato che questo viene a trovarlo a Kasukabe.\nRapporti a scuola.\nAll'asilo Shin ha conosciuto i suoi amici Kazama, Nene, Masao, Boo e Ci\u00f2unglobulo Blu, con i quali gioca sempre. Con Kazama ha un rapporto di amicizia/odio, dato che spesso i due litigano.\nCon loro, Shin forma l', ovvero un'organizzazione mirata alla difesa di Kasukabe.\nFa sempre arrabbiare le maestre Midori e Ume, questo perch\u00e9 non hanno mai un fidanzato. Quando Shin esce per la prima volta con una bambina, deride le sue maestre perch\u00e9 lui ha avuto un appuntamento prima di loro.\nChiama sempre il preside Enchiyou \"padrino\" dato che i suoi vestiti, i suoi occhiali e il suo forte accento siciliano lo fanno sembrare un boss mafioso.\nAbbigliamento.\nShin indossa sempre una maglietta rossa e un paio di pantaloni corti gialli. Nel manga \u00e8 solito indossare una maglia gialla con pantalone viola. Quando \u00e8 a scuola \u00e8 vestito con una maglia celeste e un paio di pantaloni azzurri, con un completo blu e un cappellino dello stesso colore o con maglia bianca corredata di pantaloncini azzurri a bretelle e cappellino giallo. A casa lo si pu\u00f2 spesso vedere col pigiama, il quale \u00e8 bianco e decorato con varie forme geometriche colorate.\nVocabolario.\nIn episodi non editi in Italia, Shin spesso tende a confondere caratteri simili mentre scrive, come, ad esempio, \u3061 e \u3055. Nel parlato, invece, solo in giapponese, confonde parole dalla simile scrittura come \"hoi\" al posto di \"hai\" (s\u00ec) e \"ora\" al posto di \"ore\" (io). Inoltre, soprattutto in lingua madre, il bambino, quando incontra delle persone, le saluta con termini quali \"Arrivederci\" o \"Addio\", che fanno irritare molto l'individuo con cui conversa.\nTeledipendenza.\nShinnosuke \u00e8 un teledipendente, tanto che, se la televisione si guasta, si mette a piangere o a elencare i programmi che si perder\u00e0. I programmi che guarda sono stati inventati nell'adattamento italiano oppure adattati rispetto all'originale.\nI suoi preferiti sono e , dei quali legge anche le versioni a fumetto delle serie, assieme al manga Shogi Samurai (passione condivisa con Masao) e alla rivista \"Belle bambole beote in bikini\".\nMerchandising sul personaggio.\nData l'alta popolarit\u00e0 raggiunta dal personaggio, sia in Giappone che in altri paesi, oltre ai volumi del manga, ai DVD della serie anime e dei film ad essa correlati, sono stati creati molti oggetti da vendere.\nOltre a vari prodotti di consumo, anche i Chocobi (Scrocchia e crocchia in Italia), i biscotti preferiti da Shin, sono stati commercializzati in Giappone. Le confezioni sono verdi, come nella serie, oppure azzurre.\nShinnosuke \u00e8 inoltre il protagonista in dei videogiochi incentrati su di lui in particolare e pi\u00f9 generalmente su tutti i personaggi della serie. Di questi giochi, in Italia ne \u00e8 arrivato solo uno: .\nInterpretazione delle sigle.\nShinnosuke canta diverse sigle dell'anime, talvolta anche con altri personaggi della serie o con cantanti veri e propri.\nIn Giappone, canta due sigle (entrambe d'apertura) da solo, tre (due di apertura e una di chiusura) con Misae, una (d'apertura) con il ragazzo mascherato, una con i \"Crayon Friends\" (d'apertura, la sigla speciale per il 15\u00ba anniversario), una (di chiusura) con Haruo Minami e una (di chiusura) con Marron Koshaku.\nAnche in Italia Shin canta personalmente delle sigle, ma, a differenza del Giappone, solo due, entrambe adattamenti di sue sigle originali. Queste sigle (una di apertura e una di chiusura) sono state effettuate per la trasmissione di nuovi episodi su Cartoon Network risalente al 2009."}
{"id": "2449089", "revid": "767487", "url": "https://it.wikipedia.org/wiki?curid=2449089", "title": "Squartet", "text": "Gli Squartet sono un trio di musica rock composto da Fabiano Marcucci (basso), Manlio Maresca (chitarra) e Marco Di Gasbarro (batteria), con l'aggiunta del tecnico del suono Francesco Fazzi.\nBiografia.\nFormati a Roma nel 2004, hanno suonato in Italia ed Europa, collaborando con gruppi e musicisti come Ron Anderson, Mike Watt, Testadeporcu, Melt-Banana. Poco propensi alle catalogazioni musicali, gli Squartet definiscono la loro musica semplicemente come un \"rock sui generis\".\nCon la JazzcoreInc, collettivo di musicisti, label discografica e promoter di eventi musicali in Italia e all'estero, gli Squartet hanno pubblicato il loro album d'esordio, omonimo, ricevendo un riscontro positivo dalla critica specializzata, ed ottenendo una nomination al Premio \"Fuori dal Mucchio\" (patrocinato dal MEI) per miglior album d'esordio del 2005.\nDel 2009 \u00e8 la seconda uscita, \"Uwaga!\", distribuita in Italia da Goodfellas e negli Stati Uniti da Wayside, costola della Cuneiform Records.\nNel periodo intercorso tra la pubblicazione dei due album, il trio ha partecipato ad altri progetti musicali, come Fingerprints (The Snakefinger Tribute Orchestra) ed Ardecore, il gruppo folk capitolino di Giampaolo Felici, in cui nel 2007 \u00e8 entrato a far parte stabilmente, alternandosi agli Zu come band di supporto e con cui, nello stesso anno, si aggiudica il Premio Tenco come miglior Opera Prima.\nStile.\nAccostati a volte al genere progressive, sono piuttosto legati all'approccio sporco del punk e destrutturante della no wave, arricchito dall'attivit\u00e0 negli ambiti folk, jazz e della musica classica."}
{"id": "2449099", "revid": "287204", "url": "https://it.wikipedia.org/wiki?curid=2449099", "title": "Acciaio non effervescente", "text": ""}
{"id": "2449101", "revid": "380453", "url": "https://it.wikipedia.org/wiki?curid=2449101", "title": "Nazionale di pallavolo maschile del Montenegro", "text": "La nazionale di pallavolo maschile del Montenegro \u00e8 una squadra europea composta dai migliori giocatori di pallavolo del Montenegro ed \u00e8 posta sotto l'egida della Federazione pallavolistica del Montenegro.\nRosa.\nSegue la rosa dei giocatori convocati per il campionato europeo 2021."}
{"id": "2449102", "revid": "1516566", "url": "https://it.wikipedia.org/wiki?curid=2449102", "title": "Qixin Zhong", "text": "Pratica le competizioni di velocit\u00e0, specialit\u00e0 nella quale ha vinto quattro titoli mondiali consecutivi e ha stabilito pi\u00f9 volte il record mondiale sul muro omologato dei 15 metri.\nBiografia.\nHa iniziato a partecipare alle competizioni internazionali di velocit\u00e0 a sedici anni nel 2006. L'anno successivo alla sua solo quarta gara internazionale \u00e8 gi\u00e0 vincitore del Campionato del mondo di arrampicata 2007, titolo che vincer\u00e0 per altre tre edizioni consecutive nel 2009, 2011, e 2012.\nDurante le competizioni ha abbassato pi\u00f9 volte il record mondiale sul muro omologato dei 15 metri:"}
{"id": "2449106", "revid": "1337338", "url": "https://it.wikipedia.org/wiki?curid=2449106", "title": "Orogenesi ercinica", "text": "L'orogenesi ercinica, o orogenesi varisica, \u00e8 il processo che ha contribuito alla formazione delle montagne europee in seguito alla collisione continentale, avvenuta nel carbonifero tra i continenti Laurussia, Armorica, e il Gondwana.\nRecentemente con la dizione \"varisico\" ci si riferisce al periodo di formazione orogenetica compreso tra 380 e 280 milioni di anni fa, e in qualche pubblicazione il termine \u00e8 adottato per eventi deformativi ancora pi\u00f9 recenti e non collegati alla collisione tra Laurasia e Gondwana.\nTrae il proprio nome da quello della Selva Ercinia.\nEtimologia.\nIl termine \"varisico\" deriva dal nome latino medievale della regione \"Variscia\", l'area di origine della trib\u00f9 germanica dei Varisci, e fu coniato nel 1880 dal geologo austriaco Eduard Suess. Anche il raro minerale Variscite, scoperto nel Vogtland, un distretto della Sassonia, in Germania, ha la stessa etimologia. L'attributo \"ercinico\" deriva invece dal nome della Foresta Ercinia, l'immensa distesa boscosa che copriva la parte centrale dell'attuale Germania. \nEntrambe le denominazioni furono introdotte in riferimento alle direzioni di assestamento delle deformazioni orogenetiche, la \"varisica\" per la direzione sudovest-nordest e l'ercinica per la sudest-nordest. Lo scorrimento varisico si applica alla direzione delle linee di piega dei pi\u00f9 antichi affioramenti che attraversano la Germania e i paesi adiacenti, e la terminologia fu estesa dalla direzione alla linea di piega vera e propria. Uno dei pionieri di questi studi fu il geologo tedesco Franz Kossmat, che introdusse nel 1927 una suddivisione tuttora valida di queste formazioni.\nAnche per la direzione \"ercinica\", riferita alla catena montuosa dell'Harz, in Germania, si \u00e8 avuto lo stesso spostamento di significato e oggi i due termini sono diventati praticamente dei sinonimi, con il \"varisico\" maggiormente utilizzato in ambiente tedesco. Negli USA la terminologia \u00e8 riferita solo alla componente europea della fase orogenetica che ha dato luogo in Nord America alla contemporanea formazione dei Monti Appalachi. \nDistribuzione.\nLa cintura ercinica europea e nordamericana comprende massicci cristallini del Portogallo, della Spagna occidentale (Galizia), del sudovest dell'Irlanda (Munster), della Cornovaglia, Devon, Pembrokeshire, Penisola di Gower e Vale of Glamorgan. In Francia \u00e8 visibile nella Bretagna, al di sotto del bacino parigino fino alle Ardenne, nel Massiccio Centrale, nei Vosgi e in Corsica. In Italia riguarda la Sardegna, la Calabria, parte della Sicilia e alcuni settori delle Alpi Carniche in Friuli Venezia Giulia, mentre in Germania comprende il Massiccio Renano, le Ardenne, l'Eifel, i Taunus, la Foresta Nera e i monti Harz. Il Massiccio Boemo, tra la Repubblica Ceca e la Polonia, funge da confine orientale della cintura deformativa ercinica europea. Altre deformazioni erciniche meridionali sono parzialmente occultate e ricoperte dall'orogenesi alpina. Nelle Alpi, un sottostante nucleo ercinico \u00e8 presente nel Massiccio dell'Aar e del Monte Bianco, mentre le catene montuose Dinariche, greche e turche rappresentano il confine sudoccidentale del varisico.\nIl varisico europeo fu contemporaneo all'orogenesi Acadiana e Allegheniana negli Stati Uniti, che port\u00f2 alla formazione dei Monti Ouachita e degli Appalachi e di altre catene montuose nel New England, in Nuova Scozia e nel Labrador. La Meseta del Marocco e i monti dell'Anti Atlante nell'Africa nordoccidentale mostrano strette correlazioni con i Monti Appalachi di cui rappresentavano il margine orientale prima dell'apertura dell'Oceano Atlantico settentrionale durante il Giurassico.\nAnche gli Urali, il Pamir e il Tien Shan sono attribuibili all'orogenesi ercinica."}
{"id": "2449108", "revid": "298229", "url": "https://it.wikipedia.org/wiki?curid=2449108", "title": "Dominik Windisch", "text": "\u00c8 fratello di Markus, a sua volta biatleta di alto livello.\nBiografia.\nOriginario di Rasun-Anterselva, \u00e8 entrato a far parte della nazionale italiana nel 2008. Ha preso parte a un'edizione dei Mondiali giovanili, Ruhpolding 2008 (16\u00ba in individuale, 26\u00ba in sprint, 28\u00ba in inseguimento, 3\u00ba in staffetta), a due dei Mondiali juniores, Canmore 2009 (16\u00ba in sprint, 31\u00ba in inseguimento, 7\u00ba in staffetta) e Torsby 2010 (23\u00ba in sprint, 8\u00ba in inseguimento, 6\u00ba in individuale, 10\u00ba in staffetta) e ad alcune gare della Coppa Europa juniores.\nIn Coppa del Mondo ha esordito il 17 marzo 2011 nella sprint di Oslo Holmenkollen (63\u00ba) e ha ottenuto la prima vittoria, nonch\u00e9 primo podio, il 5 gennaio 2012 nella staffetta di Oberhof.\nIn carriera ha preso parte a due edizioni dei Giochi olimpici invernali, (11\u00ba nella sprint, 65\u00ba nell'individuale, 25\u00ba nell'inseguimento, 25\u00ba nella partenza in linea, 5\u00ba nella staffetta, 3\u00ba nella staffetta mista) e (3\u00ba nella sprint, 16\u00ba nell'inseguimento, 50\u00ba nell'individuale, 17\u00ba nella partenza in linea, 12\u00ba nella staffetta, 3\u00ba nella staffetta mista), e a otto dei Campionati mondiali di biathlon.\nIn occasione dei Campionati mondiali di biathlon 2019, oltre ad aver centrato il bronzo nella staffetta mista, ha ottenuto la medaglia d'oro nella partenza in linea dopo una gara pazza caratterizzata da forti raffiche di vento.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nRL = staffetta\nMX = staffetta mista"}
{"id": "2449109", "revid": "1594989", "url": "https://it.wikipedia.org/wiki?curid=2449109", "title": "Arrampicata di velocit\u00e0", "text": "L'arrampicata di velocit\u00e0 \u00e8 una disciplina dell'arrampicata sportiva dove il fine primario \u00e8 la velocit\u00e0 di salita. Il termine \u00e8 utilizzato per indicare:\nVie lunghe su roccia.\nThe Nose.\nUna delle vie d'arrampicata che conta il maggior numero di tentativi di record di velocit\u00e0 \u00e8 \"The Nose\" su El Capitan, via di difficolt\u00e0 fino all'8a+/5.13c salita per la prima volta in libera da Lynn Hill nel 1993.\nL'attuale record di salita \u00e8 di 1 ora, 58 minuti e 07 secondi stabilito da Tommy Caldwell e Alex Honnold il 6 giugno 2018.\nCompetizioni.\nIn campo agonistico l'arrampicata di velocit\u00e0, detta \"speed\", \u00e8 una delle tre discipline dell'arrampicata sportiva, insieme alla lead e al bouldering.\nDal 2007 la IFSC ha omologato un muro di arrampicata di 10\u00a0m o 15\u00a0m dove effettuare le competizioni. La via da competizione \u00e8 fornita di un sistema di cronometraggio alla partenza e all'arrivo, un sensore in cima alla via che permette agli atleti di fermare il tempo. La via viene salita in moulinette, cio\u00e8 con corda dall'alto, in modo che l'atleta possa concentrarsi solo sul tempo di salita.\nIl record mondiale maschile nei 15\u00a0m appartiene a Veddriq Leonardo con 5\"20 stabilito il 28 maggio 2021 durante la finale della Coppa del mondo a Salt Lake City. Il record mondiale femminile nei 15\u00a0m appartiene a Iulia KAPLINA (RUS), stabilito al Campionato Europeo, Russia, il 21 novembre 2020, con 6\"964 I primatisti italiani sono Gianluca Zodda, 5\"56 stabilito in Coppa Europa Gaflenz (AUT) il 27 giugno 2021, e Giulia Randi, 7\"67, stabilito ai campionati mondiali giovanili di Voronezh (RUS) il 21 agosto 2021."}
{"id": "2449110", "revid": "1543377", "url": "https://it.wikipedia.org/wiki?curid=2449110", "title": "Tashkurgan (citt\u00e0)", "text": "Tashkurgan (cinese: \u5854\u4ec0\u5e93\u5c14\u5e72; pinyin: T\u01cesh\u00edk\u00f9\u011brg\u0101n; uiguro: \u062a\u0627\u0634\u0642\u06c7\u0631\u063a\u0627\u0646) o Taxkorgan \u00e8 il capoluogo della Provincia Autonoma Tagica di Tashkurgan, una delle province della prefettura di Kashgar, nella Regione Autonoma Uigura dello Xinjiang, Cina. Il nome in lingua uigura significa \"fortezza\" (o \"torre\") \"di pietra\". Si trova a 3.300 m s.l.m. in una zona vicina ai confini con il Tagikistan, l'Afghanistan e il Pakistan.\n\u00c8 un antico centro di commercio di pecore, lana e derivati, specialmente tappeti; ed \u00e8 circondata da frutteti. La popolazione \u00e8 in maggioranza tagica di lingua sarikoli. Altre lingue parlate sono lo uiguro e il cinese, una piccola minoranza parla il wakhi (il corridoio del Wakhan afgano \u00e8 collegato a Tashkurgan dal passo del Vachir, o Wakhir ).\nIl fiume Tashkurgan ha inizio subito a nord del passo Khunjerab e scorre verso nord lungo la strada del Karakorum verso Tashkurgan; subito prima della citt\u00e0 svolta a est fino a raggiungere il bacino del Tarim dove si immette nel fiume Yarkand.\nStoria.\nTashkurgan era una delle tappe lungo la Via della seta. Convergevano qui le principali rotte carovaniere dirette verso nord a Kashgar; verso est a Karghalik; nel Badakhshan e nel Vacan in direzione ovest; e a sud-ovest, nelle zone settentrionali del Pakistan, verso Chitral e la valle dello Hunza.\nCirca 2.000 anni fa, durante la dinastia Han, Tashkurgan era il principale centro del regno di Puli (\u84b2\u7281) ed \u00e8 menzionato nel libro degli Han. Poi fu conosciuta come Varshadeh.\nSecoli dopo Tashkurgan divenne la capitale del regno Sarikol (\u8272\u52d2\u5e93\u5c14) e in seguito del Qiepantuo (\u6705\u76d8\u9640) nell'area di influenza persiana. Nell'angolo nord-est della citt\u00e0 si erge un'enorme fortezza della dinastia Yuan (1277-1367) conosciuta come \"castello della Principessa\" e soggetto di molte leggende locali. Le rovine di un tempio zoroastriano si trova poco distante.\nOggi, Tashkurgan si trova sulla strada del Karakorum che collega la Cina al Pakistan, da Kashgar a Islamabad, attraverso il passo Kunjerab. Pur non essendo vicina al confine \u00e8 l'ultima citt\u00e0 cinese e vi si svolgono i controlli di frontiera."}
{"id": "2449115", "revid": "1573940", "url": "https://it.wikipedia.org/wiki?curid=2449115", "title": "West Virginia Chaos", "text": "Il West Virginia Chaos \u00e8 una societ\u00e0 calcistica statunitense con sede a Charleston (Virginia Occidentale). Fondato nel 2003, questo club milita nella USL Premier Development League (PDL).\nI Chaos giocano i loro incontri casalinghi al Schoenbaum Stadium sin dal 2004.\nStoria.\nLa prima stagione in PDL del West Virginia Chaos risale al 2003, ed \u00e8 stata molto negativa: ha chiuso infatti al sesto posto della Mid-Atlantic Division con solo 2 vittorie su 17 gare.\nNel 2004 le prestazioni sono migliorate, infatti i Chaos hanno ottenuto 4 vittorie che per\u00f2 non hanno loro evitato di chiudere la stagione nuovamente in ultima posizione, a ben 21 punti di distacco dalla prima classificata, i Carolina Dynamo.\nNel 2005 le cose non sono migliorate molto: le 5 vittorie stagionali hanno consentito ai Chaos di chiudere la regular season al penultimo posto in classifica.\nAnche il 2006 non si \u00e8 di molto discostato dalle stagioni precedenti. Nonostante le 6 vittorie complessive, la squadra del West Virginia non \u00e8 infatti riuscita a entrare nei playoff.\nIl 2007 \u00e8 stata la peggior stagione nella storia dei Chaos. Le sole 3 vittorie hanno relegato la squadra all'ultimo posto (su 9 squadre) della Mid Atlantic Division, a ben 34 punti dai campioni degli Hampton Roads Piranhas.\nIl pessimo stato di forma dei Chaos \u00e8 proseguito anche nel 2008, nonostante il trasferimento della squadra nella Central Conference Great Lakes Division, e nonostante l'ingaggio del giovane e promettente allenatore inglese Luke Ibbetson. I Chaos sono riusciti a inanellare una striscia negativa di 14 gare senza vittorie (di cui 5 pareggiate e 9 perse). L'unica vittoria stagionale \u00e8 arrivata alla penultima gara della regular season, in cui hanno sconfitto per 5-0 i Fort Wayne Fever."}
{"id": "2449119", "revid": "830939", "url": "https://it.wikipedia.org/wiki?curid=2449119", "title": "Eugenio Duca", "text": "Biografia.\nNegli anni 1970 \u00e8 attivo nel sindacato ferrovieri, dal 1978 a 1983 \u00e8 fa parte della Commissione permanente marittima presso la Camera di Commercio. Dal 1983 al 1997 \u00e8 consigliere comunale ad Ancona. Sposato con due figli.\nAlle elezioni politiche del 1994 viene eletto alla Camera dei deputati con la coalizione cell'Alleanza dei Progressisti nel collegio uninominale di Ancona, dove viene confermato anche alle elezioni politiche del 1996 e del 2001 con la coalizione de l'Ulivo.\n\u00c8 stato responsabile nazionale dei Democratici di Sinistra del settore dell'economia marittima portuale ed ha fatto parte del consiglio nazionale dello stesso partito, fino al congresso del 2007.\nAlle elezioni amministrative del 2009 si \u00e8 presentato come candidato Sindaco di Ancona sostenuto dalla lista \"Sinistra - per Ancona\" e ha ottenuto il 5,90% delle preferenze.\nMuore ad Ancona a causa di un malore improvviso."}
{"id": "2449133", "revid": "28592", "url": "https://it.wikipedia.org/wiki?curid=2449133", "title": "Budapesht", "text": ""}
{"id": "2449135", "revid": "28592", "url": "https://it.wikipedia.org/wiki?curid=2449135", "title": "Gumri", "text": ""}
{"id": "2449136", "revid": "196390", "url": "https://it.wikipedia.org/wiki?curid=2449136", "title": "Alternativa per una Repubblica Egualitaria", "text": ""}
{"id": "2449139", "revid": "124123", "url": "https://it.wikipedia.org/wiki?curid=2449139", "title": "Toyoda Sakichi", "text": ""}
{"id": "2449143", "revid": "39224", "url": "https://it.wikipedia.org/wiki?curid=2449143", "title": "Ocse", "text": ""}
{"id": "2449145", "revid": "729019", "url": "https://it.wikipedia.org/wiki?curid=2449145", "title": "Bianchi (autoblindo)", "text": "L'autoblindo Bianchi, detta anche \"Automitragliatrice Bianchi\" fu uno dei primi blindati italiani durante la prima guerra mondiale.\nProdotta dalla Bianchi, il prototipo dell'automezzo era gi\u00e0 esistente all'epoca della guerra italo-turca.\nStoria e dati tecnici.\nAllo scoppio della Guerra italo-turca, l'Automobile Club di Milano decise di aprire una sottoscrizione per donare due autoblindo al Regio Esercito e dimostrare cos\u00ec l'importanza e la versatilit\u00e0 dell'automobile.\nIdeate dal sodale barone Antonio de Marchi le autoblindo furono realizzate su due autotelai da 50/60 HP messi a disposizione dalla Edoardo Bianchi e dalla Isotta Fraschini.\nI nuovi veicoli erano protetti da piastre metalliche di 6 mm di spessore e armate con due mitragliatrici da 6,5\u00a0mm, una sistemata in una torretta al centro, l'altra dentro alla cabina di pilotaggio e che proteggeva il retro. Dato che il peso complessivo era di circa 3.000 kg, speciali accorgimenti vennero presi per rinforzare le ruote. A tale scopo la Pirelli realizz\u00f2 e mise a disposizione una serie di pneumatici adatti.\nLa raccolta dei fondi necessari fu rapida, ma i lavori di realizzazione non furono altrettanto celeri, anche data l'assenza di modelli a cui riferirsi. Per giungere a un risultato soddisfacente furono effettuati vari collaudi, presso la zona militare di Cascina Malpensa, lontano da occhi indiscreti.\nFinalmente pronte ed enfaticamente denominate \"Incrociatori del deserto\", le due autoblindo furono consegnate all'Esercito nel maggio del 1913, in occasione del decennale di fondazione dell'Automobile Club di Milano, quando la Guerra italo-turca era pressoch\u00e9 terminata.\nIl Regio Esercito non si mostr\u00f2 inizialmente molto interessato al nuovo veicolo militare. Tuttavia, con lo scoppio della Prima guerra mondiale e l'entrata nel conflitto dell'Italia nel maggio 1915, le idee dei vertici militari cambiarono e subito apparve una versione aggiornata e migliorata nella carrozzeria dell'autoblindo Bianchi. Un terzo modello apparve nel 1916, senza torretta e con la mitragliatrice montata semplicemente sullo scafo.\nL'Italia impieg\u00f2 un ridotto numero di queste autoblindo lungo il fronte italiano dal 1915 al 1916.\nNonostante la rudimentalit\u00e0 delle autoblindo Bianchi e il loro esiguo numero prodotto, il modello influenz\u00f2 il design di altri simili veicoli europei; inoltre gett\u00f2 le basi per l'impostazione della Lancia 1Z."}
{"id": "2449149", "revid": "212348", "url": "https://it.wikipedia.org/wiki?curid=2449149", "title": "Ebcl", "text": ""}
{"id": "2449150", "revid": "124567681", "url": "https://it.wikipedia.org/wiki?curid=2449150", "title": "Fruttuoso di Tarragona", "text": "Vescovo di Tarragona, fu martire insieme ai diaconi Augurio ed Eulogio ed \u00e8 venerato come santo dalla Chiesa cattolica.\nAgiografia.\nSecondo la \"passio\" tradizionale venne arrestato allo scoppio della persecuzione di Valeriano e, dopo essersi rifiutato di abiurare, condannato dal governatore Emiliano ad essere bruciato vivo nell'anfiteatro insieme ai suoi diaconi che ne condivisero la sorte. La stessa fonte descrive le apparizioni, con i diaconi, sia durante la morte (ascesa al cielo dell'anima) che in seguito ai cristiani ed a Emiliano.\nSecondo la tradizione le sue ceneri sarebbero conservate presso l'abbazia di San Fruttuoso a Camogli, dove sarebbero state traslate da san Prospero a seguito dell'invasione araba della Spagna."}
{"id": "2449157", "revid": "339392", "url": "https://it.wikipedia.org/wiki?curid=2449157", "title": "Arrampicatore", "text": ""}
{"id": "2449163", "revid": "486946", "url": "https://it.wikipedia.org/wiki?curid=2449163", "title": "Matteo evangelista", "text": ""}
{"id": "2449169", "revid": "1442080", "url": "https://it.wikipedia.org/wiki?curid=2449169", "title": "Hypo Group Tennis International 2008 - Singolare", "text": "Il singolare del Hypo Group Tennis International 2008 \u00e8 stato un torneo di tennis facente parte dell'ATP Tour.\nJuan M\u00f3naco era il detentore del titolo, ma Nikolaj Davydenko lo ha battuto in finale 6\u20132, 2\u20136, 6\u20132."}
{"id": "2449171", "revid": "320578", "url": "https://it.wikipedia.org/wiki?curid=2449171", "title": "Vescovo di Tarragona", "text": ""}
{"id": "2449175", "revid": "1543377", "url": "https://it.wikipedia.org/wiki?curid=2449175", "title": "Comunit\u00e0 montana Val di Vara", "text": "La Comunit\u00e0 montana Val di Vara era un comprensorio montano della Liguria, in provincia della Spezia, formato dai comuni di: Beverino, Bolano, Borghetto di Vara, Brugnato, Calice al Cornoviglio, Follo, Pignone, Ricc\u00f2 del Golfo di Spezia, Carro, Carrodano, Maissana, Rocchetta di Vara, Sesta Godano, Varese Ligure e Zignago.\nNata dall'unione delle tre precedenti enti locali quali la Comunit\u00e0 montana dell'Alta Val di Vara, la Comunit\u00e0 montana della Media e Bassa Val di Vara e la Comunit\u00e0 montana della Riviera Spezzina, per disposizioni collegate alla legge finanziaria 2011, la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Sesta Godano. L'ultimo presidente, eletto nel 2009, \u00e8 stato Eraldo Scappazzoni.\nStoria.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, i comuni dell'originaria e soppressa Comunit\u00e0 montana della Riviera Spezzina quali Bonassola, Deiva Marina, Framura, Levanto, Monterosso al Mare, Riomaggiore e Vernazza avevano delegato la Comunit\u00e0 Montana Val di Vara alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati.\nDescrizione.\nSi trattava di un territorio amministrativo compreso tra i comuni delle Cinque Terre, la provincia di Massa-Carrara, la provincia di Genova, la provincia di Parma, sostanzialmente rimarcando il bacino idrografico del fiume Vara, fino alla confluenza del fiume Magra. Parte del territorio che era compreso nella comunit\u00e0 \u00e8 sotto tutela del Parco naturale regionale di Montemarcello-Magra.\nCaratteristiche.\nAntropizzazione.\nLe caratteristiche antropiche del territorio sono omogenee, essenzialmente costituite da agglomerati rurali la maggior parte posti in collina.\nIl flusso migratorio della popolazione \u00e8 stato, fino agli anni settanta, da questi centri al capoluogo di provincia, dove si trovava impiego al porto o nell'Arsenale militare.\nNegli ultimi 30 anni, il miglioramento urbanistico, dei servizi e delle vie di comunicazioni ha determinato un riflusso di popolazione, stanca di vivere in citt\u00e0. \nLa particolare salubrit\u00e0 dei centri storici ha aperto le porte ad un mercato immobiliare che ha trovato terreno fertile nei turisti, desiderosi di poter usufruire di una propriet\u00e0 in luoghi accoglienti e incontaminati.\nLo sviluppo degli ultimi anni ha fortemente favorito la crescita dei centri urbani alle pendici delle colline, lungo le vallate, e ha determinato un deflusso di popolazione verso la vallata bassa del Vara o verso i centri urbani maggiori.\nLa parte alta della valle ha caratteristiche del tipico paesaggio appenninico, con agglomerati rurali sparsi e centri urbani di primaria importanza.\nEconomia.\nL'economia si regge essenzialmente su un'agricoltura montana e sul turismo, specie nel periodo estivo, quando l'alta valle del Vara ospita molti villeggianti, sia originari della zona, sia forestieri.\nLa vicinanza del mare rende la Val di Vara un luogo ideale di villeggiatura, immerso nelle campagne e facilmente collegato alle vicine realt\u00e0 balneari, sia del litorale sabbioso sarzanese, sia della riviera della Cinque Terre.\nRecentemente si \u00e8 sviluppata massicciamente la pratica dell'agricoltura biologica. Grande attenzione viene riposta sullo sviluppo sostenibile della comunit\u00e0, con considerazione per l'utilizzo di fonti energetiche rinnovabili.\nIn tal senso \u00e8 nota la costruzione sul territorio del comune di Sesta Godano di una centrale eolica da 3 GigaWatt."}
{"id": "2449178", "revid": "830939", "url": "https://it.wikipedia.org/wiki?curid=2449178", "title": "Legall de Kermeur", "text": "Nato in una famiglia di origine bretone, fu considerato il pi\u00f9 forte giocatore francese fino a quando venne superato dal suo allievo, Francois-Andr\u00e9 Philidor. \nEra un assiduo frequentatore del famoso Caf\u00e9 de la R\u00e9gence di Parigi, dove giocava spesso partite a \"handicap\", dando pedoni o pezzi di vantaggio. \nIl suo nome \u00e8 associato al matto di Legal, in cui il bianco riesce a mattare il re avversario in sette mosse con una spettacolare combinazione che prevede anche il sacrificio della donna. Gioc\u00f2 questa partita, in una versione leggermente diversa, nel 1750 a Parigi contro Saint-Brie. \u00c8 l'unica che ci \u00e8 rimasta di lui. "}
{"id": "2449185", "revid": "76963", "url": "https://it.wikipedia.org/wiki?curid=2449185", "title": "Kazuyoshi Kumakiri", "text": "Carriera.\nNato ad Obihiro, nell'Hokkaid\u014d, Kazuyoshi Kumakiri frequent\u00f2 la \"\u014csaka Art College\". Dopo aver realizzato alcuni cortometraggi comici, che non present\u00f2 mai al pubblico perch\u00e9 a suo dire non facevano ridere, diresse come tesi di laurea \"Kichiku\", horror-splatter che narra di un gruppo di studenti estremisti che si uccidono tra di loro. Il film fu girato in 16 mm e fu proiettato nel 1998 al Festival di Berlino, riscuotendo un buon successo di critica e scandalizzando non poco a causa delle sue immagini pregne di brutale violenza.\nIl successivo film diretto da Kumakiri fu \"Hole in the Sky\", diretto nel 2001, vincitore di tre premi tra i quali il FIPRESCI al regista. Nel 2003 gir\u00f2 il film drammatico \"Antenna\", presentato nella categoria \"Controcorrente\" alla 60\u00aa Mostra internazionale d'arte cinematografica di Venezia. \n\"Mentre in \"Kichiku\" direi che la sofferenza \u00e8 soprattutto \"esteriore\" e si manifesta nella violenza dei comportamenti dei personaggi - ha spiegato il regista - Con il film \"Antena\" ho tentato di bilanciare questi due aspetti della sofferenza, descrivendo da un lato il dolore intimo di una famiglia che non riesce ancora ad accettare la scomparsa della propria figlia, e dall'altro il rapporto perverso ma intimamente coinvolgente tra Yuichiro e Naomi\"..\nSuccessivamente Kumakiri diresse altri quattro film, tra i quali \"\", tratto da un violento manga di Jir\u014d Matsumoto, che riflette sulla questione della giustizia in Giappone e lo fa con uno stile che centellina la violenza dei contenuti.\nIn veste di sceneggiatore, oltre a scrivere cinque dei suoi sette film, ha collaborato con Sion Sono, scrivendo il film d'azione \"Hazard\", mentre come attore \u00e8 apparso in \"Blind Beast vs. Dwarf\", diretto nel 2001 da Teruo Ishii."}
{"id": "2449188", "revid": "287204", "url": "https://it.wikipedia.org/wiki?curid=2449188", "title": "Berezovka", "text": ""}
{"id": "2449190", "revid": "773636", "url": "https://it.wikipedia.org/wiki?curid=2449190", "title": "Ber\u00ebzovka", "text": ""}
{"id": "2449193", "revid": "288300", "url": "https://it.wikipedia.org/wiki?curid=2449193", "title": "Arturo Garc\u00eda", "text": ""}
{"id": "2449197", "revid": "36426", "url": "https://it.wikipedia.org/wiki?curid=2449197", "title": "Campanile Alberto", "text": "Il Campanile Alberto, adiacente alla Chiesa di San Giovanni Maggiore, risale all'anno Mille. A base quadrata, circa dalla met\u00e0 della sua altezza di 23 metri la sezione diventa ottagonale. Ogni lato dell'ottagono ospita tre finestre monofore e culmina con un tetto spiovente realizzato con tegole rosse.\nIl campanile deve il suo nome al mecenate Aliberto Quarquagli Gigliolini, di origine fiorentina, che ne finanzi\u00f2 la costruzione."}
{"id": "2449199", "revid": "2014155", "url": "https://it.wikipedia.org/wiki?curid=2449199", "title": "Teodolinda di Leuchtenberg", "text": "Storia.\nInfanzia.\nSuo padre era il duca di Leuchtenberg Eugenio di Beauharnais, figlio del visconte Alexandre de Beauharnais, ufficiale dell'esercito regio francese, e della creola Giuseppina di Beauharnais; sua madre era la principessa Augusta di Baviera, figlia secondogenita del re Massimiliano I di Baviera e della sua prima moglie Augusta Guglielmina d'Assia-Darmstadt. \nVenne battezzata col nome di Teodolinda in ricordo della Principessa del VI secolo di stirpe regale, discendente per parte materna della casata longobarda maggior portatrice del \"carisma\" regale, i Letingi, Regina consorte dei Longobardi e d'Italia e soggetto della celebre serie di affreschi nel Duomo di Monza degli Zavattari denominati \"Storie della regina Teodolinda\".\nMatrimonio.\nL'8 febbraio del 1841, a Monaco di Baviera, Teodolinda spos\u00f2 Guglielmo, conte di W\u00fcrttemberg, poi duca d'Urach, figlio del duca Guglielmo Federico di W\u00fcrttemberg e della moglie morganatica la baronessa Guglielmina von Tunderfeldt-Rhodis.\nPer poter sposare Teodolinda, Guglielmo dovette convertirsi al cattolicesimo.\nMorte.\nTeodolinda mor\u00ec il 1\u00ba aprile del 1857 dopo una breve malattia e fu sepolta nella tomba di famiglia a Ludwigsburg, mentre il suo cuore venne sepolto nella \"Hauskapelle\" del Palazzo reale di Monaco.\nDiscendenza.\nDal matrimonio tra Teodolinda e Guglielmo di W\u00fcrttemberg nacquero quattro figlie:"}
{"id": "2449210", "revid": "729019", "url": "https://it.wikipedia.org/wiki?curid=2449210", "title": "De Havilland DH.37", "text": "Il de Havilland DH.37 fu un aereo da turismo monomotore, biplano biposto sviluppato dall'azienda aeronautica britannica de Havilland Aircraft Company nei primi anni venti.\nFu il primo velivolo commissionato da un privato ad una casa costruttrice.\nStoria del progetto.\nIl DH.37 venne commissionato e progettato da Alan Butler, un noto aviatore nonch\u00e9 direttore della Havilland. Venne richiesto un biplano biposto e il primo esemplare vol\u00f2 nel giugno 1922, mentre il secondo aereo fu pronto solo nel 1924 e successivamente venduto in Australia.\nIl velivolo di Butler fu utilizzato massicciamente nei successivi cinque anni della sua costruzione e solo nel 1927 gli venne sostituito il motore con un ADC Nimbus, un 6 cilindri in linea raffreddato ad aria da 300 hp (224 kW), e l'aereo fu convertito in un velivolo da gara monoposto, rinominato D.H.37A. Tuttavia precipit\u00f2 nel giugno dello stesso anno, mentre volava ancora con una configurazione biposto, causando la morte del passeggero e il ferimento del pilota.\nIl DH.37 venduto in Australia ebbe una lunga vita operativa. Inizialmente utilizzato dal Controller of Civil Aviation, successivamente pass\u00f2 alla Guinea Gold Company, in Nuova Guinea dove divenne il primo aereo utilizzato da questa nazione. Precipit\u00f2 nel Nuovo Galles del Sud nel marzo del 1932."}
{"id": "2449221", "revid": "299827", "url": "https://it.wikipedia.org/wiki?curid=2449221", "title": "Elton John Greatest Hits One Night Only", "text": ""}
{"id": "2449223", "revid": "320578", "url": "https://it.wikipedia.org/wiki?curid=2449223", "title": "Pastora", "text": ""}
{"id": "2449235", "revid": "1543377", "url": "https://it.wikipedia.org/wiki?curid=2449235", "title": "Fiamignano", "text": "Fiamignano \u00e8 un comune italiano di abitanti del Lazio, in provincia di Rieti, e pi\u00f9 precisamente nel Cicolano, sopra la valle del Salto. Fino al 1927 ha fatto parte della provincia dell'Aquila, in Abruzzo; in precedenza, per oltre 600 anni (dal 1233 al 1861) era stato parte integrante del giustizierato d'Abruzzo e della provincia Abruzzo Ulteriore Secondo, nel distretto di Cittaducale, con L'Aquila come capoluogo.\nGeografia fisica.\nTerritorio.\nSituato a quasi mille metri di altitudine, \u00e8 il comune pi\u00f9 elevato dei quattro in cui \u00e8 divisa la Valle del Salto con il territorio costituito prevalentemente da montagne ricoperte prevalentemente da querce, faggi e abeti.\nTra i monti \"Serra\", \"Tra Le Serre\" e Nuria (gruppo dei Monti del Cicolano) si estendono i tre famosi altopiani di Rascino, Cornino e d'Aquilente (con i tre piccoli laghi, Lago di Rascino, Lago di Cornino e Lago dell'Aquilente) dove, durante il periodo invernale, si pu\u00f2 praticare lo sci di fondo e altre attivit\u00e0 mentre in estate e in primavera \u00e8 luogo ideale per le escursioni in montagna (a piedi, a cavallo e mountain bike). Anche il lago del salto ricade in parte nel territorio del comune.\nLa fauna \u00e8 composta principalmente da lupi (ormai anche nel fondovalle), volpi, cinghiali, conigli e lepri. Il territorio \u00e8 famoso per la numerosa quantit\u00e0 di funghi di varie specie che si possono trovare negli altopiani; copiosa \u00e8 anche la coltivazione di lenticchie.\nClima.\nClassificazione climatica: zona F, 3163 GR/G\nStoria.\nEpoca romana.\nA Fiamignano, secondo alcuni storici, sorgeva l\u2019antica citt\u00e0 equicola di Cliternia, che in epoca romana raggiunse lo status di municipium, qui recentemente identificata . Poche sono le notizie a riguardo di Cliternia nelle fonti letterarie. Da Plinio sappiamo soltanto che questa citt\u00e0 sorgeva in territorio equicolo. Il Coarelli ricorda che \u201ca Fiamignano e nelle frazioni adiacenti sono numerosi iscrizioni (alcune di magistrati) che mostrano l\u2019importanza di questo vicus, probabilmente il pi\u00f9 notevole dell'area\u201d. Nella piazza di Fiamignano si conserva l'iscrizione dei censori Marci Lartiedi Sabini, padre e figlio, relativa alla costruzione di un acquedotto ed ai restauri di un fanum. \nAltra epigrafe menziona un certo Sellusius Certus, questore e duumviro di Cliternia . \nLa fondazione romana di Cliternia risale ad et\u00e0 repubblicana e viene collegata alla conquista romana del territorio equicolo del 302 a.C. Il territorio della Res publica Aequiculanorum doveva terminare ad ovest presso Rieti in corrispondenza dei monti dei Balzi, nella frazione di Grotti di Cittaducale. Il fiume Salto invece doveva costituire il confine naturale che divideva il territorio di Cliternia da quello di Nersae.\nIl territorio di Fiamignano era costellato da santuari romani in opera poligonale. \nSul monte Aquilente, in localit\u00e0 Sant'Angelo, \u00e8 presente un terrazzamento in opera poligonale che recinge un\u2019area grossomodo rettangolare, grande circa 35 x 14 metri. L\u2019opera poligonale \u00e8 di IV maniera e viene datata alla fine del II secolo a.C. \nLa posizione di questo santuario equicolo, posto a ben 1.350 metri di altezza, lo colloca in posizione dominante sull\u2019intero ager Aequiculanus, su cui affacciava la fronte stessa del santuario. Un\u2019epigrafe rinvenuta nella sottostante frazione di S. Agapito permetterebbe di attribuire questo santuario a Giove Ottimo Massimo, il cui culto in effetti era diffuso nelle localit\u00e0 romane di altura . La menzione nell\u2019epigrafe di altri \u201cdei e dee\u201d, rimasti anonimi, lascia intendere che qui si veneravano diverse divinit\u00e0 locali. \nNel 1966 venne eretta sul posto una chiesetta alpina, adiacente a quella medievale di S. Angelo in Cacumine (andata distrutta). In quella circostanza venne riportato alla luce un cippo di calcare inscritto, il quale menziona quattro comunit\u00e0 vicane che alla fine del II secolo a.C. donarono al santuario ben 135 nummi (monete) d\u2019argento.\nNella frazione di Marmosedio, la chiesa medievale di S. Lorenzo in Fano sorge al di sopra di un terrazzamento in opera poligonale di III maniera, databile alla fine del II secolo a.C. e conservato oggi per una lunghezza di 32 metri. Il toponimo Fano induce ad interpretare le mura come sostruzioni per un tempio equicolo (fanum) ed indicare una continuit\u00e0 religiosa tra l\u2019epoca romana ed il Medioevo, quando sullo stesso luogo venne eretta la chiesa benedettina di S. Lorenzo in Fano. Al tempio equicolo appartenevano probabilmente alcune colonne conservate all\u2019interno della chiesa, nonch\u00e9 un capitello dorico (trafugato) ed un rocchio di colonna, riutilizzato oggi per sorreggere l\u2019acquasantiera.\nApparteneva all\u2019antica Cliternia anche il santuario equicolo con mura in opera poligonale di Alzano, nel contemporaneo comune di Pescorocchiano.\nMedioevo.\nNel 591, con la conquista Longobarda operata da Ariolfo, Duca di Spoleto, Fiamignano cos\u00ec come il resto del territorio viene annesso al Ducato di Spoleto, costituendo cos\u00ec il castaldato Cicolano.\nL'originario nucleo del paese si form\u00f2 nel secolo IX intorno alla Rocca di Poggio Poponesco, a circa 1\u00a0km dall'attuale centro, sorta per la difesa in seguito alle invasioni saracene. Oggi si conservano i resti della Rocca, che sorge su speroni rocciosi del Monte Serra, sulla cui cima era situata anche la chiesa di Sant'Angelo \"In cacumine montis\". Intorno all'alta torre del castello di Poggio Poponesco furono costruite case in pietra a protezione della fortificazione e la chiesa di Santa Maria del Poggio. In seguito alla distruzione del castello la popolazione si riun\u00ec in un luogo pi\u00f9 basso, dando vita ad un secondo insediamento che ebbe il nome di Fiamignano. La frazione di Mercato (che sorge al di sotto di Poggio Poponesco), dotata di una curtis e dell'antico foro, era il luogo di scambio commerciale fra umbri, sabini e abruzzesi fino all'Ottocento ed inoltre il luogo di esercizio delle funzioni religiose.\nNel 1226, durante le lotte fra l'imperatore Federico II di Svevia e la Chiesa, il feudo comprendente Fiamignano pass\u00f2 dai Mareri alla famiglia Colonna. Pi\u00f9 tardi, con il cambiamento della politica papale nei confronti degli Angioini (di cui i Mareri erano saldi sostenitori), i Mareri cercarono di rientrare in possesso delle loro terre, ma le truppe ribelli distrussero completamente il castello di Poggio Poponesco nel 1283 (oggi rimangono soltanto i resti della torre difensiva e parte delle mura di difesa).\nDopo la distruzione, cominci\u00f2 a svilupparsi l'attuale paese di Fiamignano che con l'avvento di Carlo II d'Angi\u00f2, torn\u00f2 di nuovo ai Mareri, compreso in un territorio molto ridotto rispetto al feudo originario, fino al 1523 quando Maria Costanza Mareri lo vendette al cardinale Pompeo Colonna, vescovo di Rieti. Successivamente passato ai Barberini, rimase ad essi fino al 1700. Fiamignano e Mercato furono per molto tempo un'unica entit\u00e0 e solo nel 1853 si ufficializz\u00f2 la denominazione del comune.\nEpoca moderna.\nFiamignano entr\u00f2 a far parte del regno napoletano durante il periodo napoleonico e del distretto di Cittaducale durante la restaurazione. Con l'Unit\u00e0 d'Italia si registr\u00f2 in tutto il Cicolano un\u2019adesione al regno italiano, ma successive sollevazioni di quanti auspicavano un ritorno dei Borboni, placate con l\u2019intervento dell\u2019esercito, dettero vita nella regione al fenomeno del brigantaggio. Nel 1927 il territorio venne aggregato alla neonata provincia di Rieti. Il successivo sbarramento del Salto, per scopi idroelettrici, ha mutato la morfologia della zona, arricchendola turisticamente di uno specchio d\u2019acqua.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Fiamignano pass\u00f2 dalla provincia dell'Aquila a quella di Rieti.\nInfrastrutture e trasporti.\nStrade.\nL'arteria stradale pi\u00f9 importante che attraversa il territorio comunale \u00e8 la strada statale 578 Salto Cicolana (detta anche \"superstrada Rieti-Torano\"), una strada a scorrimento veloce che collega il comune da un lato al capoluogo Rieti, dall'altro a Torano di Borgorose dove si trova il casello autostradale \"Valle del Salto\" dell'autostrada A24 (con la quale si possono raggiungere agevolmente Roma, Avezzano e L'Aquila). Il comune \u00e8 servito da tre svincoli: quello di Pagliara, quello di Gamagna (il pi\u00f9 vicino al capoluogo comunale) e quello di San Paolo.\nIl territorio comunale \u00e8 attraversato inoltre da due tortuose strade provinciali, che garantivano i collegamenti tra Rieti e Torano prima della costruzione della superstrada: una \u00e8 la strada provinciale n. 22 (detta anche \"Cicolana Alta\"), che passa all'interno del centro abitato di Fiamignano seguendo un percorso a mezzacosta sulla montagna; l'altra \u00e8 la strada provinciale n. 67 (detta anche \"Cicolana Bassa\"), che dopo aver seguito la costa del lago del Salto risale fino ad incontrare la \"Cicolana Alta\" nella frazione di Santa Lucia; quest'ultima \u00e8 anche il punto di origine della strada provinciale Amiternina, che collega Fiamignano al comune aquilano di Tornimparte."}
{"id": "2449237", "revid": "297745", "url": "https://it.wikipedia.org/wiki?curid=2449237", "title": "Terraferma Veneziana", "text": ""}
{"id": "2449241", "revid": "320578", "url": "https://it.wikipedia.org/wiki?curid=2449241", "title": "Tumore del polmone", "text": ""}
{"id": "2449243", "revid": "767487", "url": "https://it.wikipedia.org/wiki?curid=2449243", "title": "Xavi Crespo", "text": ""}
{"id": "2449249", "revid": "838137", "url": "https://it.wikipedia.org/wiki?curid=2449249", "title": "Hypo Group Tennis International 2008 - Doppio", "text": "Il doppio del Hypo Group Tennis International 2008 \u00e8 stato un torneo di tennis facente parte dell'ATP Tour.\nSimon Aspelin e Julian Knowle erano i detentori del titolo, ma Aspelin non ha partecipato quest'anno.\nSolo Knowle ha partecipato facendo coppia con J\u00fcrgen Melzer, ma Marcelo Melo e Andr\u00e9 S\u00e1 li hanno battuti in finale 7\u20135, 6\u20137(3), 13\u201311."}
{"id": "2449250", "revid": "986213", "url": "https://it.wikipedia.org/wiki?curid=2449250", "title": "Elisabetta di Clarence", "text": "Biografia.\nLa principessa Elisabetta nacque il 10 dicembre 1820 al Palazzo di St. James dal principe Guglielmo, Duca di Clarence (futuro re Guglielmo IV), terzo figlio del re Giorgio III e di Carlotta di Meclemburgo-Strelitz. Sua madre era la principessa Adelaide di Sassonia-Meiningen, figlia di Giorgio I di Sassonia-Meiningen. Come nipote di un monarca inglese, ottenne il titolo completo di Sua Altezza Reale la Principessa Elisabetta di Clarence.\nLa nascita della principessa Elisabetta fu un evento significante nel XIX secolo in Inghilterra. Suo padre, infatti, era il secondo in linea di successione al trono dopo la morte della cugina di Elisabetta, la principessa Carlotta del Galles, nel 1817 e del loro nonno Giorgio III nel 1820. Dal momento che i due fratelli maggiori del Duca di Clarence non avevano figli legittimi, ella era dunque destinata un giorno a salire sul trono inglese.\nGi\u00e0 l'anno precedente, per\u00f2, alla coppia dei duchi di Clarence era morta una figlia, Carlotta, ed Elisabetta, che pure in principio sembrava godere di ottima salute, mor\u00ec nell'infanzia a seguito di un'infezione intestinale il 4 marzo 1821, venendo sepolta nella cappella di San Giorgio al castello di Windsor. Successivamente suo padre ascese al trono, rimanendovi sino al 1837, ed alla sua morte gli succedette la nipote, la famosa regina Vittoria, la quale tenne sempre un busto della piccola principessa Elisabetta nel proprio appartamento privato di Kensington Palace a ricordo di chi, di fatto, con la propria morte, le aveva concesso di ascendere al trono."}
{"id": "2449260", "revid": "767487", "url": "https://it.wikipedia.org/wiki?curid=2449260", "title": "Lega del Chianti", "text": "La Lega del Chianti fu un'alleanza politico militare creata dalla Repubblica di Firenze nel 1384 con la missione di difendere e amministrare il territorio del Chianti per conto della repubblica.\nStoria.\nIntorno al 1250 Firenze divise il suo territorio in Leghe per difendere il territorio in caso di guerra. Il territorio del Chianti ebbe come capoluogo Radda in Chianti. Il territorio amministrato dalla Lega del Chianti era molto ampio tanto da dover essere suddiviso in tre terzieri :\nLa lega del Chianti fu una lega di citt\u00e0 rurali, denominati \"popoli\", che vennero dotati di uno statuto e il pi\u00f9 antico risale al 1384. Per stemma ebbero l'immagine di un Gallo Nero su fondo oro. L'immagine in seguito, parzialmente modificata, divenne il simbolo del vino Chianti Classico.\nLa lega sopravvisse anche alla fine delle lotte tra Firenze e Siena e, trasformatasi in semplice ripartizione amministrativa, fu soppressa solo nel 1774 dal Granduca Pietro Leopoldo e suddivisa nei tre comuni attuali."}
{"id": "2449266", "revid": "599013", "url": "https://it.wikipedia.org/wiki?curid=2449266", "title": "Fran Murcia", "text": ""}
{"id": "2449268", "revid": "1272592", "url": "https://it.wikipedia.org/wiki?curid=2449268", "title": "Centro studi e ricerche di medicina aeronautica", "text": "Il Centro studi e ricerche di medicina aeronautica fu istituito nel 1937 e insediato a Guidonia presso il \"Reparto Alta Quota\", con l'obiettivo di studiare attitudine e resistenza al volo, ed individuare cos\u00ec i limiti fisiologici il cui superamento aveva molto spesso condotto negli anni precedenti a incidenti mortali.\nDescrizione.\nL'istituzione del Centro, affiancato da due sedi sussidiarie a Torino (presso l'Istituto di Fisiopatologia umana) e Milano (presso il Laboratorio Sperimentale dell'Universit\u00e0 Cattolica del Sacro Cuore), si inseriva un filone aperto gi\u00e0 negli anni Venti, a seguito delle problematiche emerse durante la Prima guerra mondiale, che avevano fatto capire come l'essere in buona salute, avere buon udito e vista e non soffrire di vertigini non fossero requisiti sufficienti per la selezione di un pilota. Vennero cos\u00ec gradatamente introdotti altri parametri, legati alla psicologia comportamentale e alle reazioni psicomotorie, per valutare negli aspiranti piloti caratteristiche quali emotivit\u00e0, capacit\u00e0 di attenzione, capacit\u00e0 di sopportare e reagire correttamente a stress.\nTra i pionieri in questo campo di studi, vi furono Padre Agostino Gemelli, il capitano medico Tommaso Lomonaco, il professor Rodolfo Margaria; il primo orientato alla psicologia applicata, il secondo alle condizioni generali del volo, il terzo alla respirazione ad alta quota.\nFu in quegli anni che, oltre a introdurre nuove branche della medicina e della psicologia nello studio del volo umano, si punt\u00f2 anche ad una sistematizzazione e standardizzazione dei test cui sottoporre i piloti: tra gli esami, quelli di oculistica, otorino con audiometria e test vestibolari, test per l'equilibrio, spirometria, cardiologia, medicina generale, psicologia. Per realizzarli, furono introdotte nuove apparecchiature o aggiornate quelle ereditate dall'Istituto medico-legale di Montecelio: tra queste, apparecchi ciclo-spirometrici, apparecchi per gasanalisi respiratoria, camera anecoica e camera ipobarica, per verificare la resistenza allo sforzo in condizioni di alta quota.\nL'attivit\u00e0 del Centro di Guidonia fu determinante nel 1937 per il conseguimento da parte del t.col. Mario Pezzi del record di altezza (15.655 metri) per velivoli a pistoni, conquistato indossando una tuta pressurizzata che anticipava in molti aspetti le moderne tute astronautiche, e -l'anno successivo- del primato di 17.083 metri quota raggiunta in una cabina stagna, termo-pressurizzata antesignana delle future capsule spaziali.\nCon l'avvento della seconda guerra mondiale le attivit\u00e0 furono sospese, e solo nel 1951 il Centro fu ricostituito e trasferito a Roma presso l'Istituto Medico Legale, sotto la guida di Tommaso Lomonaco.\nSotto la sua guida, furono aggiunte nuove attrezzature, alcune delle quali all'avanguardia per quei tempi, tanto da far riconquistare in breve tempo al Centro la fama di cui aveva goduto in precedenza. Tra queste, sedie rotatorie, una doppia ruota e una centrifuga, una torre per esperimenti in microgravit\u00e0, e una particolare attrezzatura per studiare la locomozione di eventuali astronauti in condizioni di peso ridotto.\nFu proprio l'atteggiamento pionieristico verso le attivit\u00e0 non solo aeronautiche, ma anche spaziali, che spinse John Glenn, primo statunitense ad essere andato in orbita, a visitare il Centro, nel 1965, assieme al Centro Ricerche Aerospaziali (CRA) dove lavorava la squadra di Luigi Broglio, impegnata nel Programma San Marco.\nNel 1986 il Centro fu trasformato in Reparto medicina aeronautica e spaziale, e trasferito nell'aeroporto di Pratica di Mare."}
{"id": "2449276", "revid": "400694", "url": "https://it.wikipedia.org/wiki?curid=2449276", "title": "L'\u00e9den et apr\u00e8s", "text": ""}
{"id": "2449277", "revid": "1613185", "url": "https://it.wikipedia.org/wiki?curid=2449277", "title": "Codex Rossanensis", "text": "Il Codex Purpureus Rossanensis (Gregory-Aland: \u03a3 o 042) \u00e8 un manoscritto onciale greco del VI secolo, conservato a Rossano nel Museo diocesano e del Codex. Al suo interno contiene i testi dei vangeli di Matteo e Marco, e una serie di miniature che ne fanno uno dei pi\u00f9 antichi manoscritti miniati del Nuovo Testamento conservatisi. L'aggettivo \"Purpureus\" \u00e8 dovuto al fatto che le sue pagine sono di colore rossastro (in latino \"purpureus\").\nIl \"Codex Rossanensis\", assieme ai manoscritti \u03a6, N, e O, appartiene al gruppo dei manoscritti onciali purpurei.\nNell'ottobre del 2015 \u00e8 stato riconosciuto quale patrimonio documentario dell'umanit\u00e0 e inserito dall'Unesco tra i 47 nuovi documenti del \"Registro della memoria mondiale.\"\nDescrizione.\nFu ritrovato nel 1879 all'interno della sacrestia della Cattedrale di Maria Santissima Achiropita di Rossano da Adolf von Harnack e pubblicato subito dopo da Oscar von Gebhardt; \u00e8 un evangeliario in lingua greca del 550 d.c. \u00c8 composto di 188 fogli di pergamena (31 x 26 cm) contenenti il \"Vangelo secondo Matteo\" e il \"Vangelo secondo Marco\" (quest'ultimo con la lacuna 16,14-20), oltre ad una lettera di Eusebio di Cesarea a Carpiano sulla concordanza dei vangeli. In origine conteneva tutti e quattro i vangeli canonici, come si evince dalla prima miniatura che contiene i simboli dei quattro evangelisti e soprattutto dalla presenza delle concordanze eusebiane, e pertanto doveva contare circa 400 fogli. La parte scritta \u00e8 vergata in maiuscola biblica onciale su due colonne.\nIl manoscritto riporta testi vergati in oro ed argento ed \u00e8 impreziosito da 14 miniature, accompagnate in calce da cartigli descrittivi, che illustrano i momenti pi\u00f9 significativi della vita e della predicazione di Ges\u00f9, di cui alcune costituiscono tra le prime e pi\u00f9 preziose rappresentazioni della figura di Ponzio Pilato, raffigurato come un giudice canuto, assiso sulla \"sella curulis\" nell'atto prima di ricevere il Cristo e poi di pronunciare la sentenza della condanna a morte al \"notarius\"."}
{"id": "2449278", "revid": "599013", "url": "https://it.wikipedia.org/wiki?curid=2449278", "title": "P\u00e9ter Kov\u00e1cs", "text": "Biografia.\n\u00c8 sposato con Melissa Wiik, calciatrice professionista norvegese.\nCarriera.\nClub.\nKov\u00e1cs ha cominciato la carriera in patria, vestendo la maglia del Salg\u00f3tarj\u00e1ni in Nemzeti Bajnoks\u00e1g II. \u00c8 poi passato all'\u00dajpest, compagine che gli ha dato l'opportunit\u00e0 di esordire nella massima divisione locale. \u00c8 stato successivamente in forza al V\u00e1c, per una stagione.\nNel 1999, Kov\u00e1cs \u00e8 stato ingaggiato dai finlandesi del Lahti, partecipanti alla Veikkausliiga. Dopo una stagione con questa maglia, \u00e8 stato ingaggiato dall'Haka, compagine in cui ha militato per due anni e mezzo e con cui ha vinto il campionato 2000 e la Suomen Cup 2002. Ha totalizzato 92 presenze e 31 reti nella massima divisione locale.\nA luglio 2002, i norvegesi del Troms\u00f8 \u2013 militanti in 1. divisjon, secondo livello del campionato locale \u2013 hanno annunciato l'ingaggio di Kov\u00e1cs. Ha esordito in squadra in data 14 luglio, subentrando a Vegard Berg-Johansen nel successo casalingo per 3-0 sull'Oslo \u00d8st, sfida in cui ha trovato la marcatura che ha fissato il risultato sul punteggio finale. Al termine della stagione, il Troms\u00f8 si \u00e8 guadagnato la promozione.\nIl 13 aprile 2003 ha debuttato quindi in Eliteserien, schierato titolare nella vittoria esterna per 2-3 sull'Aalesund, sfida in cui ha trovato anche una rete. Kov\u00e1cs \u00e8 rimasto in squadra fino al mese di luglio 2004.\nA luglio 2004 si \u00e8 trasferito al Viking, sempre in Eliteserien, a cui si \u00e8 legato con un contratto valido fino al 31 dicembre 2007. Ha disputato la prima partita in squadra il 25 luglio, schierato titolare nella sconfitta per 5-1 maturata sul campo del Lillestr\u00f8m. Il 22 agosto successivo ha trovato la prima rete, nel pareggio casalingo per 1-1 contro il V\u00e5lerenga. \u00c8 stato in forza al Viking fino al mese di luglio 2006.\nKov\u00e1cs \u00e8 stato quindi ingaggiato dallo Str\u00f8msgodset, in 1. divisjon. Il 2 luglio ha giocato la prima partita da titolare, coincisa con una sconfitta interna per 0-1 contro il Sogndal. Il 16 luglio ha realizzato le prime reti, con una doppietta inflitta ai danni dello Sparta Sarpsborg. Al termine della stagione, lo Str\u00f8msgodset ha conquistato la promozione. \u00c8 rimasto in squadra anche per la stagione seguente, in cui ha totalizzato 27 presenze e 10 reti tra campionato e coppa.\nNel 2008 \u00e8 passato all'Odd Grenland, in 1. divisjon. Ha debuttato il 6 aprile, segnando anche una rete nella vittoria per 2-1 sul Sandefjord. Con 23 reti, Kov\u00e1cs si \u00e8 laureato capocannoniere del campionato ed ha contribuito alla promozione dell'Odd Grenland in Eliteserien. Ad ottobre 2009 ha prolungato il contratto che lo legava al club fino al 31 dicembre 2012. \u00c8 rimasto in squadra fino al mese di agosto 2010.\nIl 30 agosto 2010, i belgi del Lierse hanno ufficializzato l'acquisto di Kov\u00e1cs, che si \u00e8 legato al nuovo club con un accordo biennale, con opzione per una terza stagione. L'11 settembre ha giocato la prima partita nella Pro League, in occasione del pareggio casalingo per 2-2 contro il Gent. Il 25 settembre ha trovato la prima rete, attraverso cui ha sancito la vittoria per 0-1 sul campo dello Charleroi.\nIl 28 dicembre 2011 \u00e8 stato annunciato il suo ritorno allo Str\u00f8msgodset, soggetto al buon esito delle visite mediche. Dopo averle superate, il 3 gennaio ha firmato un accordo biennale con il club. Il 23 marzo 2012 \u00e8 quindi tornato a calcare i campi da calcio norvegesi, venendo impiegato da titolare nella sconfitta per 2-1 sul campo del Molde. Il 24 aprile 2013 ha rinnovato il contratto con il club fino al 31 dicembre 2015. Ha contribuito alla vittoria finale del campionato 2013.\nIl 21 luglio 2015, lo Str\u00f8msgodset ha comunicato sul suo sito che Kov\u00e1cs avrebbe lasciato il club per firmare un contratto valido fino al termine della stagione con il Sarpsborg 08. Il 22 luglio, superate le visite mediche di rito, il Sarpsborg 08 lo ha presentato alla stampa. Ha esordito con questa casacca il 26 luglio, schierato titolare nel 2-2 interno contro il Mj\u00f8ndalen, in cui ha segnato una delle marcature in favore del Sarpsborg 08.\nA novembre 2015 \u00e8 stato reso noto il passaggio di Kov\u00e1cs al Sandefjord, a parametro zero, tornando cos\u00ec in 1. divisjon. Il giocatore si sarebbe aggregato ai compagni a partire dal 1\u00ba gennaio successivo, alla riapertura del calciomercato locale. Ha giocato la prima partita in squadra il 3 aprile, schierato titolare nel 4-1 inflitto allo Str\u00f8mmen, in cui ha realizzato anche una rete. Il Sandefjord ha centrato la promozione al termine della stagione.\nIl 26 giugno 2017, l'Arendal ha reso noto d'aver ingaggiato Kov\u00e1cs, che si sarebbe trasferito nel nuovo club alla riapertura del calciomercato, prevista per il 20 luglio: si \u00e8 legato con un accordo valido fino al termine della stagione. Ha esordito con questa casacca il 23 luglio, schierato titolare nel pareggio per 1-1 arrivato sul campo del Tromsdalen. Il 29 ottobre ha trovato la prima rete, nella sconfitta per 4-2 subita in casa dell'Ullensaker/Kisa.\nIl 5 dicembre 2017 ha fatto ritorno allo Str\u00f8msgodset, entrando nell'area tecnica del club e ritirandosi pertanto dal calcio professionistico. Ci\u00f2 nonostante, ha continuato a giocare a livello amatoriale, prima nello Stoppen e poi nel Re.\nNazionale.\nKov\u00e1cs ha vestito la maglia dell' in 9 occasioni, tra il 2003 ed il 2005, mettendo a segno una rete. Ha esordito il 20 agosto 2003, subentrando a Kriszti\u00e1n Kenesei nella sconfitta per 2-1 in amichevole contro la . Il 17 novembre 2004 ha messo a referto l'unica marcatura, con cui ha contribuito alla vittoria per 0-2 contro .\nStatistiche.\nPresenze e reti nei club.\n\"Statistiche aggiornate al 9 agosto 2019.\""}
{"id": "2449279", "revid": "400694", "url": "https://it.wikipedia.org/wiki?curid=2449279", "title": "Glissements progressifs du plaisir", "text": ""}
{"id": "2449281", "revid": "599013", "url": "https://it.wikipedia.org/wiki?curid=2449281", "title": "Alberto Pietrini", "text": "Carriera.\nCresciuto cestisticamente nelle giovanili della Galli San Giovanni Valdarno, quando nel 1985 passa alla Libertas Livorno (1985-1990). Successivamente ha militato con la Burghy Modena (1990-1993), la Reyer Venezia (1993-1996) e infine con l'Andrea Costa Imola fino al 2001. E' il padre di Elena Pietrini."}
{"id": "2449285", "revid": "149587", "url": "https://it.wikipedia.org/wiki?curid=2449285", "title": "Eruzioni etnee", "text": ""}
{"id": "2449291", "revid": "120826621", "url": "https://it.wikipedia.org/wiki?curid=2449291", "title": "Villette (romanzo)", "text": "Villette (\"Villette\"), pubblicato in Italia anche con i titoli Collegio femminile, L'angelo della tempesta, Miss Lucy, \u00e8 l'ultimo romanzo di Charlotte Bront\u00eb, pubblicato nel 1853.\nTema.\nDopo un disastro familiare non specificato, la timida Lucy Snowe, orfana e povera, si trasferisce dall'Inghilterra nella citt\u00e0 fittizia di Villette, ricalcata su Bruxelles, per insegnare in un collegio femminile belga. La direttrice \u00e8 l'autoritaria Madame Beck, e vi insegna il professore di letteratura, Monsieur Paul Emanuel, dal carattere deciso e irascibile. L'acuta trattazione della psicologia di Lucy, attraverso l'uso del doppio, riesce a trasmettere le emozioni di una donna trovatasi a ricominciare la propria vita daccapo, in un ambiente estraneo. La sua forza le permette di adattarsi. Ma Lucy non coroner\u00e0 il sogno di sposarsi, come sembra alludere l'autrice nel finale.\nCharlotte Br\u00f6nte insegn\u00f2 realmente in una scuola belga: il libro presenta molte somiglianze col suo primo romanzo \"Il professore\"."}
{"id": "2449297", "revid": "767487", "url": "https://it.wikipedia.org/wiki?curid=2449297", "title": "Our Lady Peace", "text": "Gli Our Lady Peace (spesso abbreviato in OLP) sono un gruppo musicale alternative rock/post-grunge canadese.\nStoria del gruppo.\nFormazione e debutto.\nNel 1992, il chitarrista Mike Turner inserisce un annuncio, \"Cercasi Musicista\", nel Now Magazine per formare una nuova band. Michael Maida (questo il vero nome di Raine), uno studente di Criminologia all'Universit\u00e0 di Toronto, \u00e8 il primo a rispondere. I due formano una band chiamata As If con Jim Newell alla batteria ed un amico di Mike Turner, Paul Martin, al basso. La band ha svolto dei concerti ad Oshawa con canzoni che contenevano un mix di materiale creato o coverato. L'amico di Turner abbandona la band, che affigge l'annuncio \"cercasi musicisti\" per rimpiazzarlo. Chris Eacrett, uno studente di Affari all'Univerisit\u00e0 Ryerson, risponde all'annuncio e viene accettato dopo le audizioni. Durante questo tempo Turner e Maida frequentano un seminario di musica e incontrano l'autore di canzoni e produttore Arnold Lanni, il responsabile degli Arnyard Studios, che li fa iniziare a scrivere nuovo materiale e a registrare alcune delle canzoni scritte al tempo degli As If, usando peraltro ancora questo nome.\nPer far capire meglio la nuova direzione musicale, il nome della band viene cambiato in Our Lady Peace con l'incoraggiamento di Lanny e del team management. Il gruppo suona nell'est Ontario e a Montr\u00e9al con l'assistenza del D.J. Williams (compagno di classe di Maida), insieme ai The Tea Party. Durante questo tempo, Maida inizia a usare il nome Raine per ridurre la confusione che si causava con i due Mike (Michael \"Mike\" Maida e Mike Turner) nella band. Un video indipendente della canzone \"Out of Here\" viene creato durante questo periodo da Sam Siciliano, uno studente di film alla Ryerson University e Mike Turner, che produce, crea e dirige il video. Il video viene mostrato nell'Indie Show dei MuchMusic.\nDopo il ritorno agli Arnyard Studios per continuare a scrivere e registrare materiale, Jim Newell lascia la band. La scrittura e la registrazione di nuovi pezzi continua con il batterista John Bouvette, con una coalizione del management (Rob Lanni ed Eric Lawrence) a rappresentare la band ed il batterista temporaneo Jody Wilson. Piccole vetrine vengono arrangiate con la Warner Canada, la EMI Music Canada e la Sony Music Canada. Al capo della A&amp;R della Sony Music Canada, a Richard Zuckerman, piace cosa gli fanno ascoltare, e decide di presentare il gruppo al presidente della Sony, Rick Camilleri, a Mike Roth e Gary Furniss, entrambi membri della Sony Music, che capiscono il potenziale della band e gli fanno un'offerta. La band incomincia a scrivere materiale aggiuntivo per il primo album, e cerca un nuovo batterista. Un diciassettenne, Jeremy Taggart, risponde all'annuncio e la band lo nomina nuovo batterista.\n\"Naveed\".\nDopo aver scritto e registrato il materiale con la continua assistenza su diverse canzoni di John Bouvette e il chitarrista Phil X che contribuisce con un solo in \"Denied\", nel 1994 gli Our Lady Peace pubblicarono il loro album di debutto, \"Naveed\", sotto l'etichetta Sony Record. la pubblicazione negli Stati Uniti ci sar\u00e0 nel 1995. In seguito all'uscita dell'album, la band va in tour con i I Mother Earth e i 54-40; il tour continua nel 1996 con Alanis Morisette. La canzone \"Naveed\" diventer\u00e0 una hit in Canada mentre \"Starseed\" lo diventer\u00e0 sia in Canada che negli Stati Uniti e sar\u00e0 impiegata come colonna sonora di \"Armageddon\".\nSuccesso internazionale.\nDopo \"Naveed\", gli Our Lady Peace sono lanciati nel palcoscenico internazionale. La band inizia il lavoro per il secondo album. In seguito alla scrittura, il bassista Chris Eacrett e la band dividono i loro stili musicali: questo porta all'abbandono del gruppo del bassista, a cui subentra un compagno di Raine Maida al Ridley College, Rob Coutts, che entrer\u00e0 nella band durante la registrazione del secondo album con il nome di Duncan Coutts.\n\"Clumsy\".\nL'album \"Clumsy\" venne distribuito nel 1997. Le canzoni pi\u00f9 di successo sono \"Superman's Dead\", \"4.A.M\", \"Automatic Flowers\", \"Carnival\" e l'omonima \"Clumsy\".\nLa copertina dell'album \u00e8 basata su una canzone, \"Trapeze\", che inizialmente sarebbe dovuto dare il titolo dell'album. Si decise poi per \"Clumsy\" poich\u00e9 \"Trapeze\" venne tolta dall'album per essere eseguita live.\nQuest'album \u00e8 ampiamente considerato il maggior sforzo musicale della band che stabilisce gli Our Lady Peace come miglior gruppo rock canadese e fornisce loro una presenza internazionale.\nIl Summersault Festival.\nNel 1998 gli Our Lady Peace iniziano il Summersault Festival, un tour in Canada dal 1998 al 2000 con band come Foo Fighters, A Perfect Circle e Smashing Pumpkins.\n\"Happiness.. Is Not a Fish That You Can Catch\".\nNel 1999, la band pubblica il suo terzo album, \"Happiness\u2026Is Not a Fish That You Can Catch\". L'album include molte hit come \"Thief\", una canzone su una ragazza malata di cancro, Mina Kim, che la band incontra. Altre hit sono \"One Man Army\" e \"Is Anybody Home?\". Il leggendario batterista jazz Elvin Jones parteciper\u00e0 alla canzone \"Stealing Babies\". Nella sessione per \"Happines\u2026\" viene acquisito Jamie Edwards, un multi-strumentista che rimarr\u00e0 un membro non ufficiale della band sino alla pubblicazione dell'album \"Gravity\" nel 2001, quando chieder\u00e0 di entrare ufficialmente nella band. Poco dopo il completamento dell'album, Jamie sceglier\u00e0 di lasciare la band, ma ritorner\u00e0 brevemente al posto di Mike Eisenstein durante il tour canadese di \"Gravity\". Nello stesso anno, la band suona 11 canzoni a Woodstock.\n\"Spiritual Machines\".\nNel 2000 la band pubblica, sotto l'etichetta Columbia Records, \"Spiritual Machines\", un concept album ispirato al libro di Ray Kurzweil \"The age of spiritual machines\". Durante le registrazioni, il batterista Jeremy Taggart sar\u00e0 bloccato da una caviglia infortunata. Matt Cameron, batterista dei Pearl Jam ed ex-membro dei Soundgarden, suoner\u00e0 la batteria in \"Right Behind You (Mafia)\" and \"Are You Sad?\" al posto di Jeremy.\n\"Spiritual Machines\" ha meno successo dei suoi predecessori. L'album contiene il singolo \"In Repair\", \"Life\" (impiegata nella colonna sonora del film \"Men with Brooms\") e \"Right Behind You (Mafia)\".\nCambio di direzione(2001-2005).\nNel dicembre 2001, dopo l'inizio della collaborazione con il produttore Bob Rock al nuovo album, il fondatore e leader della band Mike Turner lascia a causa di \"differenze creative e musicali\". In accordo con i membri della band, Turner lascia in modo amichevole, e pi\u00f9 tardi former\u00e0 la band Fair Ground. Nell'aprile del 2002, Steve Mazur viene annunciato come nuovo chitarrista della band.\n\"Gravity\".\nIl quinto album degli OLP, \"Gravity\" \u00e8 distribuito dopo alcuni anni per revisioni di mixaggio. Molti critici e i fan rivendicano un radicale cambio di direzione rispetto allo stile musicale del gruppo, che adotta un incremento dei suoni principali. In un'intervista nel 2002, Jeremy Taggart spiega che il cambiamento di direzione \u00e8 intenzionale, dicendo che \"Gravity\" \u00e8 il miglior album della band.\nIl primo singolo, che toccher\u00e0 subito le vette delle classifiche, \u00e8 \"Somewhere Out There\", che diventa la loro hit pi\u00f9 diffusa a livello internazionale. Il secondo singolo estratto \u00e8 \"Innocent\", che avr\u00e0 anch'esso successo, e riguadagner\u00e0 popolarit\u00e0 tramite lo show American Idol e il telefilm \"Scrubs\". \"Made of Steel\" diventa una hit in tutto il Nord America.\n\"Live from Calgary and Edmonton\".\nIl 24 giugno 2003 viene distribuito il primo (e finora unico) album live della band tramite Sony BMG. \"Live from Calgary and Edmonton\" contiene molte delle canzoni epiche della band, suonate in tutto il Canada. Le differenze notevoli dalle versioni di studio si notano in \"Naveed/Life\", suonata come una sola canzone con il supporto del pubblico.\n\"Healthy in Paranoid Times\".\nNell'agosto 2005 la band commercializza il suo sesto album, \"Healthy in Paranoid Times\", che include la canzone \"Angels/Losing/Sleep Will The Future Blame us\" e \"Where Are You\". Poco dopo l'uscita dell'album, gli OLP riveleranno che, durante la sua produzione, la band quasi si sciolse. Secondo Rolling Stone, la band ha avuto 1165 giorni di tempo per creare l'album, e le sue dodici tracce sono state scelte tra quarantacinque che la band ha scritto e prodotto.\nAlcune canzoni vengono suonate live, altre invece sono state modificate da Bob Rock, che le ha rese pi\u00f9 radio-friendly, e inserite nel CD. Un caso a parte riguarda la canzone \"Not Afraid\" che ha avuto 4 versioni con 4 testi differenti, uno dei quali suonato live ai Juno Awards nel 2003, mentre un secondo viene utilizzato nel promo di una nota birra canadese, la Labatt Blue.\nMaida ha sempre criticato \"Healthy in Paranoid Times\", dicendo che \u00abdurante la registrazione c'\u00e8 stato un totale eccesso ed \u00e8 stato una balla nel vero senso della parola, noi (riferendosi agli OLP) abbiamo ceduto ad una etichetta, abbiamo fatto molte canzoni per provare a trovare il giusto singolo per le radio americane e MTV\u00bb.\nCompilation, pausa e nuovo album (2006-2009).\nNel novembre 2006, esce in commercio la compilation di successi intitolata \"A Decade\". Qui ci sono due nuove canzoni, \"Kiss on the Mouth\" e \"Better Than Here\". Steve Mazur scriver\u00e0 in un blog di fan della band che queste due canzoni sono due canzoni provenienti dalla sessione di registrazione di \"Healthy in Paranoid Times\".\nL'album include le 10 canzoni top della carriera musicale degli OLP: \"Where Are You\", \"Clumsy\", \"In Repair\", \"Somewhere Out There\", \"Innocent\", \"Thief\", \"Naveed\", \"Starseed\" e \"4 A.M.\".\n\"A Decade\" include inoltre un bonus DVD che contiene concerti live ed interviste esclusive al Massey Hall Concert.\nDopo l'uscita della compilation, la band entrer\u00e0 in un piccolo periodo di pausa. La voce principale Raine Maida inizier\u00e0 a lavorare al suo primo album da solista, che esce nel 2007. Nel frattempo, gli altri membri della band sono occupati da impegni personali.\n\"Playlist: The Very Best Of Our Lady Peace\".\nIl 31 marzo 2009 la Sony commercializza un nuovo Best Of che contiene le hit pi\u00f9 famigerate come \"Naveed\" e \"Somewhere Out There\", ma anche canzoni che hanno fatto la storia della band come \"Car Crash\" e \"The Wonderful Future\".\n\"Burn Burn\".\nNel 2007, la band inizia a lavorare al suo settimo album, che viene completato nei primi mesi del 2009. Raine Maida ha definito il nuovo album come \"enorme\" e ha detto che si tratta di un \"buon album rock\", annunciando un ritorno all'originalit\u00e0 grezza di \"Naveed\", solamente un po' pi\u00f9 maturo. Il produttore di questo album \u00e8 Maida stesso.\nL'album contiene 10 delle 14 canzoni che sono state scritte e registrate. L'album \u00e8 stato completato nei primi del marzo 2009, con l'aggiunta di una canzone intorno a giugno, ed \u00e8 stato pubblicato il 21 luglio. Il primo singolo dell'album \u00e8 \"All You Did Was Save My Life\" che \u00e8 stato pubblicato il 25 maggio in contemporanea con il suo video ufficiale. Il 14 settembre \u00e8 stato pubblicato, solo in Canada, il secondo singolo \"The End Is Where We Begin\"; il singolo ha anche un video ufficiale. Il 22 aprile 2010 \u00e8 stato pubblicato il terzo singolo dell'album, \"Dreamland\", con un video ufficiale che vede la band impegnata nel tour effettuato proprio nello stesso periodo.\n\"Clumsy/Spiritual Machines Tour\", nuovo album (2010-2012).\nNel dicembre 2009, la band annuncia che suoner\u00e0 in uno speciale tour i suoi migliori album, vale a dire \"Clumsy\" e \"Spiritual Machines\", nella loro interezza.\nIl tour ha luogo in Canada ed in varie citt\u00e0 degli Stati Uniti, da marzo 2010 sino a maggio 2010. In questo tour la band dimostra di poter suonare \"Clumsy\" e \"Spiritual Machines\" in maniera egregia, in particolare \u00e8 da segnalare che il chitarrista Steve Mazur \u00e8 riuscito a suonare tutte le canzoni di questi album nonostante fossero state scritte dal suo predecessore Mike Turner, dimostrando dunque di essere in grado di \"ricreare\" l'atmosfera dei due album.\nInoltre, Raine Maida ha dimostrato di poter ancora cantare come negli \"anni d'oro\" della band: egli ha infatti cantato in falsetto dando prova di essere a livelli straordinari senza che la sua voce sia cambiata.\nQuesto tour ha rinfrancato la band, che ha annunciato che la rivisitazione delle canzoni di \"Clumsy/Spiritual Machines\" influenzer\u00e0 la realizzazione del nuovo album. \u00c8 stato inoltre annunciato un nuovo DVD Live riguardante questo tour (che non \u00e8 stato pubblicato nonostante le registrazioni effettuate).\n\"Curve\".\nA novembre del 2010, la band ha iniziato i lavori per il suo ottavo album, dimostrando di voler dare un nuovo cambiamento di direzione al proprio stile, stavolta per\u00f2 riavvicinandosi ai canoni che la hanno resa famosa, il falsetto di Raine Maida \"in primis\".\nI lavori del nuovo album entrano nel vivo ad aprile 2011, quando la band comincia a pubblicare, sul proprio canale ufficiale di YouTube, clip in cui si vedono i nuovi sforzi compiuti nel \"making of\" dell'album.\nIl nuovo album non ha ancora un titolo, ma si sa che sono state registrate ben 7 canzoni (ancora suscettibili di variazioni). Raine Maida annuncia che appena si raggiunger\u00e0 il numero di 10 canzoni si penser\u00e0 alla pubblicazione dell'album, in linea di massima il periodo indicato per la pubblicazione dell'album \u00e8 la fine dell'estate. Inoltre viene annunciato il ritorno in pianta stabile del falsetto.\nNel nuovo processo di sviluppo la band dimostra una nuova interazione con i fans, infatti sono spesso realizzati degli stream in diretta che vedono la band coinvolta nel produrre nuovo materiale.\nL'8 dicembre 2011 viene annunciato che il primo singolo dell'album, \"Heavyweight\", verr\u00e0 distribuito il 20 dicembre 2011 su iTunes US e Canada, per poi venire pubblicato in tutti gli altri store il 3 gennaio 2012. Il titolo del nuovo album viene annunciato su Twitter da Raine Maida e Steve Mazur: si chiamer\u00e0 \"Curve\". L'album sar\u00e0 commercializzato il 3 aprile 2012 in Canada, e il 17 aprile negli Stati Uniti. Il secondo singolo estratto dall'album \u00e8 \"As Fast as You Can\".\nL'abbandono di Jeremy Taggart e nono album in studio (2014-presente).\nDopo un 2013 di transizione, la band si concentra sul 2014, anno del ventesimo anniversario del primo album \"Naveed\", infatti a fine 2013 la band annuncia via newsletter che nel 2014 verr\u00e0 realizzato un tour commemorativo dell'album, nel suddetto tour la band rivisiter\u00e0 in chiave acustica molte canzoni provenienti da Naveed e sempre tramite newsletter d\u00e0 ai suoi fan un assaggio del tour con una versione di Naveed rivisitata in chiave acustica e registrata in studio. Tuttavia nei primi mesi del 2014 sorprendemente la band annuncia che il tour commemorativo \u00e8 stato cancellato a causa di non meglio precisati \"conflitti di programmazione\". Questo improvviso annuncio fa subito partire speculazioni attorno alla band in particolare riguardanti un presunto scioglimento di quest'ultima. Dopo mesi di silenzio, la band nel mese di giugno annuncia via Facebook di essere in studio per registrare nuove canzoni per un futuro nuovo album con il produttore Mike Elizondo, figura di spicco nel panorama musicale in quanto ha prodotto numerosi album di grandi artisti come Eminem, Dr Dre e Avenged Sevenfold. Tuttavia nei numerosi aggiornamenti direttamente dallo studio di registrazione non compare il batterista Jeremy Taggart, questo fa scatenare alcune indiscrezioni fra i fan riguardo all'abbandono della band da parte del batterista. Infatti il 30 giugno 2014 sia la band che il batterista annunciano che le loro strade si sono divise per la volonta di Taggart di seguire nuove strade e nuovi progetti. La band comunque decide di non sostituire Taggart \"ufficialmente\", scegliendo di ingaggiare Jason Pierce (ex batterista per i tour dei Paramore ed attuale batterista dei Treble Charger) per le annunciate date estive, mentre in studio \u00e8 Jason Boesel dei Rilo Kiley a prestare il proprio talento alla band. Durante la sessione di registrazione precedentemente annunciata, la band registra un numero non definito di canzoni (sembrerebbe 3) con Mike Elizondo al timone della produzione e Raine Maida annuncia poco dopo che un singolo verr\u00e0 pubblicato nelle settimane seguenti. Infatti il 10 luglio, alla stazione radio di Toronto 102.1 The Edge Raine Maida distribuisce la nuova canzone intitolata \"Won't Turn Back\" che ottiene un buon successo sia fra i fan che anche dalla critica come sottolineato da Raine Maida in alcune interviste. Il singolo viene pubblicato su iTunes Canada il 17 luglio 2014, nelle settimane seguenti Maida ha annunciato la sua disponibilit\u00e0 mondiale ma non ha annunciato una data precisa, il giorno di distribuzione viene annunciato dalla band su Facebook e su Twitter per il 24 agosto su iTunes USA (e di conseguenza anche sugli altri store internazionali iTunes).\nStili e Temi.\nConsiderando i primi album della band e specialmente \"Naveed\", il suono degli Our Lady Peace pu\u00f2 essere comparato a quello di altre band alternative rock come Soundgarden, The Smashing Pumpkins e Pearl Jam. Per quanto riguarda invece le strutture melodiche sono come i Beatles e i Led Zeppelin.\nVoce di Raine Maida.\nIl cantante leader Raine Maida \u00e8 stato definito \"senza rivali\" negli album da \"Naveed\" a \"Spiritual Machines\". Maida cantava in un registro da controtenore, e usava il falsetto esclusivamente quando cantava. Il modo di cantare in combinazione con la struttura melodica della band, dava spesso in molte canzoni un effetto surreale, come essere in un altro mondo.\nDopo il lavoro con Bob Rock in Gravity e HiPT, Maida interrompe l'uso del suo tradizionale falsetto e inizia a cantare in un registro da baritono. Maida interrompe l'uso del falsetto anche live durante l'esecuzione di canzoni pre-\"Gravity\". Per \"Burn Burn\" era stato annunciato il ritorno del falsetto in almeno 3 canzoni, tuttavia esso \u00e8 presente solo in \"Paper Moon\", ma vediamo un nuovo stile vocale vicino al tipico falsetto, nelle canzoni \"Escape Artist\" e \"Refuge\".\nNel tour \"Clumsy/Spiritual Machines\", Raine Maida ha dimostrato di poter cantare ancora in falsetto, raggiungendo quei picchi vocali che non raggiungeva da anni (basti pensare a \"Car Crash\" e \"The Wonderful Future\"), questo ha dato un'iniezione di fiducia alla band nella realizzazione del nuovo album, infatti \u00e8 stato annunciato in via ufficiale (ed anche mostrato nelle clip che vengono pubblicate per mostrare gli sviluppi del nuovo album) che il falsetto torner\u00e0 in maniera stabile nell'ottavo album della band."}
{"id": "2449298", "revid": "1522738", "url": "https://it.wikipedia.org/wiki?curid=2449298", "title": "Matt (Death Note)", "text": ""}
{"id": "2449300", "revid": "71155", "url": "https://it.wikipedia.org/wiki?curid=2449300", "title": "Discografia dei Planet Funk", "text": "La discografia del gruppo italiano dei Planet Funk."}
{"id": "2449306", "revid": "343572", "url": "https://it.wikipedia.org/wiki?curid=2449306", "title": "Eruzioni Etnee", "text": ""}
{"id": "2449308", "revid": "287204", "url": "https://it.wikipedia.org/wiki?curid=2449308", "title": "Tiny Dancer (Hold Me Closer)", "text": "Tiny Dancer (Hold Me Closer) \u00e8 un brano musicale di Ironik, pubblicato il 27 aprile 2009 come singolo tratto dall'album di debutto \"No Point in Wasting Tears\".\nLa canzone campiona il singolo \"Tiny Dancer\" di Elton John, uscito nel 1972.\n\u00c8 il primo singolo di Dj Ironik non pubblicato come maxi-single, e ha raggiunto una #3 UK.\nFormato e Tracce.\nSingolo in CD&lt;br&gt;\nDownload digitale&lt;br&gt;"}
{"id": "2449309", "revid": "104458", "url": "https://it.wikipedia.org/wiki?curid=2449309", "title": "Daniele Piller Roner", "text": "Biografia.\nSappadino, ha preso parte a due edizioni dei Mondiali giovanili, Val Martello 2007 (73\u00ba in sprint, 53\u00ba in inseguimento) e Ruhpolding 2008 (40\u00ba in sprint, 53\u00ba in inseguimento), a una dei Mondiali juniores, Nov\u00e9 M\u011bsto 2011 (31\u00ba in sprint, 49\u00ba in inseguimento, 33\u00ba in individuale) e ad alcune gare della Coppa Europa juniores.\nHa rappresentato l'Italia al Festival olimpico della giovent\u00f9 europea di Tampere 2007, conquistando il nono posto sia nella sprint di che nell'inseguimento.\nNel 2009 \u00e8 arrivato terzo agli assoluti disputati sul tracciato di Forni Avoltri, nella staffetta 4x7,5\u00a0km, assieme ai compagni di squadra Dominik Windisch e Mirco Doddi, Nel 2011 ha conquistato l'argento ai Campionati italiani juniores tenutisi all'Isolaccia, nella 15\u00a0km individuale.\nAl termine dell'attivit\u00e0 agonistica \u00e8 divenuto allenatore di sci, nel settore giovanile."}
{"id": "2449321", "revid": "1528507", "url": "https://it.wikipedia.org/wiki?curid=2449321", "title": "Moonlight Maze", "text": "Moonlight Maze fu il nome in codice che il governo USA diede nel 1999 ad una serie di attacchi coordinati ai computer del Dipartimento di difesa, importanti universit\u00e0 ed imprenditori militari Gli attacchi furono ricondotti ad un mainframe computer di Mosca, ma non \u00e8 chiaro se da l\u00ec avessero avuto origine o fosse stato usato semplicemente come snodo.\nIl 20 settembre 1999, Gregory Vistica pubblic\u00f2 su Newsweek un articolo sul \"Moonlight Maze\".\nIn quel report dichiar\u00f2 che gli hacker che conducevano gli attacchi riuscirono ad ottenere ingenti quantit\u00e0 di dati, come codici navali classificati o informazioni sui sistemi di guida dei missili, anche se non \u00e8 mai stato confermato che tali informazioni furono di fatto compromesse. Gli attacchi sarebbero cominciati a bassa frequenza nel gennaio 1999, contrastati quasi immediatamente, e ne fu rintracciata la loro sede a Mosca; questo non ferm\u00f2 gli intrusi che continuarono le loro intrusioni quasi silenziosamente, lasciando per\u00f2 qui e l\u00e0 tracce informatiche.\nSecondo quell'articolo, alcune cariche del dipartimento di difesa avrebbero affermato che l'attacco era:\nL'articolo era \"We're in the middle of a cyberwar\" (in italiano \"Siamo in mezzo ad una guerra cibernetica\") tratto da una citazione dall'allora vicesegretario della Difesa degli Stati Uniti, la seconda carica del Dipartimento della difesa degli Stati Uniti John Hamre. Ad ogni modo, alcune di queste notizie furono smentite poco dopo in un articolo di Dan Verton del \"Federal Computer Week\"."}
{"id": "2449326", "revid": "300067", "url": "https://it.wikipedia.org/wiki?curid=2449326", "title": "Christian Eyenga", "text": ""}
{"id": "2449329", "revid": "729019", "url": "https://it.wikipedia.org/wiki?curid=2449329", "title": "Aermacchi AM.3", "text": "L' Aermacchi AM.3 era un aereo militare biposto, monomotore, monoplano ad ala alta con capacit\u00e0 STOL, sviluppato negli anni sessanta da una joint-venture tra aziende aeronautiche italiane, Aermacchi e Aerfer, su progetto originale della statunitense Lockheed Corporation come variante militare del suo AL-60.\nRealizzato per competere a una specifica emessa dall'Esercito Italiano, non riusc\u00ec a imporsi sul progetto concorrente, il SIAI-Marchetti SM-1019, che ottenne il contratto di fornitura, tuttavia riusc\u00ec comunque ad avere un buon successo commerciale, in quanto 40 velivoli furono venduti, dal maggio 1972 al dicembre 1974, alla SAAF (South African Air Force) della South African Defence Force, l'allora definizione delle forze armate sudafricane, nel settembre 1970, dove rimase in servizio con il nome di Bosbok fino al 1992 nel ruolo di ricognitore, corriere e aereo da trasporto merci.\nIl primo Bosbok ad essere prodotto per la SAAF ha fatto il proprio debutto al Turin Aerospace Show nel 1972, con ancora la registrazione civile italiana (I- TAM). La variante gestito dal SAAF era la versione AM.3CM che aveva previsto quattro punti di attacco NATO M-4A. Durante il suo servizio con la SAAF il Bosbok era inserito negli Squadroni 41\u00b0 e 42\u00b0."}
{"id": "2449331", "revid": "574302", "url": "https://it.wikipedia.org/wiki?curid=2449331", "title": "Los Angeles Film Critics Association Award al miglior film", "text": "Il Los Angeles Film Critics Association Award al miglior film (\"Los Angeles Film Critics Association Award for Best Picture\") \u00e8 un premio assegnato annualmente dai membri del Los Angeles Film Critics Association al miglior film distribuito negli Stati Uniti nel corso dell'anno."}
{"id": "2449334", "revid": "1187695", "url": "https://it.wikipedia.org/wiki?curid=2449334", "title": "Parma Associazione Calcio 1990-1991", "text": "Questa voce raccoglie le informazioni riguardanti lAssociazione Calcio Parma nelle competizioni ufficiali della stagione 1990-1991.\nStagione.\nLa neopromossa societ\u00e0 ducale, in procinto di affrontare la Serie A per la prima volta, scommise sul portiere brasiliano Cl\u00e1udio Taffarel. Altri acquisti di rilievo, sempre stranieri, furono il difensore belga Gr\u00fcn e l'attaccante svedese Brolin. Prima di iniziare il campionato, gli emiliani furono eliminati dalla Fiorentina nel secondo turno di Coppa Italia perdendo 1-0 entrambe le gare. L'esordio in massima serie avvenne tra le mura amiche, rimediando una sconfitta di misura (1-2) dalla Juventus.\nDopo l'avvio incerto, il Parma prese a carburare in autunno sconfiggendo \u2013 peraltro in domeniche consecutive \u2013 i viola (2-3) e la Roma (2-1). Il girone di andata termin\u00f2 con un'altra vittoria inattesa, il 2-0 ai danni del Milan che cost\u00f2 ai rossoneri il titolo d'inverno. Durante la tornata finale, i gialloblu di Scala rimasero ancorati alle prime posizioni: a fine campionato, conseguirono cos\u00ec il quinto posto che valse l'immediata partecipazione alle coppe europee.\nMaglie e sponsor.\nViene confermata la seconda divisa in uso sin dalla stagione precedente, che viene utilizzata nelle partite in casa. Per le partite esterne viene utilizzata invece una divisa interamente gialla.\nOrganigramma societario.\nArea direttiva\nArea tecnica\nStatistiche.\nStatistiche di squadra.\n\"Statistiche aggiornate al 26 maggio 1991\"."}
{"id": "2449339", "revid": "184755", "url": "https://it.wikipedia.org/wiki?curid=2449339", "title": "Larry Parks", "text": "Biografia.\nFiglio di Nellie Klausman e Frank H. Parks, Larry Parks fece le prime esperienze come attore nella compagnia teatrale dell'Universit\u00e0 dell'Illinois (dove studi\u00f2 per diventare medico), dopodich\u00e9 lavor\u00f2 in una compagnia estiva di repertorio. Approdato a Broadway, non riusc\u00ec tuttavia ad affermarsi e, alla morte del padre, rinunci\u00f2 temporaneamente al teatro per accettare un impiego di ispettore alla stazione centrale di New York.\nGrazie all'interessamento di John Garfield e di Elia Kazan, conosciuti durante le prime esperienze a Broadway, Parks ebbe l'occasione di ritentare la strada del teatro con la partecipazione al dramma \"Golden Boy\", che gli apr\u00ec le porte anche del cinema e gli consent\u00ec di sottoscrivere un contratto con la Columbia Pictures, casa produttrice che lo lanci\u00f2 in commedie brillanti e musical.\nDopo una serie di brevi ruoli non accreditati, la fama giunse nel 1946 con la candidatura all'Oscar come migliore attore protagonista per \"Al Jolson\" di Alfred E. Green, in cui Parks imperson\u00f2 il leggendario attore e cantante statunitense, interprete de \"Il cantante di jazz\" (1927). Forte di una vaga rassomiglianza con Jolson, Parks lo interpret\u00f2 nuovamente tre anni pi\u00f9 tardi nel film \"Non c'\u00e8 passione pi\u00f9 grande\" (1949), fortunato seguito del precedente.\nLa carriera cinematografica di Parks sub\u00ec una grave battuta d'arresto nel 1951, allorquando egli ammise, dinanzi alla Commissione per le attivit\u00e0 antiamericane, di essere stato affiliato al Partito comunista tra il 1941 e il 1945, durante il periodo della seconda guerra mondiale. Inserito nella lista nera e costretto a lasciare Hollywood, Parks intraprese piccole tourn\u00e9e in provincia e poi riusc\u00ec a girare un paio di film in Europa, l'ultimo dei quali fu \"Freud - Passioni segrete\" (1962) di John Huston, nel quale interpret\u00f2 il ruolo di Joseph Breuer, medico e psichiatra austriaco, precursore delle teorie di Sigmund Freud. Dopo questo film abbandon\u00f2 progressivamente le scene per dirigere con profitto un'agenzia immobiliare. \nSposato dal 1944 con l'attrice Betty Garrett, nei primi anni sessanta Parks apparve ancora a Broadway in \"Love and Kisses\" (1963) e occasionalmente con la moglie in spettacoli a Las Vegas e in tourn\u00e9e teatrali estive. Mor\u00ec per un attacco cardiaco nel 1975, all'et\u00e0 di 60 anni."}
{"id": "2449345", "revid": "729019", "url": "https://it.wikipedia.org/wiki?curid=2449345", "title": "Mikoyan-Gurevich I-270", "text": "Il Mikoyan-Gurevich I-270 (in alfabeto cirillico \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u0418-270) fu un prototipo di caccia intercettore monomotore a razzo ad ala dritta progettato dall'OKB 155 diretto da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni quaranta.\nTra i primi caccia sovietici dotati di propulsione a razzo, venne progettato sulla base delle analisi compiute sui Messerschmitt Me 262 e Junkers Ju 248 di produzione tedesca e soprattutto del Messerschmitt Me.163 catturati durante le ultime fasi della seconda guerra mondiale, e sullo studio degli schemi del Walter HWK 109-509.\nDotato di cabina di pilotaggio pressurizzata, doveva ricoprire il ruolo di intercettore ma la limitata autonomia, lo sviluppo della nuova tecnologia dei motori a reazione, gli incidenti che comportarono la distruzione dei due prototipi costruiti, lo sviluppo di razzi antiaerei portarono alla cancellazione del progetto."}
{"id": "2449346", "revid": "767487", "url": "https://it.wikipedia.org/wiki?curid=2449346", "title": "Mart\u00edn Arzuaga", "text": "Caratteristiche tecniche.\nGioca come attaccante centrale, e ha dimostrato buone capacit\u00e0 realizzative. Il suo temperamento lo ha portato anche a dissapori con compagni di squadra, come in occasione dell'incontro di Coppa Libertadores 2009 contro il Gr\u00eamio, durante il quale Arzuaga e il compagno Pedro Garc\u00eda litigarono in campo: entrambi furono multati dalla societ\u00e0. \"El Torito de Becerril\" (il torello di Becerril) \u00e8 conosciuto anche per le sue curiose esultanze, come quando, giocando per il Godoy Cruz, indoss\u00f2 una maschera tradizionale della zona di Barranquilla.\nCarriera.\nClub.\nDebutt\u00f2 nel 2000 giocando per il Junior de Barranquilla, partecipando allaCoppa Libertadores 2005, venendo eliminati ai quarti di finale dal Boca Juniors. Nel 2004, vinse la Primera divisi\u00f3n colombiana con il Junior, segnando uno dei gol nella finale contro l'Atl\u00e9tico Nacional di Medell\u00edn.\nAd inizio 2006 firm\u00f2 per il Veracruz, squadra messicana, dopo essere stato vicino al River Plate, non passando per\u00f2 la visita medica del club di Buenos Aires per un infortunio al ginocchio. Nel 2007 pass\u00f2 al Godoy Cruz in occasione del Clausura 2007, dove divenne titolare; nonostante le sue buone prestazioni, il club retrocesse in Primera B Nacional. Passato al Rosario Central, segn\u00f2 cinque reti nell'Apertura 2007, tra cui uno nel derby contro il Newell's, vinto appunto per 1-0. Nel Clausura 2008 segn\u00f2 5 gol in 19 partite. Nell'undicesima giornata segn\u00f2 contro il River Plate, ed esult\u00f2 baciandosi il ginocchio, che era stato la causa del suo mancato approdo al club \"Millonario\".\nNella seconda met\u00e0 del 2008 torn\u00f2 al Junior de Barranquilla, insieme ad altri giocatori come Roberto Carlos Cort\u00e9s e Oswaldo Mackenzie. Nel 2009 \u00e8 passato all'Universidad San Mart\u00edn in Per\u00f9; ha poi passato un periodo al Juan Aurich prima di tornare al club del debutto, l'Atl\u00e9tico Junior.\nNazionale.\nCon la ha partecipato alla FIFA Confederations Cup 2003 e alla CONCACAF Gold Cup 2005, totalizzando 10 presenze ed un gol. Ha fatto parte della squadra anche durante le qualificazioni al campionato mondiale di calcio 2006."}
{"id": "2449354", "revid": "3831", "url": "https://it.wikipedia.org/wiki?curid=2449354", "title": "Trattato di Triparadiso", "text": ""}
{"id": "2449358", "revid": "33751", "url": "https://it.wikipedia.org/wiki?curid=2449358", "title": "Stadio Jan Breydel", "text": "Lo stadio Jan Breydel (fr. \"Stade Jan-Breydel\", fiamm. \"Jan Breydel Stadion\" ) \u00e8 uno stadio calcistico di Bruges, in Belgio.\nCostruito nel 1974, ospita le gare casalinghe di campionato e di coppa del Club Bruges e del Cercle Bruges, e tra il 1997 e il 1998 venne ristrutturato in occasione del Campionato europeo di calcio 2000."}
{"id": "2449363", "revid": "228587", "url": "https://it.wikipedia.org/wiki?curid=2449363", "title": "Chiesa di Nostra Signora de Sos Regnos Altos", "text": "Nostra Signora de Sos Regnos Altos \u00e8 una chiesa di Bosa. Il piccolo tempio, compreso entro le mura del castello di Serravalle, presenta al suo interno un interessante ciclo di affreschi di scuola spagnola, realizzati tra il XIV e il XV secolo.\nStoria e descrizione.\nLa cappella palatina del castello di Bosa, fondato, secondo la leggenda, dai Malaspina nel 1112 sul colle di Serravalle, fu edificata nel XIV secolo. Si conosce la sua originaria intitolazione, a san Giovanni prima e a sant'Andrea dopo, sostituita con l'attuale (\"Nostra Signora de Sos Regnos Altos\") nel XIX secolo, in seguito al rinvenimento, nel 1847, tra le rovine del castello, di un simulacro ligneo raffigurante la Madonna.\nLa cappella, di piccole dimensioni e forme semplici, non presenta elementi architettonici di rilievo. L'interno \u00e8 costituito da un unico ambiente, pi\u00f9 volte rimaneggiato (particolarmente nell'area del presbiterio), a pianta rettangolare, con copertura lignea a capriate e abside semicircolare. Durante i restauri del 1972 vennero alla luce gli affreschi delle pareti laterali e della controfacciata, originariamente facenti parte di un ciclo realizzato, secondo gli studiosi, nel XIV secolo e danneggiati in epoca imprecisata, in seguito alla riedificazione dell'abside. Le scene affrescate comprendono raffigurazioni di scene evangeliche (come l'\"Adorazione dei magi\" e l'\"Ultima Cena\", nella parete sinistra), di diversi santi e sante, della Madonna ed episodi delle loro vite (\"Martirio di san Lorenzo\", \"San Giorgio e il drago\", \"Annunciazione\", nella controfacciata) e, nella parete destra, l'unica rappresentazione in Sardegna dell'\"Incontro dei tre morti e dei tre vivi\".\nIl ciclo degli affreschi.\nGli affreschi si trovano sulle tre pareti originali della chiesetta, che venne ampliata successivamente con l'aggiunta del presbiterio e dell'abside. Opera di un autore ignoto proveniente dalla scuola spagnola, la serie di affreschi potrebbe essere datata nel periodo precedente al 1370.\nLungo la parete sinistra, procedendo dall'abside verso la porta d'ingresso, si possono osservare, nella parte superiore, le rappresentazioni dell'\"Adorazione dei magi\" e dell'\"Ultima Cena\", nella quale sono sequenzialmente rappresentati Ges\u00f9, Giovanni, Giuda, Pietro, Andrea, Filippo, Giacomo maggiore, Taddeo, Tommaso, Bartolomeo, Matteo, Simone e Giacomo minore. Seguono le rappresentazioni di dottori della Chiesa e degli evangelisti.Nella parte inferiore sono rappresentate santa Lucia e Maria Maddalena, alle quali si aggiungono una serie di santi: santa Marta, san Giacomo maggiore, sant'Eulalia, sant'Agata, sant'Agnese, santa Barbara, santa Vittoria, santa Reparata, santa Margherita, santa Cecilia, santa Savina e sant'Ursula.\nNella parte alta della controfacciata sono rappresentati san Martino ed il povero e san Giorgio che uccide il drago. Nella parte bassa sono visibili santa Scolastica, san Costantino imperatore, sant'Elena, l'arcangelo Gabriele e la Vergine annunziata. Accanto alla porta d'ingresso \u00e8 rappresentato san Cristoforo.\nNella parte alta della parete destra sono raffigurati una serie di santi ignoti mentre nella parte bassa \u00e8 rappresentato l'Incontro dei tre morti e dei tre vivi ed il martirio di san Lorenzo."}
{"id": "2449366", "revid": "1573940", "url": "https://it.wikipedia.org/wiki?curid=2449366", "title": "South Bethany", "text": "South Bethany \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 519 abitanti. Appartiene all'area micropolitana di Seaford.\nEconomia.\nTurismo.\nSouth Bethany, come le citt\u00e0 di Lewes, Rehoboth Beach, Dewey Beach, Bethany Beach, e Fenwick Island, appartiene alla regione turistica della Contea di Sussex, in rapido sviluppo economico e demografico.\nSouth Bethany, Bethany Beach e Fenwick Island sono note con il nome di \"The Quiet Resorts\" (\"Luoghi di villeggiatura tranquilli\"). Questo in opposizione alla frenesia di localit\u00e0 di localit\u00e0 come Dewey Beach e di Rehoboth Beach. A confermare la fama di Bethany Beach di localit\u00e0 tranquilla aiuta anche la presenza del Delaware Seashore State Park, subito a nord della citt\u00e0, con un litorale sabbioso che isola dal caos delle citt\u00e0 vicine.\nGeografia fisica.\nSecondo i rilevamenti dello United States Census Bureau, la citt\u00e0 di South Bethany si estende su una superficie totale di 1,4 km\u00b2, tutti quanti occupati da terre.\nPopolazione.\nSecondo il censimento del 2000, a South Bethany vivevano 492 persone, ed erano presenti 170 gruppi familiari. La densit\u00e0 di popolazione era di 366 ab./km\u00b2. Nel territorio comunale si trovavano 1137 unit\u00e0 edificate. Per quanto riguarda la composizione etnica degli abitanti, il 99,19% era bianco. Il restante 0,81% della popolazione appartiene ad altre razze o a pi\u00f9 di una.\nPer quanto riguarda la suddivisione della popolazione in fasce d'et\u00e0, l'8,77% era al di sotto dei 18, il 2,0% fra i 18 e i 24, il 14,0% fra i 25 e i 44, il 40,0% fra i 45 e i 64, mentre infine il 35,2% era al di sopra dei 65 anni di et\u00e0. L'et\u00e0 media della popolazione era di 60 anni. Per ogni 100 donne residenti vivevano 95,2 maschi."}
{"id": "2449367", "revid": "1013865", "url": "https://it.wikipedia.org/wiki?curid=2449367", "title": "Pante Macassar", "text": "Pante Macassar \u00e8 una citt\u00e0 dello Stato di Timor Est; fu la capitale di Timor sino a quando i portoghesi partirono nel 1975.\nGeografia fisica.\nAttualmente conta 4.732 abitanti (giugno 2006) ed \u00e8 capoluogo del distretto di Oecussi-Ambeno, enclave circondato dal territorio dell'Indonesia. Si trova a 291\u00a0km dalla capitale Dili.\nEtimologia.\nIl suo nome significa spiaggia (\"Pante\") di Macassar ed \u00e8 un riferimento ai commercianti che provenivano da Makassar (Indonesia), nell'isola di Sulawesi, che qui si stabilivano stagionalmente in attesa dei venti che ne favorissero il ritorno a casa."}
{"id": "2449370", "revid": "610351", "url": "https://it.wikipedia.org/wiki?curid=2449370", "title": "Campionati italiani estivi di nuoto 2002", "text": "I Campionati italiani estivi di nuoto 2002 si sono svolti a Gubbio tra il 7 agosto e l'11 agosto 2002."}
{"id": "2449375", "revid": "319541", "url": "https://it.wikipedia.org/wiki?curid=2449375", "title": "Ito Ogure", "text": ""}
{"id": "2449376", "revid": "287204", "url": "https://it.wikipedia.org/wiki?curid=2449376", "title": "Martin Arzuaga", "text": ""}
{"id": "2449377", "revid": "327653", "url": "https://it.wikipedia.org/wiki?curid=2449377", "title": "Codex Purpureus Rossanensis", "text": ""}
{"id": "2449379", "revid": "327653", "url": "https://it.wikipedia.org/wiki?curid=2449379", "title": "Codex purpureus rossanensis", "text": ""}
{"id": "2449382", "revid": "1442080", "url": "https://it.wikipedia.org/wiki?curid=2449382", "title": "Gerry Weber Open 2008 - Singolare", "text": "Il singolare del Gerry Weber Open 2008 \u00e8 stato un torneo di tennis facente parte dell'ATP Tour.\nTom\u00e1\u0161 Berdych era il detentore del titolo, ma ha perso nel 2\u00ba turno contro Robin S\u00f6derling.\nRoger Federer ha vinto in finale 6\u20133, 6\u20134, contro Philipp Kohlschreiber."}
{"id": "2449386", "revid": "2136255", "url": "https://it.wikipedia.org/wiki?curid=2449386", "title": "Pentominium", "text": "Pentominium \u00e8 un grattacielo in costruzione nella citt\u00e0 di Dubai. Quando sar\u00e0 completato sar\u00e0 alto 618 metri per un totale di 120 piani. Il progetto \u00e8 stato concepito dallo studio di architettura Aedas e finanziato dalla Trident International Holdings.\nLa costruzione \u00e8 cominciata il 26 luglio 2009 e la conclusione dei lavori era prevista nel 2013. Tuttavia la crisi finanziaria ha portato ad una sospensione dei lavori."}
{"id": "2449387", "revid": "339392", "url": "https://it.wikipedia.org/wiki?curid=2449387", "title": "Record del Chelsea F.C.", "text": ""}
{"id": "2449389", "revid": "339392", "url": "https://it.wikipedia.org/wiki?curid=2449389", "title": "Record del Chelsea FC", "text": ""}
{"id": "2449396", "revid": "1305772", "url": "https://it.wikipedia.org/wiki?curid=2449396", "title": "Marino Quaresimin", "text": "Ricopr\u00ec la carica di sindaco di Vicenza tra il 1995 e il 1998.\nBiografia.\nNato a Vicenza, dopo il diploma tecnico si laure\u00f2 in Economia e Commercio nel 1969. Lavor\u00f2 in banca, dove ricopr\u00ec la carica di segretario provinciale dei sindacati bancari Fib\u2013Cisl dal 1962 al 1980.\nEntrato in politica nel 1980, venne eletto come consigliere della circoscrizione 3 nelle file della Democrazia Cristiana. Cinque anni dopo si candid\u00f2 come consigliere comunale nella lista che appoggiava la rielezione del sindaco uscente Antonio Corazzin. Durante i mandati di Antonio Corazzin e il primo governo di Achille Variati ricoprir\u00e0 i ruoli di assessore all'istruzione, ai servizi sociali, edilizia privata e lavori pubblici.\nDopo i cinque anni di governo Variati, il sindaco uscente scelse di candidarsi alla carica di consigliere regionale e Quaresimin venne ufficialmente candidato come suo successore tra le file del Partito Popolare Italiano (nato dalle ceneri della DC).\nVenne eletto sindaco al ballottaggio delle elezioni amministrative del 1995: guid\u00f2 una giunta di centrosinistra con l'appoggio della Lega Nord, che anche a livello nazionale aveva lasciato l'alleanza con Berlusconi. La giunta si present\u00f2 fin dall'inizio molto travagliata soprattutto dopo l'affermazione leghista alle elezioni politiche del 1996. Lo scontro si fece insostenibile sul tema del piano urbanistico cittadino. Il sindaco non volle mediare tra le posizioni opposte e decise di dimettersi anticipatamente nell'estate del 1998, scegliendo di non ricandidarsi in occasione del voto anticipato.\nRicopr\u00ec la carica di capogruppo in consiglio comunale dal 1999 al 2008 nelle file della Margherita.\nRicevette il conferimento a Cavaliere della Repubblica il 27 dicembre 1987 dal Presidente della Repubblica Cossiga e di Commendatore dal Presidente Ciampi il 23 maggio 2003.\nL'8 novembre 2008 fu nominato dal sindaco Variati presidente di AMCPS. Dal 2009 fece parte nel CDA dell'AIM Spa. \n\u00c8 morto il 20 marzo 2020, vittima della COVID-19. Era sposato e aveva tre figli."}
{"id": "2449402", "revid": "1494169", "url": "https://it.wikipedia.org/wiki?curid=2449402", "title": "1349 (disambigua)", "text": ""}
{"id": "2449408", "revid": "599013", "url": "https://it.wikipedia.org/wiki?curid=2449408", "title": "Limonata", "text": "La limonata \u00e8 una bevanda non alcolica a base di acqua, succo di limone e zucchero.\nStoria.\nUn antecedente della bevanda veniva consumato in Egitto fra il XIII e il XIV secolo ed era un alcolico a base di datteri, miele e limoni. Sempre in Egitto, sulla costa mediterranea, esisteva una preparazione con limone e zucchero nota come \"qatarmizat\".\nNel 1676, una compagnia francese nota come \"Compagnie de Limonadiers\" vendeva limonata a Parigi. In seguito all'invenzione dell'acqua gassata, nata grazie a Joseph Priestley nel 1767, fu possibile ideare anche la limonata gassata, bevanda nata nel 1833 nel Regno Unito.\nCaratteristiche.\nLa limonata \u00e8 generalmente ottenuta con acqua, limone e zucchero.\nA volte, il termine indica le bibite gassate all'aroma di limone che rientrano nei cosiddetti \"soft drink\".\nEssendo una bevanda molto dissetante, si consuma soprattutto nelle calde giornate estive.\nPer essere considerata tale una limonata deve almeno contenere il 12% di succo di limone."}
{"id": "2449410", "revid": "954766", "url": "https://it.wikipedia.org/wiki?curid=2449410", "title": "Dicumarolo", "text": "Il dicumarolo \u00e8 un anticoagulante orale che deriva dalla cumarina. Viene utilizzato nella lotta chimica contro le popolazioni murine, quindi nella derattizzazione.\nScoperta.\nNel 1933, un agricoltore molto preoccupato sped\u00ec un secchio di sangue non coagulato al laboratorio del Dr. Karl Link, all'Universit\u00e0 del Wisconsin e gli raccont\u00f2 che le vacche sanguinavano fino alla morte anche per ferite di lieve entit\u00e0. Oltre due anni dopo, Link e i suoi collaboratori scoprirono che quando le vacche venivano nutrite con il trifoglio essiccato, si inibiva la coagulazione del sangue ed esse morivano di emorragie anche in seguito a piccoli tagli o scalfitture. Dal trifoglio essiccato, Link isol\u00f2 l'anticoagulante dicumarolo\".\" Entro pochi anni dalla sua scoperta, il dicumarolo cominci\u00f2 ad essere ampiamente usato per la cura di pazienti vittime di attacchi cardiaci o di altri con rischio di sviluppare coaguli di sangue. Il dicumarolo \u00e8 un derivato della cumarina, un estere ciclico che d\u00e0 al trifoglio dolce il suo piacevole profumo. La cumarina, che non interferisce con la coagulazione del sangue ed \u00e8 stata usata come agente aromatizzante, viene convertita in dicumarolo quando il trifoglio dolce viene essiccato. \nIndicazioni.\nIl principio attivo viene utilizzato nel trattamento e nella profilassi dell'embolie e delle trombosi.\nMeccanismo d'azione.\nIl dicumarolo \u00e8 un inibitore competitivo della vitamina K epossido reduttasi (VKOR): questo enzima catalizza la riduzione della vitamina K dalla forma epossidica a quella chinonica e di quest'ultima in chinolica. La Vitamina K-chinolo \u00e8 un cofattore dell'enzima vitamina K-\u03b3-carbossilasi che catalizza la reazione di carbossilazione di residui di acido glutammico con formazione di acido \u03b3-carbossiglutammico: nella reazione la vitamina K-chinolo si ossida a vitamina K-epossido e deve perci\u00f2 essere riconvertita in forma chinolica per poter essere nuovamente attiva. La formazione di residui di Acido \u03b3-carbossiglutammico \u00e8 fondamentale per l'attivazione della protrombina, un enzima proteolitico che permette l'attivazione del fibrinogeno in fibrina, proteina coinvolta nel processo di coagulazione.\nEffetti indesiderati.\nFra gli effetti collaterali pi\u00f9 frequenti si riscontrano emorragie (il pi\u00f9 frequente), nausea, disturbi a livello gastrointestinale e diarrea.\nIl dicumarolo \u00e8 un agente teratogeno, \u00e8 importante dunque che donne che vogliano intraprendere una gravidanza intraprendano trattamenti farmacologici differenti."}
{"id": "2449411", "revid": "287204", "url": "https://it.wikipedia.org/wiki?curid=2449411", "title": "1989 (disambigua)", "text": ""}
{"id": "2449413", "revid": "125435503", "url": "https://it.wikipedia.org/wiki?curid=2449413", "title": "Walton Goggins", "text": "\u00c8 conosciuto soprattutto per i ruoli del detective Shane Vendrell nel telefilm \"The Shield\", del criminale Boyd Crowder nel telefilm \"Justified\" e dello sceriffo Chris Mannix nel film di Quentin Tarantino \"The Hateful Eight\".\nBiografia.\nNato a Birmingham e cresciuto a Lithia Springs, in Georgia, si trasfer\u00ec a Los Angeles a vent'anni. Dopo molte piccole parti, il ruolo di Shane Vendrell nella serie televisiva \"The Shield\" gli ha dato una grandissima notoriet\u00e0 nel mondo televisivo e cinematografico. \u00c8 apparso in diversi film come \"Il corvo 3 - Salvation\" (2000), \"Pallottole cinesi\" (2000), \"Il ragioniere\" (cortometraggio che vinse l'Oscar 2001), \"Miracolo a Sant'Anna\" di Spike Lee (2008), \"Predators\" di Nimr\u00f3d Antal (2010), \"Django Unchained\" (2012) di Quentin Tarantino, \"Lincoln\" (2012) di Steven Spielberg e \"The Hateful Eight\" (2015), ancora di Tarantino. Dal 2010 al 2015 ha fatto parte del cast della serie \"Justified\", nel ruolo del fuorilegge Boyd Crowder. Nel 2018 ha ottenuto il ruolo dello spietato mercenario Mathias Vogel nel film reboot \"Tomb Raider\", diretto da Roar Uthaug. Nello stesso anno ha interpretato il \"villain\" Sonny Burch nel film del Marvel Cinematic Universe \"Ant-Man and the Wasp\", diretto da Peyton Reed.\nDoppiatori italiani.\nNelle versioni in italiano dei suoi lavori, Walton Goggins \u00e8 stato doppiato da:\nDa doppiatore \u00e8 stato sostituito da:"}
{"id": "2449422", "revid": "1928794", "url": "https://it.wikipedia.org/wiki?curid=2449422", "title": "Ronaldo Vanin", "text": "Carriera.\nCresciuto nel vivaio del Torino, esordisce in prima squadra in Serie A nella stagione 2002-2003, raccogliendo 3 presenze. Dopo la retrocessione del club granata, vive una prima esperienza in prestito in Serie C1 al Benevento e successivamente all', con il quale centra la promozione in Serie B tramite i play-off al termine della stagione 2004-2005.\nNel 2005 torna al Torino, ma a nel gennaio 2006 viene ceduto in compropriet\u00e0 al , in Serie B, categoria in cui raccoglie 18 presenze stagionali. Per la stagione successiva viene ceduto ancora in compropriet\u00e0 al , scendendo nuovamente di categoria. Nel gennaio 2007 viene ceduto in prestito al Manfredonia, con cui disputa la seconda met\u00e0 della stagione.\nNell'estate del 2007, trovandosi svincolato, si accorda con il . Dopo cinque stagioni con la squadra campana, si separa consensualmente il 28 agosto 2012.\nIl 29 agosto 2012 si accorda con il Lecce. Con Franco Lerda alla guida del Lecce, inizia da titolare e il 2 novembre segna il suo primo gol con la maglia giallorossa, nella partita Lecce-Portogruaro (2-1). Con il passare dei mesi finisce ai margini della squadra, fino a quando il nuovo tecnico Elio Gustinetti lo ripropone come titolare nei play-off: qui segna la rete del momentaneo 2-0 nella gara di ritorno dei quarti di finale dei play-off Lecce-Virtus Entella (2-1).\nIl 1\u00ba agosto 2013 viene ceduto a titolo definitivo al , che lo gira in prestito al club sloveno del Gorica. Terminato il prestito, il giocatore rimane svincolato per il fallimento del club parmense. Viene quindi ingaggiato dal , in Eccellenza. Il 2 settembre 2016 viene acquistato dal e un anno dopo dall'Alpignano."}
{"id": "2449424", "revid": "287204", "url": "https://it.wikipedia.org/wiki?curid=2449424", "title": "Stade du Pays de Charleroi", "text": "Lo Stade du Pays de Charleroi \u00e8 lo stadio di calcio di Charleroi, in Belgio.\nCostruito nel 1939, venne scelto come uno degli otto impianti per il Campionato europeo di calcio 2000, e di conseguenza venne ristrutturato. Ha una capienza di 14.891 posti a sedere (in precedenza la capienza era di oltre 25.000 posti)."}
{"id": "2449433", "revid": "729019", "url": "https://it.wikipedia.org/wiki?curid=2449433", "title": "De Havilland DH.42 Dormouse", "text": "Il de Havilland DH.42 Dormouse e le sue due diverse versioni de Havilland Dingo I e II furono dei biplani monoposto britannici progettati per compiti di caccia/ricognizione e supporto tattico. Non furono mai prodotti in serie.\nStoria.\nSviluppo.\nA parte i motori montati a bordo, il Dormouse e le due versioni di Dingo furono aerei molto simili tra loro. Il Dormouse fu realizzato seguendo le direttive 22/22 dell'Air Ministry che richiedevano un velivolo biposto con ruolo di caccia ricognitore mentre i Dingo seguirono le direttive 8/24 che specificavano un aereo con ruolo di supporto tattico. Furono realizzati con un profilo alare identico e entrambi ebbero degli aleroni sbilanciati, il timone di coda conservava la classica forma degli aerei della de Havilland. Tutta la struttura era in legno, con le ali e gli impennaggi coperti di tessuto e la fusoliera rivestita di compensato. Il carrello era ad asse unico, con le ruote fissate sotto le ali inferiori e dei rinforzi che entravano nella fusoliera. Il pilota era alloggiato sotto la sezione centrale dell'ala superiore mentre l'artigliere sedeva dietro, appena oltre l'ala. Il Dormouse aveva l'ala superiore forata in forma ovale in modo da avere maggiore visibilit\u00e0 superiore, mentre il limite posteriore della stessa era sagomata a \"V\" aumentare il campo di fuoco del mitragliere. Nel Dingo, invece, il foro per il pilota fu reso pi\u00f9 piccolo e circolare, mentre fu aumentata la grandezza della tacca a \"V\" destinata all'artigliere.\nIl Dingo vol\u00f2 la prima volta il 12 marzo del 1924, equipaggiato con un motore radiale Bristol Jupiter III da 410\u00a0hp (305\u00a0kW), mentre il Dormouse vol\u00f2 il 28 giugno dello stesso anno ed era equipaggiato con un motore radiale Armstrong-Siddeley Jaguar II. Il propulsore Jupiter aveva un diametro maggiore rispetto al motore Jaguar, pertanto sul Dingo le mitragliatrici di poppa furono montate esternamente alla fusoliera, mentre il Dingo le aveva incassate. Il Dormouse fu successivamente modificato con un motore Jupiter IV pi\u00f9 potente (420\u00a0hp, 313\u00a0kW) e venne modificata l'ala superiore affinch\u00e9 fosse uguale a quella del Dingo. Il carburante era stivato in due serbatoi dal profilo aerodinamico ospitati tra le strutture interne dell'ala superiore.\nL'ultima modifica che fu effettuata sul DH.42 fu il Dingo DH.42B II, che vol\u00f2 la prima volta il 29 settembre 1926. Esternamente simile agli altri velivoli, possedeva per\u00f2 la struttura interna di acciaio e non pi\u00f9 di legno. Il suo peso finale, pertanto, risultava del 18% maggiore rispetto alle altre versioni dell'aereo e fu quindi equipaggiato con un propulsore Jupiter IV pi\u00f9 potente (436 cv, 325\u00a0kW) e con serbatoi pi\u00f9 capienti. Nonostante l'aumento di peso la sua velocit\u00e0 massima era uguale a duella degli altri veicoli.\nImpiego.\nSolo tre aerei vennero infine costruiti. Il Dormouse serv\u00ec al Royal Aircraft Establishment di Farnborough dove fu utilizzato per scopi sperimentali da marzo a dicembre 1925 e successivamente dismesso. Il Dingo I si schiant\u00f2 alla base aerea RAF Martlesham Heath nel giugno del 1924 durante dei voli di test; il Dingo II rientr\u00f2 a Farnborough nel novembre 1926."}
{"id": "2449435", "revid": "682087", "url": "https://it.wikipedia.org/wiki?curid=2449435", "title": "Bemiparina", "text": "La bemiparina \u00e8 un'eparina a basso peso molecolare.\nIndicazioni.\nIl principio attivo viene utilizzato nella prevenzione della tromboembolia venosa e nella trombosi venosa profonda. Pu\u00f2 essere utilizzato anche nella gravidanza nella quale sia accertato un possibile rischio di embolia.\nEffetti indesiderati.\nFra gli effetti collaterali pi\u00f9 frequenti si riscontrano emorragie, ipercaliemia, alopecia (se l'uso \u00e8 continuo nel tempo), diarrea.\nCaratteristiche chimiche.\nCome la semuloparina, la bemiparina \u00e8 classificata come ultra-LMWH a causa della sua bassa massa molecolare di (3600 g/mol in media). (L'enoxaparina ha 4500 g/mol.) Queste eparine hanno un'attivit\u00e0 anti-trombina inferiore rispetto alle LMWH classiche e agiscono principalmente sul fattore Xa, riducendo il rischio di sanguinamento."}
{"id": "2449438", "revid": "204012", "url": "https://it.wikipedia.org/wiki?curid=2449438", "title": "Bemiparin", "text": ""}
{"id": "2449449", "revid": "36426", "url": "https://it.wikipedia.org/wiki?curid=2449449", "title": "British Doctors Study", "text": "Con il termine generico \"British Doctors Study\" si intende il nome di un importante studio statistico sulla valutazione del fumo come fattore di rischio per il cancro del polmone.\nStoria.\nLo studio \u00e8 stato condotto dall'anno 1951 sino al 2001. Nel 1956 furono raccolti e studiati tutti i dati riuscendo ad elencare le prove a livello statistico sull'aumento del rischio che collegava il fumo di tabacco al cancro che colpisce i polmoni."}
{"id": "2449455", "revid": "287204", "url": "https://it.wikipedia.org/wiki?curid=2449455", "title": "Jevhen Miro\u0161ny\u010denko", "text": "Grande maestro dal 2002, nella lista Elo FIDE di luglio 2009 ha 2696 punti (37\u00ba al mondo).\nVinse il campionato ucraino nel 2003 e 2008.\nTra i principali successi della sua carriera i seguenti:\nHa vinto il campionato ucraino a squadre nel 2007, 2008 e 2009."}
{"id": "2449464", "revid": "486946", "url": "https://it.wikipedia.org/wiki?curid=2449464", "title": "Evgenij Miroshnichenko", "text": ""}
{"id": "2449468", "revid": "203463", "url": "https://it.wikipedia.org/wiki?curid=2449468", "title": "Cappelle la Grande", "text": ""}
{"id": "2449470", "revid": "298229", "url": "https://it.wikipedia.org/wiki?curid=2449470", "title": "Gulnara Galkina", "text": ""}
{"id": "2449471", "revid": "889336", "url": "https://it.wikipedia.org/wiki?curid=2449471", "title": "Pe Hor", "text": "Biografia.\nL'esistenza di Pe Hor, o Re Toro, \u00e8 oggetto di controversia, perch\u00e9 si dispongono ben poche prove sulla sua esistenza: fu proposta dall'egittologo G\u00fcnther Dreyer, il quale decifr\u00f2 un'iscrizione con il nome di questo sovrano riportata su alcuni frammenti di ceramica, e sulla base di una statua colossale del dio Min, conservati nel Museo di Oxford e in quello del Cairo. \nAnche Winters ne decifr\u00f2 il nome su una giara deposta nella necropoli di Qustul.\nLa maggior parte dei nomi di questo sovrano si incontrano nella tomba della necropoli di Umm el-Qaab, Abydos, del suo successore, Hedj Hor (Re Scorpione I). \nLa scoperta nel 2003 di una roccia a Gebel Tyauty nel deserto occidentale di Tebas, con iscrizioni riferite a questo faraone, \u00e8 un'altra evidenza della sua esistenza: esse furono interpretate come la narrazione di una vittoriosa campagna bellica all'epoca di Re Scorpione I, dove il Re Toro era indicato come il vincitore delle precedenti battaglie, cos\u00ec da legittimare la concentrazione del potere nella regione dell'Alto Egitto."}
{"id": "2449476", "revid": "599013", "url": "https://it.wikipedia.org/wiki?curid=2449476", "title": "Ildik\u00f3 Schwarczenberger", "text": ""}
{"id": "2449477", "revid": "1573940", "url": "https://it.wikipedia.org/wiki?curid=2449477", "title": "Maria Consolata Collino", "text": ""}
{"id": "2449478", "revid": "263988", "url": "https://it.wikipedia.org/wiki?curid=2449478", "title": "Capannette di Pej", "text": "Capannette di Pej o Capannette di Pey \u00e8 una piccola frazione del comune italiano di Zerba, in provincia di Piacenza. \nGeografia.\nSi trova in val Boreca alle pendici del Monte Chiappo, poco lontano dal confine con Piemonte e la Lombardia e a solo 15\u00a0km dalla Liguria.\n\u00c8 il centro abitato pi\u00f9 elevato della provincia di Piacenza e il pi\u00f9 occidentale dell'Emilia-Romagna.\nNella frazione si trova un albergo la cui costruzione originaria ha portato alla nascita del centro abitato. \nMonumenti e luoghi di interesse.\nDa visitare nella frazione la \"Chiesa della Madonna della Salute\", che si trova ai piedi del monte Chiappo e domina tutta la val Boreca.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste, molto partecipate grazie alla presenza del pifferaio originario della frazione, Cesare Campanini."}
{"id": "2449480", "revid": "1573940", "url": "https://it.wikipedia.org/wiki?curid=2449480", "title": "Pascale Trinquet-Hachin", "text": ""}
{"id": "2449482", "revid": "1573940", "url": "https://it.wikipedia.org/wiki?curid=2449482", "title": "Magda Maros", "text": ""}
{"id": "2449484", "revid": "599013", "url": "https://it.wikipedia.org/wiki?curid=2449484", "title": "Barbara Wysocza\u0144ska", "text": ""}
{"id": "2449488", "revid": "73843", "url": "https://it.wikipedia.org/wiki?curid=2449488", "title": "Jujie Luan", "text": "Carriera.\nEssendo un atleta eccezionale in giovent\u00f9, aveva gi\u00e0 fatto bene in pista e badminton prima di passare alla scherma. Ha iniziato la scherma all'et\u00e0 di 17 anni ed \u00e8 entrata nel team nazionale nello stesso anno. Luan ha rapidamente conquistato il 2 \u00b0 posto nel 1978 alla World Junior Championships (primo atleta asiatico a entrare dal 1901) e medaglie d'oro nel 1979 ai Giochi Nazionali cinesi, nel 1983 al Torneo Internazionale della Scherma Femminile (primo schermidore asiatico a vincere un evento internazionale) e nel 1984 ai Campionati del Mondo. Ha gareggiato per la Nazionale di Scherma squadra cinese del 1984 ai Giochi della XXIII Olimpiade a Los Angeles all'et\u00e0 di 26 anni e divenne la prima persona dell'Asia orientale ad aver vinto un oro olimpico nello sport della scherma. Ha anche partecipato ai Giochi della XXIV Olimpiade nel 1988.\nDurante la sua carriera di schermitrice, era nota per la sua resistenza, ad esempio, una volta, continu\u00f2 una partita dopo essere stata ferita ad un braccio da un fioretto rotto. Durante tutta la sua carriera ha sofferto vari problemi renali.\nLuan si trasfer\u00ec a Edmonton, Alberta. Era la prima volta che andava a Edmonton per la XII Universiade del 1983 e \"si innamor\u00f2 della citt\u00e0\", tanto che si trasfer\u00ec a Edmonton nel 1989 dove ebbe tre figli. Inizi\u00f2 l'insegnamento presso l'Edmonton Fencing Club e fu fondamentale per la crescita del club da soli 40 membri nel 1989 a pi\u00f9 di 400 membri di oggi. Divenne cittadina canadese nel 1994.\nHa continuato competere in eventi di scherma in Canada e nella Coppa del Mondo di Scherma vincendo 4 Campionati Nazionali canadesi nel 1995, 1996, 1997 e 1999. Nel 2000, si \u00e8 qualificata per le sue terze Olimpiadi a Sydney, in Australia, nonostante la sua et\u00e0 fosse di 42 anni. Perse nei turni preliminari. Si \u00e8 addestrata attivamente presso il CEF e ha gareggiato in numerose competizioni nella speranza di ottenere un posto nella squadra olimpica canadese 2008, che \u00e8 riuscita ad ottenere.\n\u00c8 spesso citata nei libri di testo, ed \u00e8 stato girato un film sulla sua vita. Nel 1999, in Cina, \u00e8 stata nominata come una delle 35 stelle dello sport dalla fondazione della Repubblica Popolare Cinese nel 1949.\nLuan si \u00e8 qualificata alle Olimpiadi di Pechino 2008 per il Team Canadese. L'11 agosto 2008, Jujie ha vinto il suo primo turno 13-9 contro la schermitrice tunisina In\u00e8s Boubakri, ma alla fine ha subito una sconfitta 15-7 dall'ungherese Aida Mohamed, 32 anni, che si era classificata settima nel mondo.\nPalmar\u00e8s.\nIn carriera ha conseguito i seguenti risultati:\nPer la \nPer il "}
{"id": "2449489", "revid": "298229", "url": "https://it.wikipedia.org/wiki?curid=2449489", "title": "International Roller Contest Lausanne", "text": "L'International Roller Contest Lausanne o IRCL \u00e8 stata una delle pi\u00f9 importanti competizioni di pattinaggio freestyle a livello internazionale. Nato nel 1996 si \u00e8 svolto nella cittadina Svizzera di Losanna fino al 2002 (anno in cui \u00e8 stato annullato per maltempo) e ha visto la partecipazione dei migliori pattinatori europei."}
{"id": "2449492", "revid": "599013", "url": "https://it.wikipedia.org/wiki?curid=2449492", "title": "Cornelia Hanisch", "text": ""}
{"id": "2449494", "revid": "1573940", "url": "https://it.wikipedia.org/wiki?curid=2449494", "title": "Anja Fichtel-Mauritz", "text": "\u00c8 la moglie di Merten Mauritz."}
{"id": "2449496", "revid": "93556", "url": "https://it.wikipedia.org/wiki?curid=2449496", "title": "Sabine Bau", "text": "Palmar\u00e8s.\nIn carriera ha conseguito i seguenti risultati:"}
{"id": "2449497", "revid": "93556", "url": "https://it.wikipedia.org/wiki?curid=2449497", "title": "Zita-Eva Funkenhauser", "text": "\u00c8 la sorella di Hedwig Funkenhauser."}
{"id": "2449499", "revid": "1851848", "url": "https://it.wikipedia.org/wiki?curid=2449499", "title": "Wang Huifeng", "text": ""}
{"id": "2449500", "revid": "388937", "url": "https://it.wikipedia.org/wiki?curid=2449500", "title": "IRCL", "text": ""}
{"id": "2449501", "revid": "92723", "url": "https://it.wikipedia.org/wiki?curid=2449501", "title": "Tat'jana Sadovskaja", "text": ""}
{"id": "2449504", "revid": "1305772", "url": "https://it.wikipedia.org/wiki?curid=2449504", "title": "Ocni\u021ba (Moldavia)", "text": "Ocni\u021ba \u00e8 una citt\u00e0 della Moldavia, capoluogo del distretto omonimo."}
{"id": "2449509", "revid": "109145395", "url": "https://it.wikipedia.org/wiki?curid=2449509", "title": "Rita K\u00f6nig", "text": "Palmar\u00e8s.\nIn carriera ha conseguito i seguenti risultati:"}
{"id": "2449510", "revid": "33689", "url": "https://it.wikipedia.org/wiki?curid=2449510", "title": "Hat Hor", "text": "Fu un sovrano del Basso Egitto.\nLa sua esistenza si desume dal serekht rinvenuto su un vaso nella tomba 1702 della necropoli di Tarkhan che mostra una cinta muraria tipo Muro Bianco ma senza falco sopra e dal serekht rinvenuto a Tura su un altro reperto che mostra in un rettangolo un portale ed una mazza piriforme orizzontale."}
{"id": "2449511", "revid": "834", "url": "https://it.wikipedia.org/wiki?curid=2449511", "title": "Crosby, Stills, Nash and Young", "text": ""}
{"id": "2449513", "revid": "287204", "url": "https://it.wikipedia.org/wiki?curid=2449513", "title": "Busan Asiad Stadium", "text": "Busan Asiad Stadium (\ubd80\uc0b0 \uc544\uc2dc\uc544\ub4dc \uc8fc\uacbd\uae30\uc7a5) \u00e8 lo stadio di calcio di Pusan, in Corea del Sud. Costruito nel luglio 2001, durante il ospit\u00f2 i seguenti incontri;\nNel 2002 ha ospitato le gare di atletica leggera della quattordicesima edizione dei Giochi asiatici."}
{"id": "2449514", "revid": "88740", "url": "https://it.wikipedia.org/wiki?curid=2449514", "title": "Popescu", "text": ""}
{"id": "2449515", "revid": "287204", "url": "https://it.wikipedia.org/wiki?curid=2449515", "title": "Sylwia Grucha\u0142a", "text": "Palmar\u00e8s.\nIn carriera ha conseguito i seguenti risultati:"}
{"id": "2449516", "revid": "729019", "url": "https://it.wikipedia.org/wiki?curid=2449516", "title": "Laura Badea-C\u00e2rlescu", "text": "Biografia.\nBadea \u00e8 nata a Bucarest nel 1970. Praticava pallamano e atletica leggera prima di dedicarsi alla scherma all'et\u00e0 di 13 anni con Rodica Popescu, allenatrice del CSS 1 Bucarest. In seguito fu allenata da Maria Vicol e Ana Pascu. Da grande fan de \"I tre moschettieri\" di Alexandre Dumas, ha immediatamente iniziato a praticare questo sport. Successivamente \u00e8 entrata a far parte del CSA Steaua Bucure\u0219ti.\nSi \u00e8 laureata presso l'universit\u00e0 nazionale di educazione fisica e sport di Bucarest nel 1995. Ha conseguito nel 2003 un master in comunicazione e gestione delle risorse umane presso l'universit\u00e0 di Bucarest e nel 2007 un master in gestione dello sport e marketing presso l'universit\u00e0 Alexandru Ioan Cuza di Ia\u0219i. Ha anche conseguito un dottorato di ricerca in scienze dello sport in tema di \"contributi a chiarire il rapporto tra intelligenza motoria e capacit\u00e0 di sforzo nella scherma di alto livello\".\nNel 1999 Badea ha sposato lo schermidore Adrian C\u00e2rlescu. La coppia ha una figlia.\nCarriera.\nBadea ha preso parte alle sue prime olimpiadi a Barcellona nel 1992, dove ha vinto la medaglia di bronzo a squadre insieme a Reka Szabo, Elisabeta Tufan, Claudia Grigorescu e Ozana Dumitrescu. La Romania ha vinto la medaglia d'argento ai Campionati mondiali del 1993 a Essen, poi la medaglia d'oro ai Campionati mondiali del 1994 ad Atene. L'anno dopo Badea ha vinto il suo primo titolo individuale ai Campionati mondiali dell'Aia; ha anche vinto una medaglia d'argento nella competizione a squadre. Alle olimpiadi del 1996 ad Atlanta, Badea ha vinto la medaglia d'oro dopo aver sconfitto Valentina Vezzali in Italia ed \u00e8 diventata la prima e unica campionessa olimpica rumena. Nell'evento a squadre la Romania \u00e8 stata sconfitta dall'Italia in finale.\nBadea si \u00e8 ritirata dalle competizioni nel 2004. Nel 2013 \u00e8 stata introdotta nella Hall of Fame della IFF.\nPalmar\u00e8s.\nIn carriera ha conseguito i seguenti risultati:\nNew York 2004: bronzo nel fioretto a squadre."}
{"id": "2449518", "revid": "672775", "url": "https://it.wikipedia.org/wiki?curid=2449518", "title": "Marmassana", "text": "Marmassana \u00e8 una frazione di 24 abitanti del comune di Isola del Cantone, nella citt\u00e0 metropolitana di Genova. Ubicata a 632 metri sul livello del mare, il territorio della Parrocchia comprende anche i villaggi di Casissa (disabitato), Ca' de Su, Barma, Busti, Cavannella, Cascina e Lavaggio.\nGeografia fisica.\nTerritorio.\nIl paese \u00e8 situato sull'Appennino ligure nell'alta valle Scrivia. Si trova a 7,6 chilometri di distanza stradale da Isola del Cantone ed \u00e8 raggiungibile percorrendo la strada provinciale che porta verso la frazione di Montessoro e da questa svoltando a destra percorrendo poi la strada comunale per Marmassana.\nClima.\nIl clima \u00e8 temperato ad estate tiepida. Con estati tiepide (temperatura media non superiore ai 22\u00b0) e inverni piuttosto rigidi.\nStoria.\nSembra che il nome Marmassana sia di derivazione ligure dalla parola \"marmu\" intendendosi con questo termine pietra da costruzione.\nIl primitivo insediamento fu una filiazione o fattoria decentrata del monastero di San Michele di Campolungo di Isola del Cantone, a sua volta dipendente dal grande monastero benedettino di San Michele della Chiusa in Val di Susa, da cui deriverebbe la titolarit\u00e0 della parrocchia.\nIl nome del paese viene citato per la prima volta in un atto notarile del 1191.\nSuccessivamente Marmassana, Casissa e Busti sono citate nell'atto di vendita del 1235, da parte dei signori di Montalto al comune di Tortona del castello di Roccaforte, allora denominato Rocca de' Pi\u00e8, e delle sue appartenenze.\nNel 1313 un diploma dell'Imperatore Enrico VII metteva fine alle contese tra Tortona e Genova per i possedimenti della valle Scrivia investendo Opizzino Spinola di tutti questi feudi.\nDal punto di vista amministrativo Marmassana fu inclusa nella giurisdizione di Montecanne.\nTale situazione perdur\u00f2 fino al periodo napoleonico quando nel 1797, con la soppressione dei feudi imperiali, tutti i territori della valle furono incorporati nella Repubblica Ligure, poi nel Primo impero francese ed infine nel 1815 nel Regno di Sardegna e successivamente nel Regno d'Italia.\nNegli anni settanta Giangiacomo Feltrinelli (Milano, 1926 - Segrate, 1972), editore, attivista e partigiano, soggiorn\u00f2 nella localit\u00e0 di Casissa. "}
{"id": "2449520", "revid": "122938289", "url": "https://it.wikipedia.org/wiki?curid=2449520", "title": "Genova 1893 Circolo del Calcio 1930-1931", "text": "Questa voce raccoglie le informazioni riguardanti il Genova 1893 Circolo del Calcio nelle competizioni ufficiali stagione 1930-1931.\nStagione.\nIn campionato ottenne il quarto posto finale, mentre nella Coppa Europa Centrale 1930 il Genova 1893 fu eliminato ai quarti di finale.\nOrganigramma societario.\nArea direttiva\nArea tecnica"}
{"id": "2449523", "revid": "599013", "url": "https://it.wikipedia.org/wiki?curid=2449523", "title": "Naviglio di Ivrea", "text": "Il naviglio di Ivrea (\"navil d'Ivrea\" in piemontese) \u00e8 un canale artificiale del Piemonte che trae origine della Dora Baltea a Ivrea (TO) e termina scaricandosi nel Sesia a Vercelli.\nPercorso.\nIl naviglio nasce dalla Dora Baltea presso il centro storico di Ivrea dove il fiume, dopo aver attraversato uno stretto canyon in mezzo alla citt\u00e0, si allarga.\nProsegue quindi verso sud-est, costeggia la morena di Masino e si avvia verso la forra di Mazz\u00e8, gola che chiude l'anfiteatro morenico di Ivrea : qui, dato l'esiguo spazio a disposizione, affianca la stessa Dora Baltea scorrendo vicinissimo al fiume, poche decine di metri pi\u00f9 a nord.\nIn corrispondenza della frazione \"Rocca\" di Villareggia se ne discosta puntando verso nord-ovest.\nEntrato in Provincia di Vercelli porta acqua alle risaie e incrocia tramite un nodo idraulico (\"Nodo della Restituzione\") il canale Depretis. \nIl naviglio raggiunge poi Santhi\u00e0 da dove, fiancheggiato dall'ex SS 11, al \"Nodo idraulico della Naia\" (168\u00a0m di quota) incrocia anche il canale Cavour.\nProsegue quindi verso San Germano Vercellese ed entra in Vercelli; attraversata la citt\u00e0 termina infine il suo corso nel Sesia, a 120 metri di quota.\nStoria.\nIl canale fu costruito come canale navigabile nel 1468 da Jolanda di Savoia per collegare la citt\u00e0 di Ivrea a quella di Vercelli e per irrigare le campagne del Vercellese.\nOggi la sua principale funzione \u00e8 quella di fornire acqua alla risicoltura. \nNei pressi della ex SS 143 sul canale \u00e8 attiva una centrale idroelettrica."}
{"id": "2449527", "revid": "287204", "url": "https://it.wikipedia.org/wiki?curid=2449527", "title": "Ny Hor", "text": "Biografia.\nNy Hor regn\u00f2 contemporaneamente ad altri sovrani appartenenti alla dinastia di Tjeni e di Nekhen.\nLe sole prove sulla sua esistenza consistono in alcune iscrizioni ritrovate presso le necropoli di Tura e di Tarkan.\nA differenza di altri nomi inscritti nel serekht quello di Ny Hor non \u00e8 sormontato dal falcone, e ci\u00f2 ha portato a supporre che si tratti di un sovrano anteriore.\n\u00c8 stata anche proposta una diversa interpretazione del \"serekth\", interpretazione che pone il nome Ny-Hor in correlazione con Narmer, considerato il fondatore della I dinastia."}
{"id": "2449528", "revid": "101175", "url": "https://it.wikipedia.org/wiki?curid=2449528", "title": "Robert Phillis", "text": "Carriera.\nHa iniziato la sua carriera correndo nel dirt track e motocross prima di passare sulle corse su strada nel 1974. Ha vinto nel 1989 il campionato australiano Superbike a bordo di una Kawasaki GPX750R, ottenendo cos\u00ec la sponsorizzazione del team Kawasaki Australia per il campionato mondiale Superbike dell'anno successivo.\nNel mondiale Superbike correndo sempre con la Kawasaki, \u00e8 giunto terzo nel 1991 e nel 1992, ottenendo 4 vittorie, 27 podi, 3 pole e 6 giri veloci. Phillis si \u00e8 ritirato dalle corse nel 1998, all'et\u00e0 di 42 anni."}
{"id": "2449533", "revid": "4175", "url": "https://it.wikipedia.org/wiki?curid=2449533", "title": "Sapporo Dome", "text": " \u00e8 un impianto sportivo multifunzione di Sapporo, capoluogo della prefettura giapponese di Hokkaid\u014d, nel territorio dell'isola omonima.\nEdificato a partire dal 1998 e inaugurato il , dispone di due terreni separati di gioco, uno per il baseball in erba ibrida, fisso, e uno mobile per calcio e rugby che viene trasferito all'interno dello stadio quando utilizzato.\nImpianto interno della formazione di baseball del e di calcio del , ha capacit\u00e0 massima di spettatori per gare di quest'ultima disciplina, mentre invece per il baseball si limita a .\nIdeato nel 1996 in previsione del campionato mondiale di calcio 2002 su progetto di Hiroshi Hara, \u00e8 completamente coperto per via degli inverni rigidi e nevosi che caratterizzano la provincia pi\u00f9 settentrionale del Giappone; fu utilizzato anche come sede della cerimonia d'apertura e di alcune gare dei campionati mondiali di sci nordico 2007 e, pi\u00f9 recentemente, della nonch\u00e9 delle gare della fase a gironi del torneo calcistico dei XXXII Giochi olimpici ospitati da Tokyo nel 2021.\nLa cupola ospita inoltre una piattaforma panoramica a dal piano di gioco che permette la visione sulla citt\u00e0 di Sapporo e la baia di Ishikari, nel Mar del Giappone.\nStoria.\nFacendo seguito alla designazione ufficiale del Giappone come Paese co-organizzatore del mondiale di calcio 2002, nel 1996 la citt\u00e0 di Sapporo band\u00ec un concorso per la realizzazione di uno stadio coperto; nel 1997 fu approvato il progetto presentato da Hiroshi Hara e nel giugno 1998 iniziarono i lavori di costruzione dello stadio.\nInaugurato il e costato circa 42 miliardi di yen (equivalenti a circa 323 milioni di euro o 384 milioni di dollari dell'epoca), fu concepito come impianto idoneo sia a ospitare gare di calcio che di baseball.\nCostruito sulla cima di una collina in un'area di circa 30 ettari \u00e8 compleamente coperto in ragione delle abbondanti nevicate che d'inverno colpiscono l'isola di Hokkaid\u014d.\nLa copertura appoggia su una serie di pilastri intorno al perimetro dello stadio, i quali reggono tutto il carico del tetto.\nIl campo da baseball \u00e8 realizzato in erba sintetica ed \u00e8 fisso: un sistema idraulico trasferisce il sovrastante campo di calcio, in erba naturale, all'esterno dell'edificio.\nQuest'ultimo scorre su un cuscino d'aria e pu\u00f2 essere spostato in entrambe le direzioni in 5 ore.\nAll'interno dello stadio esso \u00e8 ruotato di 90 gradi rispetto alla sua posizione esterna, longitudinale al campo di baseball.\nIl prato da calcio \u00e8 normalmente tenuto all'esterno affinch\u00e9 esso riceva la luce e l'aria necessaria alla corretta crescita dell'erba di gioco; in configurazione da baseball le gradinate laterali, motorizzate, sono ritratte all'indietro onde aumentare l'ampiezza disponibile di campo.\nAll'interno dello stadio una scala mobile conduce a un tunnel di vetro e acciaio che aggetta dalla copertura e funge da terrazza panoramica coperta; esso, dalla collina su cui sorge l'impianto, permette la visione della citt\u00e0 di Sapporo e, nelle giornate di buona visibilit\u00e0, anche della baia di Ishikari nel mar del Giappone, che si trova a circa di distanza.\nIl Dome ospit\u00f2, nel corso del campionato mondiale di calcio 2002, tre incontri, tutti della fase a gironi: in ordine di calendario, \u2013 , \u2013 e \u2013 .\nDopo il campionato mondiale lo stadio divenne l'impianto interno del club calcistico e, nel 2004, a seguito dello spostamento da Tokyo, anche della compagine di baseball del .\nIn occasione dei campionati mondiali di sci nordico 2007 il Dome ospit\u00f2 le cerimonie d'apertura e di chiusura della manifestazione nonch\u00e9 le gare di sci nordico sprint e le frazioni sprint della combinata nordica; al fine di rendere lo stadio idoneo a tali gare, il campo di calcio fu lasciato fuori dall'impianto sotto la neve e successivamente trasferito all'interno.\nL'interno dello stadio fu utilizzato due volte per ospitare la prova speciale del rally del Giappone: una prima volta nel 2008 e una seconda due anni pi\u00f9 tardi, allo stato la pi\u00f9 recente.\nUno studio del 2014 rilev\u00f2 come il Sapporo Dome fosse il pi\u00f9 efficiente tra gli impianti costruiti per il mondiale di calcio di 12 anni prima: grazie infatti alla locazione concessa a due club sportivi e ai numerosi eventi ivi ospitati, il suo indice d'utilizzo (un coefficiente pari al numero di eventi per l'affluenza media di ciascuno di essi diviso la capacit\u00e0 dell'impianto) risultava di circa 47 a fronte di una media di 82 eventi l'anno, pi\u00f9 del triplo del Saitama Stadium, stadio con il secondo miglior indice d'utilizzo.\nNel 2015 il Sapporo Dome fu scelto tra gli impianti destinati a ospitare incontri della fase a gironi della ; in esso si tennero gli incontri tra e e tra e .\nAncora, serv\u00ec come sede ausiliaria di Tokyo nell'organizzazione del torneo maschile e femminile di calcio dei Giochi Olimpici tenutisi nel 2021, della cui fase a gironi ospit\u00f2 diverse partite.\nA livello internazionale, a parte gli incontri di Coppa del Mondo e quelli di calcio olimpico, ha ospitato la nazionale di calcio giapponese in due edizioni della Coppa Kirin: la prima di esse, il , una vittoria 2-0 sul , fu in assoluto il primo incontro di calcio tenutosi nel nuovo stadio, inaugurato meno di un mese addietro; Atsushi Yanagisawa, autore di una doppietta, fu il primo marcatore, internazionale e assoluto, della storia dell'impianto."}
{"id": "2449535", "revid": "14691", "url": "https://it.wikipedia.org/wiki?curid=2449535", "title": "Cercopiteco dorato", "text": ""}
{"id": "2449540", "revid": "61051", "url": "https://it.wikipedia.org/wiki?curid=2449540", "title": "Pisaster giganteus", "text": "La stella marina gigante (Pisaster giganteus ()) \u00e8 una specie di stella marina della famiglia Asteriidae.\nHabitat e distribuzione.\nVive lungo la costa occidentale del Nord America, dalla California meridionale fino alla Columbia Britannica, costruendo la sua tana sulle rive rocciose vicino alla linea della bassa marea.\nDescrizione.\nPu\u00f2 crescere fino a 60\u00a0cm di diametro, mentre il suo colore varia dal bruno al rosso (o porpora).\nAlimentazione.\nSi nutre di molluschi."}
{"id": "2449544", "revid": "6923", "url": "https://it.wikipedia.org/wiki?curid=2449544", "title": "Related Designs", "text": "Related Designs \u00e8 uno sviluppatore di giochi tedesco, specializzato in Real Time Strategy. Dal 2007, dopo l'acquisizione di Sunflowers, Ubisoft possiede il 30 % delle azioni.\nStoria.\nRelated Designs \u00e8 stata fondata nel 1995 da Thomas Pottk\u00e4mper, Burkhard Ratheiser, Thomas Stone. Inizialmente l'azienda sviluppava giochi di fascia media e giochi online. Successivamente realizz\u00f2 il gioco di strategia in tempo reale America, pubblicato nel 2000 con grande successo, si contano 300.000 copie vendute in tutto il mondo. Il gioco No Man's Land 2003, Castle Strike 2004 contribuirono al successo del marchio.\nNell'ottobre 2006 pubblic\u00f2 Anno 1701, seguito nel 2007 da . Il 1\u00ba luglio 2009 arriva un nuovo capitolo per la famosa serie Anno, per console Nintendo e per PC Anno 1404."}
{"id": "2449545", "revid": "1305772", "url": "https://it.wikipedia.org/wiki?curid=2449545", "title": "Maria Popescu", "text": "Biografia.\nFiglia di un petroliere, fu adottata da Stelian Popescu, ex ministro romeno della giustizia, affiliato al partito liberale romeno e direttore di \"Universul\", il giornale pi\u00f9 grande in Romania e noto per la linea antisemita e anti-ungherese. Maria spos\u00f2 Victor, figlio di Stelian, e nel 1942 la coppia si rifugi\u00f2 in Svizzera per sfuggire alla seconda guerra mondiale, stabilendosi a Ginevra.\nNel 1945 Maria Popescu fu arrestata a Ginevra con l'accusa di aver avvelenato la matrigna Lelia Popescu e la sua cameriera Lina Mory, e aver tentato di avvelenare anche il patrigno, e il 21 dicembre 1946 il tribunale penale di Ginevra la condann\u00f2 all'ergastolo.\nMaria proclam\u00f2 sempre la propria innocenza e in due occasioni chiese la revisione del processo. L'avvocato della difesa Georges Brunschvig demol\u00ec molte delle certezze che avevano portato alla condanna nel primo processo, tuttavia ci\u00f2 non fu sufficiente ad ottenere la revisione che fu respinta per due volte, fatto che scosse l'opinione pubblica in Svizzera. Nel 1957, dopo undici anni e mezzo di prigionia, il suo appello alla clemenza fu accettato dal Parlamento di Ginevra e Maria torn\u00f2 libera.\nDopo il rilascio, Popescu pubblic\u00f2 nel 1961 un libro dal titolo \"Entre deux Mercredis\" (\"fra due mercoled\u00ec\") nel quale trattava sia della sua vicenda che delle condizioni dei detenuti nelle carceri svizzere di quegli anni. In seguito adott\u00f2 un figlio e nel 2004 mor\u00ec."}
{"id": "2449548", "revid": "729019", "url": "https://it.wikipedia.org/wiki?curid=2449548", "title": "Stazione di Nizza Monferrato", "text": "La stazione di Nizza Monferrato \u00e8 una stazione ferroviaria posta all'incrocio delle linee Alessandria \u2013 Cavallermaggiore e Asti \u2013 Genova, a servizio della cittadina piemontese.\n\u00c8 lo scalo principale della provincia di Asti meridionale.\nStoria.\nLa stazione fu aperta il 13 ottobre 1864 al completamento della linea proveniente da Alessandria, prolungata pochi mesi dopo verso Bra.\nNel 1893, con il completamento della tratta Asti \u2013 Acqui, divenne stazione di diramazione ed interscambio.\nDal 2012 \u00e8 in funzione solamente la direttrice Asti-Acqui Terme (tratto settentrionale della Asti-Genova), in seguito alla soppressione del traffico ferroviario sulla linea Alessandria-Cavallermaggiore (sostituita con bus che svolgono la tratta Alessandria-Nizza-Castagnole con un paio di prolungamenti giornalieri da e per Alba).\nFino al 2013 erano inoltre presenti alcuni treni regionali veloci diretti andata e ritorno per Torino, come continuazione della Acqui-Asti.\nL'11 novembre 2018 \u00e8 stata riaperta la tratta Asti-Castagnole-Canelli-Nizza a scopo turistico, con il passaggio di due treni storici di Fondazione FS Italiane (di cui il primo con locomotiva a vapore) diretti a Torino Porta Nuova.\nStrutture e impianti.\nDotata di un fabbricato viaggiatori a due piani, la stazione dispone di 4 binari, collegati tra loro da un attraversamento a raso.\nMovimento.\nLa stazione \u00e8 servita da treni regionali, con servizio svolto da Trenitalia nell'ambito del contratto stipulato con la Regione Piemonte.\nServizi.\nLa stazione, che RFI classifica nella categoria \"silver\", dispone di:\nInterscambi.\nNella piazza antistante la stazione \u00e8 presente una fermata di autobus interurbani ARFEA."}
{"id": "2449552", "revid": "767487", "url": "https://it.wikipedia.org/wiki?curid=2449552", "title": "Naruto Shippuden - L'esercito fantasma", "text": " \u00e8 un film d'animazione del 2007 diretto da Hajime Kamegaki.\nSi tratta della prima pellicola dedicata all'anime di \"Naruto\" ambientata nella seconda serie, \"Naruto Shippuden\". Il film \u00e8 stato sceneggiato da Junki Takegami. \u00c8 stato annunciato il 22 novembre 2006, la pre-vendita dei biglietti \u00e8 avvenuta a partire dal 21 aprile 2007 mentre \u00e8 stato proiettato nelle sale cinematografiche il 4 agosto 2007. La colonna sonora ufficiale del film \u00e8 \"Lie-Lie-Lie\" di DJ Ozma. In Italia il film \u00e8 andato in onda su Italia 1 diviso in cinque episodi dal 13 al 19 giugno 2013, mentre \u00e8 stato distribuito nei cinema dalla Lucky Red solo il 13 luglio 2015 col titolo Naruto Shippuden - Il film: L'esercito fantasma.\nTrama.\nAl team di Naruto viene affidata la protezione di Shion, una sacerdotessa del Paese dei Demoni la cui missione \u00e8 quella di sigillare nuovamente un demone che, nel passato, aveva quasi distrutto il mondo e che ora \u00e8 di nuovo libero. Shion possiede due facolt\u00e0 uniche nel suo genere: la prima \u00e8 quella di poter sigillare il demone risorto, la seconda quella di poter predire, senza mai fallire, la morte delle persone. Per salvare il mondo dalla crisi, Naruto partir\u00e0, insieme a Sakura, Neji e Lee, per il Paese dei Demoni dove dovr\u00e0 sfidare la sua stessa morte.\nDistribuzione italiana.\nNella trasmissione su Italia 1 nel mese di giugno 2013, il film \u00e8 andato in onda suddiviso in cinque parti intitolate rispettivamente \"Il risveglio dell'esercito fantasma\", \"La sacerdotessa Shion\", \"Protezione\", \"Premonizioni\" e \"Destino\"."}
{"id": "2449553", "revid": "287204", "url": "https://it.wikipedia.org/wiki?curid=2449553", "title": "Imre Kertesz", "text": ""}
{"id": "2449556", "revid": "25095062", "url": "https://it.wikipedia.org/wiki?curid=2449556", "title": "Rota Romana", "text": ""}
{"id": "2449565", "revid": "838137", "url": "https://it.wikipedia.org/wiki?curid=2449565", "title": "Sci nautico ai XVI Giochi del Mediterraneo", "text": "Le competizioni relative allo sci nautico ai XVI Giochi del Mediterraneo si svolgeranno nel Lungomare di Pescara. Il luogo di gara si trova a circa 15\u00a0km dal Villaggio Mediterraneo.\nPer questo sport sono state organizzate le seguenti prove (sia maschili che femminili):\nper un totale di 8 medaglie d'oro messe in palio.\nOgni Paese pu\u00f2 iscrivere al massimo 2 concorrenti uomini e 2 donne per prova, con un massimo di 4 uomini e 4 donne per Nazione.\nCalendario.\nLe gare seguiranno il seguente calendario:"}
{"id": "2449566", "revid": "25095185", "url": "https://it.wikipedia.org/wiki?curid=2449566", "title": "Tribunale della Rota", "text": ""}
{"id": "2449567", "revid": "339392", "url": "https://it.wikipedia.org/wiki?curid=2449567", "title": "Team Borciani", "text": ""}
{"id": "2449571", "revid": "466539", "url": "https://it.wikipedia.org/wiki?curid=2449571", "title": "Alexander Knox", "text": "Biografia.\nAlexander Knox ottenne una candidatura all'Oscar come migliore attore protagonista e vinse il Golden Globe per \"Wilson\" (1944) di Henry King, biografia del presidente degli Stati Uniti Woodrow Wilson, che fu il suo ruolo pi\u00f9 famoso.\nAutore di alcuni romanzi di avventura, durante il Maccartismo fu inserito nella lista nera di Hollywood e dovette trasferirsi in Europa, dove lavor\u00f2, tra gli altri, con Roberto Rossellini in \"Europa '51\" (1952), e con Joseph Losey in \"La tigre nell'ombra\" (1954).\nMor\u00ec nel 1995, a 88 anni, per un cancro alle ossa."}
{"id": "2449578", "revid": "1604512", "url": "https://it.wikipedia.org/wiki?curid=2449578", "title": "Antonio Allegretti (attore)", "text": "Biografia.\nAppena ventenne esord\u00ec nella compagnia di Antonio Zerri e Gaspare Lavaggi, mietendo per dieci anni, successi in tutta la nazione. Nel 1880 nella sua citt\u00e0 fece parte della compagnia di Federico Stella, divenendone protagonista nello stesso anno, allorch\u00e9 and\u00f2 via dalla compagnia il bravissimo Michele Bozzo. Allegretti fu anche un validissimo interprete del repertorio di Salvatore Di Giacomo. Indimenticabile fu la sua interpretazione del protagonista di \"A San Francisco\". Quello stesso anno al culmine della sua carriera teatrale, mor\u00ec non ancora sessantenne nella sua adorata Napoli, fra il dolore e il cordoglio del mondo teatrale cittadino."}
{"id": "2449579", "revid": "1305887", "url": "https://it.wikipedia.org/wiki?curid=2449579", "title": "Nate Grey", "text": "Nathaniel \"Nate\" Grey, conosciuto anche come X-Man, \u00e8 un personaggio dei fumetti creato da Jeph Loeb (testi) e Steve Skroce (disegni), pubblicato dalla Marvel Comics. Apparso per la prima volta sulle pagine della serie \"X-Man\" n. 1 (marzo 1995) a lui dedicata, Nate \u00e8 un mutante appartenente alla classe Omega proveniente da Terra-295, nota anche come \"Era di Apocalisse\". Il nome \"Nate\" deriva da quello del suo creatore, all'anagrafe \"Nathaniel Essex\" mentre il cognome \u00e8 quello della madre biologica, \"Jean Grey\".\nStoria editoriale.\nIn origine pianificata come una mini-serie di quattro numeri, \"X-Man\" rimpiazz\u00f2 \"Cable\" durante il crossover \"L'era di Apocalisse\" pubblicato durante gli anni novanta. Lo stesso personaggio di \"Nate Grey\" nacque come controparte di Cable nella realt\u00e0 alternativa di Terra-295. Alla fine dell'arco narrativo per\u00f2, le alte sfere Marvel decisero di inserire Nate nella continuity principale dell'Universo Marvel con un notevole sforzo creativo che non manc\u00f2 di lasciare perplessi alcuni lettori.\nLa serie principale dedicata ad X-Man continu\u00f2 fino al 2001 mentre il personaggio assunse il ruolo di ospite in altre testate prestigiose tra cui \"Uncanny X-Men\", \"Astonishing X-Men\", \"Cable\" e \"The Amazing Spider-Man\".\nBiografia del personaggio.\nOrigini.\nOriginario di \"Terra-295\", realt\u00e0 parallela conosciuta anche come \"Era di Apocalisse\", nella quale Charles Xavier venne ucciso prima di avere la possibilit\u00e0 di dar vita agli X-Men, Nate fu creato artificialmente in laboratorio unendo il materiale genetico di Ciclope e Jean Grey ad opera di Sinistro, scienziato nonch\u00e9 seguace di Apocalisse. Nelle sue intenzioni il ragazzo avrebbe dovuto aiutarlo a sconfiggere Apocalisse ed a conquistarne il potere, tuttavia Ciclope aiut\u00f2 Nate a fuggire senza che i due fossero a conoscenza della reciproca parentela rendendo vane le speranze del genetista. Successivamente Nate fu adottato da un gruppo di mutanti ribelli tra cui Toad, Mastermind e Forge che di fatto ricopr\u00ec nella sua vita quella figura paterna che fino ad allora gli era mancata. Quando un Sinistro camuffato si un\u00ec al gruppo e rivel\u00f2 a Nate le sue vere origini affront\u00f2 e uccise Forge; il giovane in un accesso d'ira fer\u00ec a morte il genetista. Dopo questi eventi Nate abbandon\u00f2 il gruppo, compresa la sua amata Siryn, e cerc\u00f2 di unirsi agli X-Men guidati da Magneto nella loro lotta contro il malvagio Apocalisse. Mentre la squadra di mutanti cercava disperatamente di restaurare la continuit\u00e0 spazio-temporale per mezzo del \"Cristallo M'Kraan\" Nate ingaggi\u00f2 una durissima battaglia con Olocausto figlio di Apocalisse, che termin\u00f2 quando Nate pugnal\u00f2 l'avversario con un frammento dello stesso cristallo. Le conseguenze di questo evento furono inaspettate e incredibili poich\u00e9 entrambi i contendenti vennero di colpo trasportati nella realt\u00e0 principale dell'Universo Marvel e, mentre Nate entrava nell'orbita della Terra e toccava il suolo in Svizzera con un fragoroso urlo telepatico percepito da tutti i telepati del pianeta, di Olocausto si persero le tracce.\nNuovo mondo.\nAppena arrivato su Terra-616 in stato confusionale Nate provoca la resurrezione di Madelyne Pryor, in un tentativo inconscio di collegarsi telepaticamente con la madre. Dopo un breve incontro tra i due il ragazzo vaga senza meta per un certo periodo entrando in contatto con vari personaggi quali Xavier, Moira McTaggart e Sinistro, stabilendosi infine a New York City dove stringe amicizia con l'Uomo Ragno. Durante l'arco narrativo \"\", avvertito telepaticamente dal fratellastro Cable, Nate salv\u00f2 i cugini Joey e Gailyn Bailey dall'attacco delle Sentinelle prima di fuggire per non essere a sua volta scoperto da esse. In seguito ritrov\u00f2 e strinse un forte legame con i suoi genitori biologici e molti altri X-Men ed ebbe anche un ruolo nella nascita e nella sconfitta dell'entit\u00e0 Onslaught. Presto una nuova Madelyne fece il suo ingresso nella vita di Nate, manipolando i suoi sogni e facendogli distruggere obiettivi strategici mentre si trovava all'interno della fase REM del sonno. La donna svel\u00f2 poi di esser giunta da una dimensione parallela e tent\u00f2 di convincere il ragazzo ad aiutarla nel portare a compimento il suo progetto di dominare il mondo. Nate rifiut\u00f2 la proposta e poco tempo dopo fu raggiunto da alcune versioni alternative di se stesso dalle quali apprese la conoscenza per viaggiare attraverso le dimensioni, oltre che uno degli scopi principali di Madelyne: la donna stava \"collezionando\" versioni alternative di Nate, che per\u00f2 non erano riuscite a raggiungere il loro massimo potenziale, in modo da utilizzarle come armi per piegare la volont\u00e0 dei governi mondiali e imporsi come dominatrice. Per scoprirne di pi\u00f9 Nate fece risorgere il passato amante di Madelyne, un Forge alternativo, che gli spieg\u00f2 che la donna in realt\u00e0 era una Jean Grey corrotta dal male che aveva rimpiazzato la vera Madelyne regnante di una terra parallela. Dopo queste rivelazioni furono attaccati da Mr. Scratch, uno dei sottoposti di Madelyne, e Nate fu costretto a fondersi con una delle proprie versioni alternative per riuscire a sconfiggerlo. Tornato da Madelyne il ragazzo pose fine ai suoi giorni di conquista, mostrando adesso un tatuaggio a forma di \"X\" sul torace come risultato della fusione con il Nate alternativo schiavizzato dalla donna. Grazie a tale emblema riusc\u00ec finalmente ad utilizzare pienamente e sotto controllo i propri poteri oltre che a prevenire che questi causassero la sua morte, come fin dall'inizio si era temuto.\nSciamano della trib\u00f9 mutante.\nDopo la sconfitta della malvagia Regina Jean Nate cominci\u00f2 a considerarsi lo sciamano della trib\u00f9 mutante passando il suo tempo ad intervenire qualora ce ne fosse bisogno e ad insegnare ad altri come utilizzare e controllare i propri poteri. Fu in questo periodo che entr\u00f2 in contatto con Qabiri, malvagia entit\u00e0 proveniente da un universo parallelo avente come unico scopo quello di distruggere ogni Terra parallela. Qabiri temeva che un giorno un non ben specificato essere sarebbe giunto sul suo pianeta e lo avrebbe portato alla distruzione e per prevenire questo atto aveva gi\u00e0 nullificato numerose altre dimensioni prima di arrivare su Terra-616 dove Nate riusc\u00ec a sconfiggerlo. In ultimo Nate combatt\u00e9 contro l'Anti-Man: alieno inviato sulla Terra con lo scopo di insinuarsi all'interno del codice genetico di qualunque essere presente su di essa e sottrarne l'energia vitale fino a che i suoi abitanti non sarebbero morti, liberando il pianeta. Per salvare il mondo Nate si fuse con Anti-Man avvelenando le cellule da cui l'alieno avrebbe dovuto sottrarre energia, frammentando entrambe le loro essenze fra tutti gli esseri del globo.\nRitorno.\nMentre nella cittadina di Burton, California, gli abitanti si comportano in maniera bizzarra proclamando di essere X-Man, Osborn ordina ai suoi mutanti di recarsi sul posto ed investigare per calmare l'opinione pubblica e rialzare gli indici di gradimento nei confronti di \"H.A.M.M.E.R.\" Assunto l'aspetto di Jean Grey, Mystica porta il suo gruppo a visitare uno dei pazienti ricoverati dopo lo strano incidente e durante l'interrogatorio l'intera stanza viene riempita da lampi di energia che annunciano il ritorno in vita di Nate. Scambiata Mystica per la madre, il ragazzo tenta di difenderla da Bestia Nera prima di scomparire nel nulla; tornati alla base vengono informati da Osborn della pericolosit\u00e0 del mutante ed obbligati ad abbatterlo alla prima occasione. Ricorsi all'aiuto della divisione psichica di \"H.A.M.M.E.R.\" gli X-Men tentano un recupero forzato di Nate dal piano psichico nel quale la sua mente era stata confinata dopo essere stata frammentata in miliardi di pezzi: l'operazione si rivela un fallimento, tuttavia aggrappandosi alla sonda telepatica esterna Nate riesce ad aggiornarsi su tutti gli avvenimenti che hanno sconvolto il mondo in sua assenza e ad evadere nella realt\u00e0 ricreandosi un corpo grazie ai suoi poteri. Riapparso all'esterno dell'ex Stark Tower affronta i Vendicatori prima di essere sconfitto da Iron Patriot ed incenerirsi in un lampo di luce occupando in forma psichica il corpo di Osborn. Giunta nel suo ufficio Mystica gli impone di liberarla dall'impianto esplosivo installatole durante la rivolta a S.F. o riveler\u00e0 a tutti la verit\u00e0; per nulla intimidito Nate le espone i propri progetti di miglioramento del mondo prima di essere disturbato dalla psiche di Osborn che cerca di riprendere il controllo del corpo. Allontanatasi Mystica decide di riunire gli X-Men e ricorrere nuovamente alla divisione psichica per entrare nella mente di Norman ed aiutarlo a liberarsi di Nate in modo da guadagnarne la fiducia. Una volta all'interno per\u00f2 liberano per sbaglio la personalit\u00e0 folle di Goblin che riunitosi a Norman sconfigge Nate e lo espelle dalla sua mente; come risultato di essere stato cos\u00ec a lungo a contatto con un essere umano, riguadagna un corpo fisico prima di essere imprigionato, torturato ed utilizzato come propellente per la \"Macchina Omega\". Il temibile Sugar Man teneva imprigionato Nate e ne utilizzava l'energia per aprire portali dimensionali nella speranza di ritrovare la strada di casa. X-Man \u00e8 stato liberato dai New Mutants, ma durante la lotta per liberarsi ha compiuto uno sforzo tale da perdere gran parte dei suoi poteri. Attualmente fa parte dei Nuovi Mutanti guidati da Danielle Moonstar.\nPoteri e abilit\u00e0.\nCreato dall'unione dei genomi Summers e Grey, Nate ha ereditato principalmente le doti mutanti materne. Tuttavia a differenza del fratello Cable, concepito \"naturalmente\" da Scott Summers e Madelyne Pryor clone di Jean, X-Man non \u00e8 stato infettato dal virus tecnorganico cosa che lo rende di molto pi\u00f9 potente, poich\u00e9 non impiega i propri doni per mantenerlo sotto controllo. Capace di attingere alle enormi fonti di energia del piano astrale in modo da manipolare sia la materia che l'energia stessa, \u00e8 in grado di manifestare potenti forme di telecinesi e telepatia. Oltre a leggere e proiettare pensieri, creare illusioni e confondere i nemici, ha sviluppato anche una potente forma di psicometria che gli consente di rivivere la storia di un particolare oggetto passato attraverso le mani di pi\u00f9 proprietari. Grazie alla telecinesi, riesce a muovere il proprio corpo, oggetti di qualsiasi forma e peso, persino a levitare e volare a velocit\u00e0 supersoniche. Utilizzando, in particolare, questo potere \u00e8 riuscito ad inserirsi all'interno dei campi magnetici che avvolgono la Terra e, sfruttando i propri neuroni, a rilasciare telepaticamente devastanti impulsi elettromagnetici capaci di cortocircuitare menti e macchinari. Grazie agli insegnamenti di una Madelyne proveniente da un universo parallelo e a quelli dei suoi altri s\u00e9 sparsi per varie realt\u00e0, ha anche imparato a sfruttare la telecinesi per rimuovere le barriere che separano le diverse dimensioni e a viaggiarvi attraverso. Tutti questi poteri combinati ne fanno uno dei pi\u00f9 potenti mutanti dell'Universo Marvel assieme a Scarlet, Franklin Richards, Fenice, Tempesta, Rogue, Mad Jim Jaspers, Marvel Girl, Vulcan, Exodus, Mr. M e Hyperstorm.\nCome nel caso di Cable, l'utilizzo dei poteri mutanti di X-Man gli provoca l'illuminazione dell'occhio sinistro.\nAltri media.\nTelevisione.\nX-Man appare nella serie animata \"Insuperabili X-Men\" degli anni Novanta, e in \"Wolverine e gli X-Men\" viene mostrata una sequenza simile a quella in cui Sinistro estrasse DNA da Ciclope e Jean Grey nell'ambito fumettistico.\nVideogames.\nX-Man \u00e8 un personaggio nascosto nella versione per PSP del videogioco \"X-Men Legends II: Rise of Apocalypse\"."}
{"id": "2449580", "revid": "838137", "url": "https://it.wikipedia.org/wiki?curid=2449580", "title": "Gerry Weber Open 2008 - Doppio", "text": "Il doppio del Gerry Weber Open 2008 \u00e8 stato un torneo di tennis facente parte dell'ATP Tour.\nSimon Aspelin e Julian Knowle erano i detentori del titolo, ma hanno perso nel 1\u00ba turno contro Tom\u00e1\u0161 Berdych e Radek \u0160t\u011bp\u00e1nek.\nMichail Ju\u017enyj e Mi\u0161a Zverev hanno vinto in finale 3\u20136, 6\u20134, 10\u20133, contro Luk\u00e1\u0161 Dlouh\u00fd e Leander Paes."}
{"id": "2449582", "revid": "124427856", "url": "https://it.wikipedia.org/wiki?curid=2449582", "title": "International Formula 3000 1988", "text": "La stagione 1988 della International Formula 3000 fu disputata su 11 gare. Vi presero parte 24 differenti \"team\", 69 differenti piloti, 5 differenti telaisti e 2 differenti motoristi.\nRisultati e classifiche.\nRisultati.\nNote:\nGara 5, 6 e 7 furono interrotte e riprese.\nRisultati completi.\nR=ritirato NS=non parte NQ=non qualificatoNT=senza tempo in qualifica DIS(6)=squalificato dopo essere giunto sesto"}
{"id": "2449585", "revid": "281779", "url": "https://it.wikipedia.org/wiki?curid=2449585", "title": "Constant maturity swap", "text": "Una constant maturity swap \u00e8 un'obbligazione a tasso variabile indicizzato ai tassi swap a lunga scadenza; risulta conveniente allorch\u00e9 si prevede un aumento della pendenza positiva della curva dei rendimenti. La definizione di \"Constant Maturity\" fa appunto riferimento al fatto che la cedola fa sempre riferimento ai tassi indipendentemente dalla scadenza del titolo."}
{"id": "2449587", "revid": "1543377", "url": "https://it.wikipedia.org/wiki?curid=2449587", "title": "Intercursus Magnus", "text": "L'Intercursus Magnus fu un importante e duraturo trattato commerciale firmato nel febbraio del 1496 da Enrico VII d'Inghilterra. Fra gli altri firmatari vi furono le rappresentanze commerciali di Venezia, Firenze, Olanda e della Lega anseatica. Brevemente, il \"Malus Intercursus\" (il \"cattivo trattato\", come venne chiamato da parte olandese per essere troppo favorevole agli interessi degli inglesi) fu negoziato con Filippo I di Castiglia e fu inteso dover sostituire l'\"Intercursus Magnus\" nel 1506. La morte di Filippo fece arenare la trattativa e l'\"Intercursus Magnus\" continu\u00f2 a rimanere in vigore. Esso concedeva reciproci privilegi commerciali a inglesi e olandesi e stabiliva livelli di tasse doganali sui commerci liberamente concordate. Questo provvedimento diede un grande impulso all'esportazione della lana inglese e rimpingu\u00f2 le casse della tesoreria di Enrico VII. Il trattato fu studiato per risolvere alcune guerre commerciali scoppiate fra Inghilterra e Paesi Bassi a seguito dell'interferenza di Margherita di York nella guerra di successione inglese, ed in particolare del suo sostegno a Perkin Warbeck; una condizione specifica del trattato era quella che non dovesse essere messa in atto alcuna intromissione nei fatti interni dell'Inghilterra."}
{"id": "2449589", "revid": "25095530", "url": "https://it.wikipedia.org/wiki?curid=2449589", "title": "Pectus excavatum", "text": ""}
{"id": "2449591", "revid": "122938446", "url": "https://it.wikipedia.org/wiki?curid=2449591", "title": "Genova 1893 Circolo del Calcio 1932-1933", "text": "Questa voce raccoglie le informazioni riguardanti il Genova 1893 Circolo del Calcio nelle competizioni ufficiali della stagione 1932-1933.\nStagione.\nDal 1\u00ba gennaio del 1933 iniziarono i festeggiamenti per il quarantennale della fondazione del club ed in quel giorno lo stadio cittadino venne intitolato al Luigi Ferraris.\nOrganigramma societario.\nArea direttiva\nArea tecnica"}
{"id": "2449592", "revid": "337866", "url": "https://it.wikipedia.org/wiki?curid=2449592", "title": "X-Man", "text": ""}
{"id": "2449593", "revid": "121837", "url": "https://it.wikipedia.org/wiki?curid=2449593", "title": "Effetto di Rossiter-McLaughlin", "text": ""}
{"id": "2449603", "revid": "729019", "url": "https://it.wikipedia.org/wiki?curid=2449603", "title": "DJM Records", "text": "La Dick James Music Records (DJM Records) \u00e8 stata un'etichetta discografica britannica, fondata nel 1969 da Dick James.\nEra distribuita dalla \"Pye Records\" in Inghilterra e da altre etichette in varie parti del mondo.\n\u00c8 nota per aver messo sotto contratto Elton John sin dagli inizi della sua carriera; infatti, quando il pianista di Pinner era ancora uno sconosciuto, firmava ancora decine di canzoni per altri artisti come Roger Cook e Lulu; in seguito per\u00f2, notando le loro potenzialit\u00e0, la casa discografica pubblica alcuni singoli (\"I've Been Loving You\", primo singolo a nome Elton John, \"Lady Samantha\" e \"It's Me That You Need\") e un album di esordio, \"Empty Sky\" (1969): ancora acerbo, realizzato con pochi mezzi e senza un vero produttore (Steve Brown era un tecnico della DJM), non ottiene riscontri commerciali. Ma mostra gi\u00e0 un certo talento compositivo e riceve apprezzamenti da parte della critica; cos\u00ec, la Dick James Music decide di offrire una seconda chance ad Elton e Bernie, pubblicando nel 1970 l'album \"Elton John\" e ingaggiando Gus Dudgeon; da allora, Elton conobbe un successo mondiale inarrestabile, e la \"DJM Records\" pubblic\u00f2 (ma non negli Stati Uniti e in Canada, dove operava la \"MCA Records\") LP come \"Tumbleweed Connection\" (1970), \"Madman Across the Water\" (1971), \"Honky Ch\u00e2teau\" (1972), \"Don't Shoot Me I'm Only the Piano Player\" (1972), \"Goodbye Yellow Brick Road\" (1973) e \"Captain Fantastic and the Brown Dirt Cowboy\" (1975). L'ultimo disco della rockstar pubblicato dalla casa discografica fu il live \"Here and There\", del 1976: in quell'anno, infatti, John firm\u00f2 con la \"Rocket Records\", etichetta della quale era proprietario.\nLa \"Dick James Music Records\" ha inoltre messo sotto contratto Dave Sealy (il suo brano \"It Takes A Thief\" \u00e8 il primo singolo pubblicato dalla casa discografica), Roger Hodgson (prima che si unisse ai Supertramp, aveva pubblicato, a nome \"Argosy\", il singolo Imagine/Mr Boyd con quest'etichetta), i \"Mr. Bloe\", Danny Kirwan dei Fleetwood Mac, i Tremeloes, Dennis Waterman e Johnny \"Guitar\" Watson, oltre a diversi collaboratori di Elton John.\nDopo la morte del fondatore e proprietario Dick James (1986), il catalogo della \"DJM Records\" \u00e8 stato acquistato dalla \"PolyGram\"."}
{"id": "2449605", "revid": "299827", "url": "https://it.wikipedia.org/wiki?curid=2449605", "title": "Dick James Music", "text": ""}
{"id": "2449606", "revid": "299827", "url": "https://it.wikipedia.org/wiki?curid=2449606", "title": "Dick James Music Records", "text": ""}
{"id": "2449608", "revid": "123488607", "url": "https://it.wikipedia.org/wiki?curid=2449608", "title": "Right Round", "text": "Right Round \u00e8 un singolo del rapper statunitense Flo Rida, pubblicato il 27 gennaio 2009 come primo estratto dal secondo album in studio \"R.O.O.T.S.\".\nDescrizione.\nIl singolo ha visto la collaborazione della cantautrice statunitense Ke$ha, all'epoca ai suoi esordi. Nella versione statunitense, tuttavia Ke$ha non viene accreditata in alcun modo ed ha rifiutato di apparire nel video, in quanto voleva diventare famosa senza dipendere dal successo di un altro.\nIl brano \u00e8 stato scritto e prodotto da Bruno Mars, Philip Lawrence e Ari Levine, e riprende la stessa melodia del famoso brano del 1984 \"You Spin Me Round (Like a Record)\" dei Dead or Alive.\nNel gennaio 2009 il brano \u00e8 stato diffuso in radio negli Stati Uniti, dove il mese seguente \u00e8 uscito anche per il download, mentre il 23 marzo \u00e8 stato pubblicato su CD dall'etichetta discografica Atlantic Records.\nIl brano risulta aver venduto oltre 12 milioni di copie globalmente, risultando il pi\u00f9 grande successo di Flo Rida.\n\"Right Round\" \u00e8 stato usato come colonna sonora nei titoli di coda del celebre film \"Una notte da leoni\"."}
{"id": "2449611", "revid": "2014155", "url": "https://it.wikipedia.org/wiki?curid=2449611", "title": "Anna Mortimer", "text": "Origine.\nEra la figlia primogenita del quarto conte di March, conte dell'Ulster e \"luogotenente dell'Irlanda\", Ruggero Mortimer (1374-1398) e della moglie, Alianore Holland, figlia di Thomas Holland, I conte di Kent.\nBiografia.\nNacque in Irlanda, quando suo padre era l'erede al trono inglese. Alla morte del padre, Anna aveva circa otto anni d'et\u00e0 e il re, Riccardo II, non avendo ancora eredi legittimi, riconobbe come erede al trono d'Inghilterra, suo fratello, Edmondo. Quando Riccardo II, nel 1399, fu spodestato, Anna, assieme ai suoi fratelli, fu scavalcata dal cugino, Enrico di Lancaster, che reclam\u00f2 il trono, per discendenza, per diritto di conquista e per elezione. Questa usurpazione port\u00f2 in seguito, dopo circa cinquant'anni alla guerra delle due rose.Comunque Enrico IV, appena salito al trono, prese in consegna i fratelli maschi di Anna, il piccolo Edmondo e suo fratellino Ruggero, che furono custoditi e trattati con ogni riguardo dai Lancaster a Windsor.\nAnna, nel maggio 1406, spos\u00f2 il cugino, Riccardo di Conisburgh, della casa di York.Anna mor\u00ec, in seguito al parto del figlio secondogenito, Riccardo, il 21 settembre 1411, o in uno dei giorni seguenti.\nDopo che, alla morte di Enrico IV, nel 1413, il figlio e successore, Enrico V, aveva fatto liberare suo fratello, Edmondo, conte di March, restituendogli tutte le sue propriet\u00e0, suo marito, Riccardo di Conisburgh, che, nel 1414, era divenuto conte di Cambridge, nel luglio 1415, con altri nobili aveva organizzato una congiura, che si proponeva di porre Edmondo sul trono al posto di Enrico V. Edmondo fu messo a parte del piano, ma, colto da un grave senso di colpa, corse a riferire il tutto al re, Enrico V, che perdon\u00f2 Edmondo ma mand\u00f2 al patibolo Riccardo di Conisburgh.\nDopo la morte per peste, avvenuta in Irlanda, all'inizio del 1425, di Edmondo, che era senza eredi, i suoi titoli e beni passarono all'unico figlio maschio di Anna (l'unica dei fratelli di Edmondo ad avere avuto discendenza), al quattordicenne, Riccardo di York, che verso il 1450 avanz\u00f2 le sue pretese al trono inglese, che portarono alla guerra delle due rose.\nMatrimonio e figli.\nAnna Mortimer aveva sposato, nel maggio del 1406, Riccardo di Conisburgh figlio del primo duca di York, Edmondo di Langley. Anna a Riccardo diede due figli:"}
{"id": "2449613", "revid": "124803853", "url": "https://it.wikipedia.org/wiki?curid=2449613", "title": "Pietro Carloni", "text": "Biografia.\nNacque da una famiglia teatrale di origini pugliesi, molto numerosa e di modeste aspirazioni artistiche, trasferitasi a Napoli. Proprio nella citt\u00e0 partenopea il Carloni crebbe e mosse i suoi primi passi artistici. Negli anni '20 fu scritturato nella compagnia di Francesco Corbinci, un noto capocomico napoletano dell'epoca, qui conobbe quella che sarebbe stata la compagna della sua vita, l'apprezzata attrice Titina De Filippo, con la quale si un\u00ec in matrimonio nel 1922 e dalla quale ebbe l'unico figlio Augusto. Il loro fu un connubio anche artistico che li vide inseparabili sulle scene, lavorando con la compagnia \"Cafiero-Fumo\", con Nino Taranto, ma soprattutto con i fratelli di Titina, i grandi Eduardo e Peppino. I fratelli Ester, Maria, Ettore e Adelina (o Adele) erano anch'essi attori. La sorella Adelina spos\u00f2 Peppino De Filippo. \nCarloni divenne cos\u00ec di fatto un attore stabile della compagnia del teatro umoristico dei fratelli De Filippo. Quando Titina si ammal\u00f2, Pietro continu\u00f2 la sua attivit\u00e0 con Eduardo e gir\u00f2 anche alcuni film con Tot\u00f2. Non seppe per\u00f2 riprendersi dalla perdita della moglie, avvenuta il 26 dicembre del 1963, e cinque anni dopo mor\u00ec anch'egli nella sua dimora romana, a 71 anni. Il figlio Augusto fu un apprezzato giornalista parlamentare."}
{"id": "2449614", "revid": "508036", "url": "https://it.wikipedia.org/wiki?curid=2449614", "title": "DOC", "text": ""}
{"id": "2449615", "revid": "712828", "url": "https://it.wikipedia.org/wiki?curid=2449615", "title": "Compagnia Torrent", "text": ""}
{"id": "2449619", "revid": "729019", "url": "https://it.wikipedia.org/wiki?curid=2449619", "title": "Karl Georg Albrecht Ernst von Hake", "text": "Biografia.\nSin dall'infanzia von Hake fu preparato per una carriera nella corte prussiana. Nel 1780 divenne paggio di Federico il Grande, nel 1785 entr\u00f2 come alfiere nel Reggimento della Guardia dell'esercito prussiano e nel 1788 divenne sottotenente (\"Sekondeleutnant\").\nNel febbraio 1793 fu destinato allo Stato Maggiore; servendo agli ordini di Carlo Guglielmo Ferdinando di Brunswick-Wolfenb\u00fcttel, si mise in luce nella battaglia di Pirmasens durante le guerre rivoluzionarie contro la Francia; per quest'azione venne decorato (3 aprile 1814) con la \"Pour le M\u00e9rite\".\nNel 1799 divenne aiutante del feldmaresciallo von M\u00f6llendorf; il 1\u00ba maggio 1809 divenne direttore della 1\u00aa divisione del dipartimento generale della Guerra presso il ministero della Guerra (\"1.\u00a0Division des allgemeinen Kriegsdepartements\").\nIl primo incarico di ministro.\nNel febbraio 1810 rilev\u00f2 l'incarico di capo del dipartimento dell'economato militare e, dal giugno, quello di capo del dipartimento generale della Guerra (non essendo permesso alla Prussia dai termini della Pace di Tilsit di organizzare un vero e proprio Stato Maggiore), gi\u00e0 del generale von Scharnhorst. Hake ebbe il posto \"ad interim\", essendo ancora in carica Scharnorst, che solo formalmente aveva rassegnato le dimissioni in seguito a pressioni francesi.\nVon Hake fu quindi il primo ad essere alla testa di entrambi i dipartimenti del ministero della Guerra, che solo pi\u00f9 tardi vennero riuniti formalmente nella stessa persona, quando fu creata la figura di ministro della Guerra. Tenne l'incarico sino all'agosto 1813, e ancora fra il novembre 1819 e l'ottobre 1833: con 17 anni in totale \u00e8 il ministro della Guerra rimasto pi\u00f9 a lungo in carica.\nNel 1812 fu inserito da Federico Guglielmo III nei ranghi dei maggior generali, dopo che aveva presentato una lettera di dimissioni. La richiesta venne respinta. Nel 1813, mentre Scharnhorst si dedicava alla guerra incipiente, divenne responsabile della preparazione e mobilitazione.\nDopo l'adesione dell'Austria all'alleanza antifrancese von Hake fu destinato come rappresentante della Prussia al quartier generale del maggior generale Schwarzenberg. Prese parte alla successiva guerra della Sesta coalizione contro la Francia combattendo in pi\u00f9 occasioni, fra cui alla battaglia di Waterloo, al comando di una brigata nel corpo d'armata di von B\u00fclow. Pi\u00f9 tardi guid\u00f2 gli assedi di M\u00e9zi\u00e8res e di Sedan.\nIl secondo incarico di ministro.\nNel suo secondo incarico di ministro della Guerra, dopo le dimissioni di von Boyen del 26 dicembre 1819, ebbe diverse priorit\u00e0: imbastire nuove alleanze militari, mettere in piedi la cavalleria, costruire caserme.\nEbbe a che fare in questa seconda fase della sua carriera con non poche avversit\u00e0, ad esempio lo Stato si trovava in difficolt\u00e0 di natura finanziaria e vi erano resistenze da pi\u00f9 parti nei confronti della coscrizione obbligatoria. Un altro problema era la \"Landwehr\", sempre pi\u00f9 indipendente, che von Hake doveva prestare attenzione a non urtare.\nPer crescenti problemi di salute von Hake lasci\u00f2 l'incarico il 20 ottobre 1833 e si ritir\u00f2 a vivere in Italia, dove mor\u00ec, a Napoli, nel 1835."}
{"id": "2449624", "revid": "123064500", "url": "https://it.wikipedia.org/wiki?curid=2449624", "title": "Kiichir\u014d Toyoda", "text": "Biografia.\nNato nel 1894, Kiichir\u014d \u00e8 figlio di Sakichi Toyoda, fondatore della Toyota Industries e considerato il padre della rivoluzione industriale giapponese, fu il propugnatore della suddivisione dell'azienda originale in diversi settori, tra cui quello automobilistico, con la fondazione dell'odierna Toyota\nRiconoscimenti.\nLa sede della Toyota Motor Italia \u00e8 sita in Roma, in via Kiichiro Toyoda 2."}
{"id": "2449627", "revid": "999533", "url": "https://it.wikipedia.org/wiki?curid=2449627", "title": "Lo\u00efc Duval", "text": "Carriera.\nDopo alcune stagioni nel karting, Loic Duval ha debuttato nell'automobilismo nel 2002, nel campionato francese di Formula Campus, diventandone subito il campione. Nel 2003 passa alla Formula Renault 2.0, in cui conquista nuovamente il titolo.\nL'anno dopo, col sostegno del \"Renault Driver Development\" (la struttura creata da Bruno Michel e Flavio Briatore per allevare i futuri piloti per la scuderia di F1 Renault), corre nella F3 Euro Series, con la scuderia francese \"Signature\". Dopo due buone stagioni, ma senza vittoria nel campionato, perde a fine 2005 il sostegno della RDD. \nPassa cos\u00ec a correre in Giappone dal 2006, reclutato dal \"team\" di Satoru Nakajima per la Formula Nippon. Parallelamente prende parte al campionato Super GT. Nel 2006 \u00e8 quarto, mentre finisce sesto nel 2007.\nNell'inverno 2006-2007, corre col team France di A1 Grand Prix, inizialmente come pilota di riserva (dietro Nicolas Lapierre) poi anche come pilota titolare. Disputa anche la stagione 2007-2008, in cui ottiene anche una vittoria. \nNel 2008 chiude secondo nella classifica generale, con ben 2 gran premi vinti, mentre si aggiudica la serie nel 2009.\nCorre anche la Formula Nippon stagione 2010.\nEndurance.\nNel 2008 partecipa per la prima volta alla 24 Ore di Le Mans con una Courage LMP1, insieme ai suoi connazionali Soheil Ayari e Laurent Groppi. A fine gara sono ottavi assoluti. \nRitorna a Le Mans nel 2010 con una Peugeot non ufficiale del team Oreca, anche in questo caso condividendo la macchina con due connazionali, Olivier Panis e Nicolas Lapierre. In qualifica ottiene un tempo di 3'19\"074, segnando il record assoluto della pista nella configurazione attuale. In gara \u00e8 per\u00f2 costretto al ritiro. \nNel 2011 con gli stessi compagni degli anni precedenti \u00e8 quinto assoluto. \nNel 2012 la Peugeot si ritira dalle competizioni e Duval passa cos\u00ec nella squadra ufficiale Audi, debuttando anche nel nuovo Mondiale Endurance. Partecipa solo alle prime tre gare: 12 Ore di Sebring, 6 Ore di Spa e la 24 Ore di Le Mans. A Sebring \u00e8 secondo, mentre a Spa ottiene la sua prima vittoria. A Le Mans \u00e8 quinto come nel 2011, insieme a Marc Gen\u00e9 e Romain Dumas. \nIl 2013 \u00e8 stato finora il migliore anno per Loic; insieme a Tom Kristensen e Allan McNish partecipa a tutte le otte gare del WEC con l'Audi R18 e-tron, ottenendo ben tre vittorie, tra cui la pi\u00f9 importante a Le Mans, prima volta per lui. A fine anno sono campioni del mondo endurance con una gara d'anticipo.\nIl 2014 non inizia invece nel migliore dei modi. A Silverstone si ritira, a Spa \u00e8 invece secondo. Nelle prove libere a Le Mans \u00e8 stato vittima di un brutto incidente che gli ha impedito la partecipazione alla gara. \u00c8 stato poi sostituito da Marc Gen\u00e9. Dopo tre mesi dall'incidente ritorna a correre, ottenendo subito un secondo posto ad Austin. Le due gare successive al Fuji e a Shanghai sono invece piuttosto deludenti, soprattutto per via della superiorit\u00e0 schiacciante delle nuove Toyota TS040.\nDuval viene annunciato come nuovo pilota del team Peugeot Sport per la stagione 2022 del WEC nella categoria Hypercar. Il pilota statunitense guider\u00e0 la nuova Peugeot 9X8 insieme a Mikkel Jensen, Paul di Resta, Gustavo Menezes, Kevin Magnussen e Jean-\u00c9ric Vergne.\nFormula E.\n2014-2015.\nNel 2015 inizia la sua avventura in Formula E con la Dragon Racing, sostituendo Oriol Servi\u00e0 dopo le prime quattro gare della stagione. Ottiene 2 podi e diversi piazzamenti a punti che gli valgono la riconferma per la stagione successiva.\n2015-2016.\nLa seconda stagione inizia con un buon quarto posto a Pechino, ma nella seconda gara \u00e8 costretto al ritiro a seguito di un problema tecnico. Torna a punti a Punta del Este giungendo nuovamente quarto e successivamente giunge sesto a Buenos Aires."}
{"id": "2449643", "revid": "767487", "url": "https://it.wikipedia.org/wiki?curid=2449643", "title": "George Hu", "text": "Biografia.\nGeorge Hu \u00e8 nato e cresciuto a New York City, e si \u00e8 laureato in ingegneria informatica alla St. John's University. \u00c8 tornato a Taiwan dopo la laurea, e l\u00ec \u00e8 stato scoperto ed ha iniziato la carriera di attore. Parla fluentemente il dialetto taiwanese minnan, il cinese e l'inglese.\nInfortunio.\nGeorge ha subito un infortunio a causa di un incidente stradale il 14 gennaio 2009, mentre si recava al luogo predestinato per alcune riprese. Fortunatamente ha subito soltanto dei tagli e piccoli contusioni alle gambe, senza nessun grave danno. Per un mese, tuttavia, ha dovuto utilizzare le stampelle per camminare. In seguito, le gambe sono guarite senza conseguenze ulteriori."}
{"id": "2449647", "revid": "104485", "url": "https://it.wikipedia.org/wiki?curid=2449647", "title": "Minusvalenza", "text": "In economia la minusvalenza, in contabilit\u00e0, \u00e8 la differenza negativa, in un determinato periodo di tempo, del valore di un'attivit\u00e0 finanziaria o di un'attivit\u00e0 reale, come valori mobiliari (ad esempio azioni) o beni immobili (ad esempio abitazioni). \nLa minusvalenza ha natura esclusivamente contabile, costituendo non un costo monetario, ma solo una diminuzione di redditivit\u00e0.\nIn alcuni casi il termine \u00e8 utilizzato per indicare l'ammontare economico negativo (perdita) risultante dalla vendita di un'attivit\u00e0 ad un prezzo inferiore a quello d'acquisto."}
{"id": "2449648", "revid": "122938334", "url": "https://it.wikipedia.org/wiki?curid=2449648", "title": "Genova 1893 Circolo del Calcio 1931-1932", "text": "Questa voce raccoglie le informazioni riguardanti il Genova 1893 Circolo del Calcio nelle competizioni ufficiali stagione 1931-1932.\nStagione.\nIn campionato ottenne l'undicesimo posto con 30 punti."}
{"id": "2449651", "revid": "1632387", "url": "https://it.wikipedia.org/wiki?curid=2449651", "title": "Piazza della Vittoria (Empoli)", "text": "Piazza della Vittoria \u00e8 una piazza di Empoli, cittadina a 20 km da Firenze.\nLa piazza si apre appena fuori l'antico perimetro delle mura cinquecentesche, dove sorgeva Porta Fiorentina, risultando essere uno dei principali punti di aggregazione sociale di Empoli.\nStoria.\nLa piazza prende il nome dalla statua bronzea della dea Vittoria che la domina da un alto basamento in travertino di Siena lavorato a rilievo. Il monumento venne eretto in memoria dei soldati caduti durante la prima guerra mondiale; fu realizzato nel 1925 da Dario Manetti e Carlo Rivalta.\nQuesto spazio pubblico non si \u00e8 sempre chiamato cos\u00ec: fu inaugurata come piazza Vittorio Emanuele, mentre precedentemente fu detta piazza del bestiame, per il mercato che vi si teneva, ma anche Campaccio in quanto era il luogo preposto per le esecuzioni capitali in epoca rinascimentale.\nNegli ultimi anni \u00e8 stata interessata da opere di restyling che l'hanno trasformata notevolmente rispetto alla sua originaria struttura. \nEdifici.\nLa piazza ha una struttura pressoch\u00e9 quadrangolare e vi si affacciano oltre a numerosi esercizi commerciali, la Chiesa della Madonna del Pozzo e la casa natale di Ferruccio Busoni."}
{"id": "2449655", "revid": "287204", "url": "https://it.wikipedia.org/wiki?curid=2449655", "title": "Shiro", "text": ""}
{"id": "2449658", "revid": "599013", "url": "https://it.wikipedia.org/wiki?curid=2449658", "title": "Brian Stemmle", "text": "Biografia.\nStagioni 1984-1995.\nSpecialista delle prove veloci originario di Aurora e fratello di Karen, a sua volta sciatrice alpina, Brian Stemmle debutt\u00f2 in campo internazionale in occasione dei Mondiali juniores di Sugarloaf 1984 e ottenne il primo risultato di rilievo in Coppa del Mondo il 3 marzo 1985 giungendo 3\u00ba nel supergigante di Furano, alle spalle dell'australiano Steven Lee e dello svizzero Daniel Mahrer, vincitori a pari merito.\nIl 12 dicembre 1987 conquist\u00f2 un altro 3\u00ba posto nella discesa libera disputata sul classico tracciato della Saslong in Val Gardena, in Italia, nella gara vinta dal compagno di squadra Rob Boyd davanti al fuoriclasse elvetico Pirmin Zurbriggen; ai successivi XV Giochi olimpici invernali di , suo esordio olimpico, non complet\u00f2 la discesa libera. Quattro anni dopo ai XVI Giochi olimpici invernali di si piazz\u00f2 23\u00ba nella discesa libera, mentre ai XVII Giochi olimpici invernali di fu 26\u00ba nel supergigante. Il 5 aprile 1995 conquist\u00f2 l'ultima vittoria, nonch\u00e9 ultimo podio, in Nor-Am Cup, a Whistler in supergigante.\nStagioni 1996-1999.\nIl 2 febbraio 1996, a Garmisch-Partenkirchen, conquist\u00f2 l'ultimo podio in Coppa del Mondo piazzandosi 2\u00ba in discesa libera dietro a francese Luc Alphand; nello stesso anno fu convocato anche per i Mondiali della Sierra Nevada, sua prima presenza iridata, dove si classific\u00f2 5\u00ba nella discesa libera e 31\u00ba nel supergigante. L'anno dopo ai Mondiali di Sestriere 1997 si piazz\u00f2 19\u00ba nella discesa libera, mentre ai XVIII Giochi olimpici invernali di , sua ultima presenza olimpica, fu 12\u00ba nel supergigante e non complet\u00f2 la discesa libera.\nAi Mondiali di Vail/Beaver Creek 1999, sua ultima presenza iridata, si classific\u00f2 16\u00ba nella discesa libera; prese per l'ultima volta il via in Coppa del Mondo il 7 marzo successivo a Kvitfjell in supergigante, senza completare la prova, e si ritir\u00f2 al termine di quella stessa stagione 1998-1999: la sua ultima gara fu lo slalom gigante dei Campionati canadesi 1999, disputato il 23 marzo a Sun Peaks e chiuso da Stemmle al 35\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "2449659", "revid": "326822", "url": "https://it.wikipedia.org/wiki?curid=2449659", "title": "Shir\u014d", "text": ""}
{"id": "2449660", "revid": "1833487", "url": "https://it.wikipedia.org/wiki?curid=2449660", "title": "Andrea Calcese", "text": "Biografia.\nNato a Napoli o ad Acerra Andrea Calcese, soprannominato \"Ciuccio\", pu\u00f2 essere considerato il primo vero rappresentante della maschera di Pulcinella nella storia del teatro napoletano, anche se il suo maestro Silvio Fiorillo fu l'ideatore della maschera. Calcese inizi\u00f2 a recitare verso il 1615 alla stanza di San Giorgio De' Genovesi presso la chiesa omonima nel quartiere di San Giuseppe, con la compagnia di Antonio De Mase e Bartolomeo Zito, rivestendo piccole parti comiche. Solo nel 1618 Calcese indoss\u00f2 per la prima volta la maschera di Pulcinella.\nA scoprire Andrea fu Ambrogio Buonomo, il quale vedendolo recitare ed intuitone le superbe capacit\u00e0 ed il potenziale artistico divenne, prima suo affettuoso maestro e poi impareggiabile collaboratore, rivestendo magistralmente i panni di \"Coviello\" altra maschera del repertorio della commedia dell'arte napoletana. Il loro stile recitativo era tutto impostato sulla improvvisazione, sulla recitazione \"A braccia\", il che consisteva nell'inventare continuamente lazzi e battute senza alcuna scrittura preordinata. Inventando un genere \"Il comico e la spalla\" che sar\u00e0 negli anni a venire la base del teatro comico napoletano e non solo.\nAndrea Calcese mor\u00ec a Napoli il 10 maggio 1656. Oltre a lasciare di s\u00e9 un ricordo bellissimo, lasci\u00f2 anche un'eccezionale eredit\u00e0: il suo allievo Michelangelo Fracanzani.\nLa sua fama arriv\u00f2 in Spagna."}
{"id": "2449667", "revid": "117797957", "url": "https://it.wikipedia.org/wiki?curid=2449667", "title": "Aron (I Cavalieri dello zodiaco)", "text": " \u00e8 un personaggio che appare nei manga prequel \"Saint Seiya - Next Dimension - Myth of Hades\" e \"I Cavalieri dello zodiaco - The Lost Canvas - Il mito di Ade\" e nella serie televisiva tratta da quest'ultimo.\nSi tratta di un giovane pittore italiano, scelto da Ade come corpo ospite a causa del suo buon cuore, nonch\u00e9 migliore amico di Tenma, Cavaliere di Pegasus prima di Seiya.\nDa notare che la traslitterazione ufficiale del nome \u00e8 \"Alone\" e non \"Aron\" come molti pensano (viene chiamato Alone in molte traduzioni straniere), che indicherebbe anche la situazione di solitudine in cui si trovava prima d'incontrare Tenma (cosa ribadita dallo stesso Tenma nel capitolo 134 di \"Lost Canvas\"), usata nell'edizione italiana di \"Next Dimension\" edita da J-Pop. Questo personaggio appare per la prima volta nel manga di Next Dimension poi ri-utilizzato nel manga di Lost Canvas.\nPersonaggio.\nNext Dimension (in corso).\nIn \"Next Dimension\", il manga seguito della serie classica, Alone \u00e8 un giovane pittore orfano. Un giorno, mentre si trovava in un bellissimo campo fiorito nelle vicinanze di antiche rovine, viene raggiunto da Shion e Dohko, appena promossi a sacri guerrieri d'Oro, i quali decidono di ucciderlo per impedire che lo spirito del dio dell'oltretomba Hades, prenda possesso del suo corpo iniziando cos\u00ec una nuova Guerra Sacra. Alone infatti \u00e8 l'uomo pi\u00f9 puro della terra, \u00e8 sul suo collo ha sin da piccolo un ciondolo con inciso \"Yours Ever\" che indica che \u00e8 destinato ad essere il contenitore dell'anima del dio. I due cavalieri d'oro vengono poi fermati dall'arrivo di Tenma, allievo del loro compagno di addestramento il Silver Saint Suikyo di Crateris, che ha allevato Tenma e Alone dopo averli trovati alcuni anni prima in una capanna in cui erano entrati per ripararsi dal freddo, che fu anche l'occasione in cui i due ragazzi si conobbero.\nAlone per\u00f2 viene raggiunto e portato via da Pandora, sacerdotessa e comandante degli Specter, che gli fa trovare la sacra spada di Hades che era nascosta da alcuni secoli; una volta impugnata, il ragazzo viene investito da una luce arcana simile ad un fulmine, lo spirito del signore degli Inferi si \u00e8 impossessato del suo corpo, poi insieme a Pandora si reca al Castello terreno di Hades.\nLost Canvas.\nAnche in \"Lost Canvas\" Aron \u00e8 un giovane pittore amico di Tenma, ma i due vivono in un orfanotrofio nella zona povera in una citt\u00e0 del centro Italia. Aron ha anche una sorella di nome Sasha, che ha vissuto con lui e Tenma all'orfanotrofio prima di essere adottata. Il suo sogno \u00e8 quello di creare un quadro in grado di far commuovere tutte le persone in modo da condurle alla redenzione. Approfittando di questo suo desiderio il dio Ipno (sotto le mentite spoglie di un prete) lo spinger\u00e0 a recarsi in un luogo sulle montagne a nord della citt\u00e0, in modo che incontri Pandora (la quale poi, andando avanti col manga, si riveler\u00e0 essere sua sorella maggiore) che gli metter\u00e0 al collo il ciondolo \"Yours Ever\". Nei due anni successivi, a seguito della partenza dell'amico Tenma per il Santuario, il potere di Ade si manifesta sempre di pi\u00f9, ad insaputa del povero Aron, facendo s\u00ec che ogni cosa dipinta da lui muoia. Approfittando dello stato di depressione di Aron, Pandora e Ipno lo spingono ad abbracciare l'idea che solo la morte sia salvezza, in modo che Ade possa prendere possesso del suo corpo. \nTuttavia il risveglio di Ade non \u00e8 completo e la mente di Aron influenza ancora il dio, che si sente ancora estremamente legato a Tenma e alla sorella Sasha (che si scopre essere Atena); per questo motivo Ipno, Tanato e Pandora isolano il dio in un atelier speciale, risvegliando cos\u00ec il vero ego del loro signore per cui la morte non \u00e8 salvezza ma condanna. Per ben due volte (al Santuario e in Jamir) Sasha e Tenma sono quasi riusciti a liberare Aron da Ade, senza per\u00f2 riuscirci a causa dell'intervento di Pandora. Tuttavia l'anima di Aron non \u00e8 mai scomparsa ed il ragazzo ha ingannato tutti per poter usare il potere di Ade e compiere quella che lui ritiene essere \"la vera salvezza\", ossia portare le anime di tutte le persone nel gigantesco quadro chiamato \"Tela Perduta\"(il Lost Canvas del titolo) dove potranno vivere un'esistenza priva di dolore e sofferenza.. Inoltre ad inserire l'anima di Ade nel corpo di Aron quando era neonato \u00e8 stato Yoma di Mefistofe (Specter nonch\u00e9 padre di Tenma) per evitare il solito procedere statico della guerra sacra. Dopo aver sostenuto uno scontro con Tenma che si conclude con la sua sconfitta, Aron viene totalmente posseduto dallo spirito di Ade, rivelando che il suo scopo era quello di ultimare la Tela Perduta prima del vero risveglio del dio degl'inferi, da cui viene per\u00f2 liberato dalla luce del Sole generata dalle dodici armature d'oro evocate da Sion. Infine, Aron si reca alla Casa Malefica di Plutone (la cattedrale divenuta castello di Ade) insieme a Sasha e Tenma, e si sacrifica insieme a loro usando il bracciale di fiori di Tenma per ricacciare il dio nell'Elisio.\nAltri media.\nHiro Shimono ha inciso l'image song del personaggio (dal titolo \"Nothing\"), pubblicato all'interno del CD di character song della serie"}
{"id": "2449671", "revid": "136801", "url": "https://it.wikipedia.org/wiki?curid=2449671", "title": "Wimbledon 2009", "text": ""}
{"id": "2449683", "revid": "17654", "url": "https://it.wikipedia.org/wiki?curid=2449683", "title": "3MSC", "text": ""}
{"id": "2449692", "revid": "1543377", "url": "https://it.wikipedia.org/wiki?curid=2449692", "title": "Dick James", "text": "In giovent\u00f9 fu anche un cantante confidenziale, sulla scia dei \"crooner\" americani. \nBiografia.\nDick James nacque nell\u2019East End di Londra, l\u2019ultimo dei cinque figli di immigrati polacchi di origine ebraica; i genitori, che vivevano vicino al confine russo, erano fuggiti dalla terra natale dopo essere stati oggetto di persecuzioni antisemite. A quattordici anni, dopo aver visto un film con Bing Crosby, abbandon\u00f2 la scuola, e dopo tre anni si un\u00ec ad Al Berlin &amp; his Band come cantante professionista, partecipando agli spettacoli musicali che si tenevano al Cricklewood Palais. La carriera musicale continu\u00f2 nonostante la guerra durante la quale, entrato nel Corpo Sanitario, si esibiva con la Medical Corps Band; nel 1942 registr\u00f2 il suo primo disco con la Primo Scala\u2019s Accordion Band. Alla fine del conflitto si un\u00ec al \"bandleader\" Geraldo che provvide subito a cambiare il suo nome di nascita ribattezzandolo Dick James, e prosegu\u00ec la carriera confluendo in diverse orchestre ed esibendosi con le formazioni di Henry Hall, Stanlley Black e Cyril Stapleton. Fu per un periodo sotto contratto con la Decca per approdare poi nel 1952 alla Parlophone. Ma la perdita dei capelli che lo aveva reso calvo lo indusse a ritirarsi dal palcoscenico e a dedicarsi alle attivit\u00e0 canore in sala di registrazione. Incise anche per la BBC, ma presto il cantante, che non era del tutto soddisfatto, fu dirottato da George Martin con cui registr\u00f2 fra le altre composizioni \"Tenderly\" e \"Robin Hood\". Quest\u2019ultimo brano, messo in commercio nel 1955, sal\u00ec fino al nono posto delle classifiche musicali, spinto dalla popolarit\u00e0 della serie TV \"Robin Hood\" della quale era stato scelto come sigla. \nNel 1959, per non allontanarsi dalla famiglia, decise di abbandonare la carriera di cantante, mentre nel frattempo aveva iniziato a lavorare in qualit\u00e0 di editore musicale alle dipendenze di Sidney Bron, il padre dell\u2019attrice Eleanor Bron. Nel settembre di due anni dopo apr\u00ec in due stanzette di un edificio all\u2019angolo fra Charing Cross Road e Denmark Street una propria ditta di editoria musicale, rimanendo in attesa di qualche canzone da distribuire. Ricevette solo un possibile successo, \"How Do You Do It?\", che per\u00f2 non era ancora stata registrata; per questo motivo, l\u2019editore si mise immediatamente in contatto con George Martin sperando nelle sue intercessioni affinch\u00e9 venisse incisa. Nel frattempo, i Beatles si erano dichiarati delusi da quanto poco la EMI si fosse spesa per spingere il loro primo singolo \"Love Me Do\", e lamentandosene con Martin gli avevano chiesto un nome a cui potersi rivolgersi per avere nel futuro una promozione pi\u00f9 grintosa.\nDietro suggerimento di Martin vi fu un incontro che si tenne nell\u2019ufficio di James, e il manager dei Beatles, Brian Epstein, rimase impressionato dalla disinvoltura con cui il futuro editore, attraverso i propri contatti personali, riusc\u00ec in quella riunione ad assicurare un passaggio TV del gruppo di Liverpool al nuovo programma di prima serata \"Thank Your Lucky Stars\". Questo convinse Epstein ad accettare un contratto che assicurava a James i diritti sulle future composizioni del duo Lennon-McCartney. Il contratto per la fondazione della societ\u00e0 Northern Songs prevedeva il 50% degli introiti in favore di James; il restante 50% si sarebbe dovuto dividere fra Lennon per il 20%, McCartney per il 20% ed Epstein per il rimanente 10%. La compagnia, costituita nel febbraio del 1963, procur\u00f2 lauti guadagni all\u2019editore che gi\u00e0 nel maggio del 1964 aveva la possibilit\u00e0 di traslocare dai modesti locali di Denmark Street a un edificio a quattro piani in New Oxford Street che ospitava uffici e, al primo piano, uno studio di registrazione utilizzato per realizzare i nastri di prova; e nel 1968 la Dick James House, come era stata chiamata, aveva trentadue unit\u00e0 di personale e si estendeva per 2 000 metri quadrati di superficie su quattro piani, e oltre alla Northern Songs e alla Dick James Music accoglieva un\u2019agenzia della Midland Bank e tante altre compagnie.\nDick James non si limitava alle operazioni di editoria e di incasso dei profitti; l\u2019editore era talvolta presente nelle sale di registrazione di Abbey Road, ma era accolto con rancore dai musicisti che via via si erano resi conto dell\u2019esagerato arricchimento di James a loro spese, e le parole del pezzo composto da George Harrison, intitolato esplicitamente \"Only a Northern Song\", davano conto del malanimo dei Beatles. Il risentimento si acu\u00ec quando nel 1970 si venne a sapere che l\u2019editore aveva segretamente venduto alla ATV la Northern Songs; questa operazione permise ai quattro Beatles di incassare una considerevole somma esentasse, ma fece loro perdere il controllo sul catalogo della loro produzione artistica.\nDopo gli otto anni con i Beatles, Dick James mise sotto contratto altri artisti di punta fra cui Bernie Taupin ed Elton John, ma anche in questi casi i rapporti si deteriorarono e con Elton John la disputa fin\u00ec nelle aule giudiziarie.\nDick James \u00e8 morto nel febbraio del 1986 per un attacco di cuore. Aveva 65 anni."}
{"id": "2449693", "revid": "1543377", "url": "https://it.wikipedia.org/wiki?curid=2449693", "title": "Geografia di Niue", "text": "Niue \u00e8 un'isola di 259\u00a0km\u00b2 localizzata nel sud dell'Oceano Pacifico, ad est di Tonga.\nLe coordinate geografiche di Niue sono .\nMorfologia.\nNiue \u00e8 una delle pi\u00f9 grandi \"makatea\" (isole coralline sollevate) del mondo.\nIl suo territorio \u00e8 costituito da ripide scogliere di calcare lungo la costa e da un altipiano centrale posto a 60 metri sul livello del mare. Il punto pi\u00f9 alto si raggiunge a 68\u00a0m sul livello del mare, in un luogo senza nome, vicino al villaggio di Mutalau. Una barriera corallina corre tutto attorno all'isola, con una sola interruzione di un certo rilievo al centro della costa ovest, nei pressi della capitale, Alofi. Una caratteristica dell'isola \u00e8 data dal gran numero di cave di calcare poste in prossimit\u00e0 della costa.\nL'isola ha una forma grossolanamente ovale (un diametro di circa 18\u00a0km) con due larghe baie che solcano la costa ovest (la baia di Alofi nel centro, e la baia di Avatele nel sud). Tra queste c'\u00e8 il promontorio di Halagigie Point. Una piccola penisola, Tepa Point (o Blowhole Point) \u00e8 situato vicino all'insediamento di Avatele nel sud-ovest. La costa \u00e8 lunga in totale 64\u00a0km.\nCi sono tre barriere coralline all'interno delle acque territoriali, che non danno contributi alla superficie del Paese:\nIdrografia.\nL'isola non presenta corsi d'acqua ma la morfologia accidentata, che crea numerose grotte, burroni e gole, permette la formazione di piccoli laghetti alluvionali in occasione di forti piogge, e la creazione di piccoli ruscelli che si riversano in mare dall'alto della scogliera."}
{"id": "2449694", "revid": "1305772", "url": "https://it.wikipedia.org/wiki?curid=2449694", "title": "Scusa ma ti chiamo amore", "text": ""}
{"id": "2449698", "revid": "1856513", "url": "https://it.wikipedia.org/wiki?curid=2449698", "title": "Aigle Azur", "text": "Aigle Azur Transports A\u00e9riens sas, commercialmente nota come Aigle Azur era una compagnia aerea francese con sede a Tremblay-en-France e base operativa principale presso l'Aeroporto di Parigi Orly. Creata nel 1946 da Sylvain Floirat, al momento della chiusura, avvenuta il 27 settembre 2019, era la pi\u00f9 antica compagnia aerea privata francese nonch\u00e9 seconda compagnia del paese.\nGli azionisti della compagnia erano HNA Group (48%), David Neeleman (32%) e Lu Azur (20%). Dopo la presentazione dell'istanza di fallimento, la compagnia \u00e8 stata posta in amministrazione controllata il 2 settembre 2019.\nTutti i voli sono stati sospesi il 6 settembre 2019.\nFlotta.\nAl momento della chiusura, la flotta di Aigle Azur era cos\u00ec composta::"}
{"id": "2449699", "revid": "118387556", "url": "https://it.wikipedia.org/wiki?curid=2449699", "title": "Bad Moon Rising (Bad Moon Rising)", "text": "Bad Moon Rising \u00e8 il primo album in studio dei Bad Moon Rising, pubblicato nel 1991 per l'etichetta discografica Pony Canyon."}
{"id": "2449705", "revid": "118387662", "url": "https://it.wikipedia.org/wiki?curid=2449705", "title": "Blood (Bad Moon Rising)", "text": "Blood \u00e8 il secondo album in studio dei Bad Moon Rising, pubblicato nel 1993 per l'etichetta discografica Pony Canyon."}
{"id": "2449714", "revid": "183483", "url": "https://it.wikipedia.org/wiki?curid=2449714", "title": "Campionato del Mondo F.I.S.A. di Subbuteo 1970", "text": ""}
{"id": "2449715", "revid": "365417", "url": "https://it.wikipedia.org/wiki?curid=2449715", "title": "Ume Matsuzaka", "text": ""}
{"id": "2449719", "revid": "183483", "url": "https://it.wikipedia.org/wiki?curid=2449719", "title": "Campionato del Mondo F.I.S.A. di Subbuteo 1982", "text": ""}
{"id": "2449722", "revid": "15756", "url": "https://it.wikipedia.org/wiki?curid=2449722", "title": "Opium for the Masses", "text": "Opium for the Masses \u00e8 il terzo album in studio dei Bad Moon Rising, pubblicato nel 1995 per l'etichetta discografica Pony Canyon."}
{"id": "2449735", "revid": "113757", "url": "https://it.wikipedia.org/wiki?curid=2449735", "title": "Capannette di Pey", "text": ""}
{"id": "2449747", "revid": "1543377", "url": "https://it.wikipedia.org/wiki?curid=2449747", "title": "London Critics Circle Film Awards", "text": "Il London Critics Circle Film (ALFS nella forma abbreviata) \u00e8 un'associazione composta da critici britannici che annualmente premia le maggiori opere artistiche in cinque categorie: ballo, arti visive, teatro, musica e cinema. L'organizzazione comprende un totale di trecento membri, la maggior parte dei quali sono autori di riviste regionali o nazionali. Il fine della societ\u00e0 \u00e8 di promuovere l'arte della critica, salvaguardare gli interessi professionali di ogni componente e favorire il progresso delle arti.\nTre delle sezioni considerate (ballo, teatro e cinema) sono solitamente premiate con riconoscimenti noti come London Critics Circle Film Awards, assegnati all'inizio di ogni anno in apposite cerimonie. I vincitori della categoria cinema sono stati annunciati a partire dal 1981, mentre quelli delle categorie rimanenti a partire dal 1989.\nStoria.\nL'associazione \u00e8 nota per essere la pi\u00f9 antica al mondo e la pi\u00f9 prestigiosa in Gran Bretagna. Nata come Society of Dramatic Critics nel 1907, la vera e propria organizzazione \u00e8 nata nel 1913, sebbene a partire da quest'anno abbia passato un lungo periodo di inattivit\u00e0. Sir Robert Donald, presidente dell'Institute of Journalists, sugger\u00ec al critico Littlewood (tra l'altro capo dell'ALFS) di reimpostare la societ\u00e0 affinch\u00e9 fosse integrata nel corpus del proprio istituto.\nL'uomo accett\u00f2 volentieri l'offerta e la propose al compagno nel ruolo Jack Grein. La prima riunione si tenne nell'Hall of the Institute of Journalists e proprio qui, su incitazione di Grein, venne eletto il primo presidente dell'associazione, William Archer. Al termine della sua carica, nel 1925, venne sostituito da John Parker che a sua volte cedette il posto alla sua morte, nel 1952.\nCome dunque riferiscono gli eventi, la neonata associazione bas\u00f2 la propria figura solo sul teatro, estendendola al settore musicale solo nel 1918 con l'introduzione di una categoria specializzata nel campo.\nPresidenti.\nAttualmente, vi sono cinque presidenti, uno per ogni categoria artistica:\nCiascuna sezione \u00e8 composta da circa ottanta giudici.Il presidente dell'intera organizzazione \u00e8 Charles Spencer, mentre il vicepresidente \u00e8 Tom Sutcliffe.\nPremi.\nCinema.\nI riconoscimenti della categoria cinema sono i seguenti:\nBallo.\nI riconoscimenti della categoria ballo sono i seguenti:"}
{"id": "2449751", "revid": "110157", "url": "https://it.wikipedia.org/wiki?curid=2449751", "title": "Museo civico e Foro romano di Assisi", "text": "Il Museo Civico e Foro Romano di Assisi permette la visita dei resti dell'antico foro romano della cittadina e contiene inoltre una collezione di oggetti archeologici pertinenti.\nAssisi infatti, dopo esser nata come insediamento umbro, fortemente influenzato dalla civilt\u00e0 etrusca, intorno al III secolo a.C. entr\u00f2 nella sfera d'influenza romana e nel I secolo a.C. divenne municipio romano. (Per ulteriori informazioni, v. qui.)\nIl museo \u00e8 in parte ospitato nella cripta del santuario di San Nicol\u00f2 di Piazza (santuario oggi non pi\u00f9 esistente, a parte la cripta) e in parte si estende sotto la piazza, dove sono visibili i resti attribuiti all'antico foro.\nLa collezione archeologica.\nIl museo fu istituito formalmente nel 1934, dopo la demolizione nel 1926 di quanto restava dell'antica chiesa di San Nicol\u00f2..\nIl Foro Romano.\n considerata da molti il resto dell'antico foro ma secondo alcuni solo un'area di servizio funzionale per il vicino tempio di Minerva. La \u201csala delle volte\u201d permette al pubblico una visione completa del foro. Procedendo dal lato corto orientale, dove erano collocate le \"tabernae\", si arriva al lato lungo dove \u00e8 stata rimessa in luce gran parte della pavimentazione originaria. \nGli archeologi generalmente riconoscono nei resti attualmente esistenti un tribunale, con grandi parallelepipedi di calcare rosa, sul quale erano collocati presumibilmente i sedili destinati ai magistrati, e un tempietto tetrastilo (a quattro colonne) dedicato ai Dioscuri, cio\u00e8 Castore e Polluce, nonch\u00e9 i resti di due fontane o cisterne."}
{"id": "2449754", "revid": "767487", "url": "https://it.wikipedia.org/wiki?curid=2449754", "title": "Mavis Fan", "text": "Suona anche il flauto e il pianoforte. Talvolta \u00e8 soprannominata 'Bo Bo', oppure 'Piccola Maga della Musica'.\nIn passato era un idolo di successo, pubblicava video musicali allegri e cantava canzoni infantili (ad esempio \"Health song\"). Successivamente, si \u00e8 ribellata al suo passato modificando il suo stile con canzoni d'amore malinconiche (ad esempio \"You don't trust me anymore\"). Attualmente, canta solamente per piacere personale, e le pubblicazioni sul mercato non sono pi\u00f9 di suo interesse.\nBiografia.\nMavis \u00e8 stata cresciuta solo da sua madre, in quanto i suoi genitori si separarono quando lei aveva solo due anni. \u00c8 stata proprio sua madre che le ha trasmesso la passione per la musica, permettendole di imparare a suonare il flauto e il pianoforte all'et\u00e0 di tre anni. Tuttavia, la loro situazione economica non era stabile, e la madre di Mavis, anche lei una buona cantante, faceva esibizioni canore nei bar per potersi permettere di pagare le tasse delle migliori scuole di musica di Taiwan per sua figlia.\nMavis non deluse le speranze della madre. Inizi\u00f2 ad esibirsi sui palchi all'et\u00e0 di 14 anni. Le sue esperienze di vita hanno portato diversi cambiamenti nel suo stile musicale, tuttavia la sua passione per la musica non \u00e8 mai diminuita. All'et\u00e0 di 17 anni, Mavis ha iniziato a cantare canzoni per bambini. Verso la fine degli anni '90, la cantante adott\u00f2 un'immagine pi\u00f9 matura, ampliando il suo genere ad una variet\u00e0 di stili pop fruibili ad un pubblico pi\u00f9 ampio, e fu grazie a ci\u00f2 che ottenne grande successo.\nDivenne popolare alla giovanissima et\u00e0 di 18 anni. Nonostante il successo, la ragazza ha passato dei momenti di depressione, tentando perfino il suicidio. Tuttavia, pare che al giorno d'oggi sia tornata sul palco per suo piacere personale.\nFilmografia.\nIl suo debutto al cinema avvenne con il film \"The Private Eye Blues\", uscito nelle sale nel 1995.\nInoltre, ha recitato nel ruolo di A-Su nel film del 2005 \"About Love\"."}
{"id": "2449760", "revid": "46291", "url": "https://it.wikipedia.org/wiki?curid=2449760", "title": "Acacia horrida", "text": "Acacia horrida \u00e8 un arbusto od alberello della famiglia delle Fabaceae. Il nome \"horrida\" deriva dal latino \"horrere\", \"irto\".\nDescrizione.\nHa foglie composte, pennate, rami spinosi con spine acuminante bene evidenti, lunghe diversi centimetri, di colore bianco.\nI fiori sono gialli, riuniti in capolini sferici.\nDistribuzione e habitat.\n e tollera poco le temperature inferiori a 5 gradi C."}
{"id": "2449762", "revid": "17815", "url": "https://it.wikipedia.org/wiki?curid=2449762", "title": "Alofi Sud", "text": ""}
{"id": "2449764", "revid": "17815", "url": "https://it.wikipedia.org/wiki?curid=2449764", "title": "Alofi Nord", "text": ""}
{"id": "2449768", "revid": "17815", "url": "https://it.wikipedia.org/wiki?curid=2449768", "title": "Lingua niveana", "text": ""}
{"id": "2449769", "revid": "767487", "url": "https://it.wikipedia.org/wiki?curid=2449769", "title": "Motorhellington", "text": "Motorhellington \u00e8 il terzo album del gruppo italiano Zu, nel quale compaiono Roy Paci alla tromba e ai cori ed Eugene Chadbourne alla chitarra e alla voce."}
{"id": "2449790", "revid": "183483", "url": "https://it.wikipedia.org/wiki?curid=2449790", "title": "Campionato del Mondo F.I.S.A. di Subbuteo 1982 - Categoria Seniores", "text": ""}
{"id": "2449791", "revid": "118211026", "url": "https://it.wikipedia.org/wiki?curid=2449791", "title": "Riserva naturale integrale", "text": "Una riserva naturale integrale \u00e8 un'area naturale protetta nella quale non sono ammesse attivit\u00e0 antropiche di nessun tipo, ad eccezione della ricerca scientifica. Perci\u00f2, non vi si eseguono interventi di alcun genere: ad esempio, se un albero cade, viene lasciato dov'\u00e8. Ugualmente, e a maggior ragione, non vi si svolgono attivit\u00e0 volte all'uso delle risorse.\nLa prima riserva naturale integrale istituita in Italia \u00e8 la riserva naturale di Sasso Fratino (1959), tra l'Appennino Forlivese e Cesenate, nel cuore di quello che oggi \u00e8 il Parco nazionale delle Foreste Casentinesi, Monte Falterona e Campigna e si estende per 764 ettari di superficie sul versante romagnolo del crinale appenninico, ricompreso nei comuni di Bagno di Romagna e Santa Sofia in Provincia di Forl\u00ec-Cesena."}
{"id": "2449792", "revid": "183483", "url": "https://it.wikipedia.org/wiki?curid=2449792", "title": "Campionato del Mondo F.I.S.A. di Subbuteo 1986", "text": ""}
{"id": "2449793", "revid": "183483", "url": "https://it.wikipedia.org/wiki?curid=2449793", "title": "Campionato del Mondo F.I.S.A. di Subbuteo 1986 - Categoria Juniores", "text": ""}
{"id": "2449796", "revid": "767487", "url": "https://it.wikipedia.org/wiki?curid=2449796", "title": "Thanos Kondylis", "text": "Biografia.\nThanos Kondylis () ha studiato storia e archeologia in Grecia e in Italia. Ha collaborato con l'Istituto Nazionale Ellenico di Ricerca e col ministero della Cultura greco e ha pubblicato numerosi articoli accademici. Nel 2006 ha sostenuto la tesi di dottorato in Nauplia medievale alla Facolt\u00e0 di filosofia dell'Universit\u00e0 di Atene. Come riconoscimento al suo contributo in ricerche storiche e archeologiche \u00e8 stato premiato dal parlamento greco.\nNel 2007 pubblica un thriller politico ambientato ai tempi dell'Antica Grecia, che viene pubblicato in Italia nel 2009 con il titolo \"Omicidio a Olimpia\", dalla Casa Editrice Nord."}
{"id": "2449797", "revid": "183483", "url": "https://it.wikipedia.org/wiki?curid=2449797", "title": "Campionato del Mondo F.I.S.A. di Subbuteo 1986 - Categoria Seniores", "text": ""}
{"id": "2449798", "revid": "2108263", "url": "https://it.wikipedia.org/wiki?curid=2449798", "title": "Regno di Corsica (1736)", "text": "Il Regno di Corsica fu un regno rivoluzionario indipendente esistente in Corsica che per\u00f2 ebbe breve vita in quanto dur\u00f2 dal marzo al novembre del 1736. Ritorn\u00f2 in unione personale con la Repubblica di Genova, quando nel 1768 lo cedette al Regno di Francia.\nStoria.\nLa costituzione del Regno di Corsica fu la conseguenza diretta dei moti anti-genovesi avanzati dal popolo corso che si trovava occupato dalla potenza della Repubblica di Genova. Fu proprio a Genova, quindi, che l'avventuriero tedesco Barone Theodor Stephan von Neuhoff, incontr\u00f2 alcuni ribelli corsi ed esuli, e li persuase che egli sarebbe stato in grado di ridonare l'indipendenza all'isola corsa, liberandoli nel contempo dalla tirannia genovese. La sua richiesta era che ad operazione riuscita, egli venisse incoronato sovrano del nuovo stato costituito.\nCon l'aiuto del Bey di Tunisi egli sbarc\u00f2 in Corsica nel marzo del 1736 con un nutrito drappello di soldati. Gli isolani, le cui precedenti insurrezioni erano state vane, vennero galvanizzati dalla promessa di questo nuovo regno, e il barone tedesco venne eletto re in quello stesso mese. Egli assunse il titolo di Re Teodoro I di Corsica, eman\u00f2 editti, istitu\u00ec un ordine cavalleresco e dichiar\u00f2 nel contempo guerra alla Repubblica di Genova. Dapprima tutti questi successi diedero un esito positivo, ma combattendo i ribelli rimasero presto in svantaggio rispetto ai potenti genovesi i quali posero una taglia sulla testa dell'ambizioso nobiluomo tedesco e fecero pubblicare dei voltantini che mettevano sulla pubblica piazza il suo passato poco lodevole. Teodoro I dovette quindi lasciare la Corsica nel novembre del 1736, alla ricerca di sostegni esterni per fare ritorno sull'isola e rioccupare il proprio trono che egli considerava \"legittimo\". Dopo essersi sentito rifiutare il sostegno dalla Spagna e dal Regno di Napoli, and\u00f2 in esilio nei Paesi Bassi dove venne arrestato per debiti ad Amsterdam.\nDopo essere stato rilasciato, Teodoro invi\u00f2 suo nipote in Corsica con alcuni uomini armati; egli stesso fece ritorno in Corsica nel 1738, nel 1739 e nel 1743, ma le forze genovesi e francesi alleate continuarono vittoriosamente ad occupare l'isola. Nel 1749 si rec\u00f2 in Inghilterra alla ricerca di altri supporti, ma contrasse nuovamente altri debiti che lo portarono ancora prigioniero a Londra, ove rimase sino al 1755 quando venne rilasciato, per poi morirvi nel 1756, assistito dall'amico Horace Walpole.\nGeografia antropica.\nSuddivisioni amministrative.\nSi continu\u00f2 a mantenere, in attesa di una riforma, l'antica divisione amministrativa dell'isola organizzata dal 1481 da Genova in 2 Bande."}
{"id": "2449799", "revid": "183483", "url": "https://it.wikipedia.org/wiki?curid=2449799", "title": "Campionato del Mondo F.I.S.A. di Subbuteo 1990", "text": ""}
{"id": "2449802", "revid": "1603714", "url": "https://it.wikipedia.org/wiki?curid=2449802", "title": "Chiesa del Corpus Domini (Venezia)", "text": "La chiesa del Corpus Domini era un edificio sacro di Venezia, demolito nell'Ottocento. Sorgeva nel sestiere di Cannaregio, vicino alla chiesa di Santa Lucia demolita anch'essa per lasciare spazio alla stazione ferroviaria.\nStoria.\nFu eretta nel 1366 da Lucia Tiepolo, badessa del monastero dei Santi Filippo e Giacomo di Ammiana, con la cooperazione di Francesco Rabia, mercante di lana. Alla chiesa fu annesso un piccolo convento, in cui la stessa Lucia e poche altre compagne si ritirarono.\nQualche tempo dopo la chiesa fu ampliata grazie all'intervento del beato Giovanni Dominici e alle offerte delle sorelle Elisabetta e Andriola Tomasini; il monastero fu ingrandito e passando alle monache domenicane. Poco dopo, per\u00f2, il complesso cadeva in rovina, ma l'intervento di papa Martino V, che concedeva indulgenze a chi avesse contribuito al restauro, port\u00f2 alla ricostruzione della chiesa, consacrata nel 1444 da san Lorenzo Giustiniani. Dal 1534 il monastero dipese direttamente dalla Santa Sede e, dal 1560, dai patriarchi di Venezia.\nCon i decreti napoleonici del 1810 gli edifici furono sconsacrati e, pi\u00f9 tardi, distrutti."}
{"id": "2449805", "revid": "320578", "url": "https://it.wikipedia.org/wiki?curid=2449805", "title": "Campionato del Mondo di Calcio da Tavolo 1993", "text": ""}
{"id": "2449809", "revid": "183483", "url": "https://it.wikipedia.org/wiki?curid=2449809", "title": "Campionato del mondo di Calcio da Tavolo 1993", "text": ""}
{"id": "2449811", "revid": "183483", "url": "https://it.wikipedia.org/wiki?curid=2449811", "title": "Campionato del Mondo di Calcio da Tavolo 1995", "text": ""}
{"id": "2449813", "revid": "367445", "url": "https://it.wikipedia.org/wiki?curid=2449813", "title": "Riserva Naturale Integrale", "text": ""}
{"id": "2449814", "revid": "183483", "url": "https://it.wikipedia.org/wiki?curid=2449814", "title": "Campionato del Mondo di Calcio da Tavolo 1996", "text": ""}
{"id": "2449815", "revid": "36426", "url": "https://it.wikipedia.org/wiki?curid=2449815", "title": "Tommaso Portinari", "text": "Biografia.\nGi\u00e0 il padre di Tommaso era stato un importante collaboratore della famiglia Medici, ed alla sua morte, nel 1421, Tommaso ed i suoi fratelli vennero accolti nella casa di Cosimo de' Medici.\nTommaso fu alle dipendenze del Banco dei Medici a Bruges per pi\u00f9 di 25 anni, ma non raggiunse mai livelli pi\u00f9 elevati di vice direttore, apparentemente per espresso volere di Cosimo de' Medici che non credeva in lui. A Bruges teneva una vita appariscente e sontuosa, arrivando a far parte degli invitati, come riporta il cronista Olivier de la Marche, alle nozze di Carlo il Temerario nel 1468. Qui il Portinari si present\u00f2 con un corteo di ventun mercanti e finanzieri fiorentini, preceduti da sessanta servitori e quattro paggi a cavallo. \nDopo la morte di Cosimo, divenne direttore ed azionista all'et\u00e0 di 40 anni, scalzando il rivale Angelo Tani. Quando Francesco Sassetti, nel 1471, rimosse il bando di vecchia data sui prestiti ad ufficiali secolari, Portinari us\u00f2 la sua posizione per erogare grossi prestiti non garantiti ed estremamente rischiosi a Carlo il Temerario, in cambio della riscossione del dazio sui prodotti lanieri; prestiti che non vennero mai rimborsati e crearono grossi dissesti nei bilanci della banca. Egli prest\u00f2 inizialmente 6.000 groat, pi\u00f9 del doppio del capitale della filiale fiamminga; il prestito crebbe presto con gli interessi raggiungendo il valore di 9.500 groat nel 1478. A seguito dei suoi buoni servigi resi al re, Portinari divenne il consigliere favorito di Carlo il Temerario. Alla morte del re in battaglia, il prestito divenne immediatamente inesigibile. Altro cattivo affare fu il prestito all'arciduca Massimiliano d'Austria, il successore di Carlo che rimbors\u00f2 poi una piccola parte del prestito.\nEgli fu imputato nella contesa legale \"Ruffini contro Portinari\", uno dei primi esempi di cause legali (nel 1455) trattate con la separazione fra rami di azienda e responsabilit\u00e0 legale: venne chiamato in giudizio dal milanese Damiano Ruffini per \"imballaggio difettoso di nove balle di lana comprate dal querelante presso il ramo dei Medici a Londra. L'imputato indic\u00f2 che le balle non appartennero mai al ramo di Bruges e che il querelante avrebbe dovuto citare in giudizio il ramo londinese della banca.\" Portinari testimoni\u00f2 che i due rami erano giuridicamente e commercialmente separati, apparentemente persuadendo il giudice che neg\u00f2 la condanna richiesta da Ruffini, ma riconoscendo il suo diritto di citare in giudizio il direttore del ramo londinese della banca. \nProblemi finanziari nella vendita di allume del cartello societario Papa-Medici, cattivi investimenti su due navi, una affondata e l'altra catturata dai corsari, insieme all'ancora vivo ricordo del prestito a Carlo il Temerario, portarono i Medici a separarsi dal Portinari nel 1478, quando sciolsero unilateralmente la societ\u00e0. Due anni dopo la filiale di Bruges veniva definitivamente chiusa. Portinari tent\u00f2 di avviare una sua banca ma i tentativi andarono a vuoto; i suoi servigi passati ai Medici ed al Ducato di Borgogna vennero dimenticati, ed egli mor\u00ec in povert\u00e0. I suoi nipoti Folco e Benedetto difesero poi gli interessi di famiglia al processo per il rimborso delle perdite della galea San Matteo, intercettata dai corsari.\nMecenatismo.\nMentre era all'apice della carriera, si fece ritrarre in dipinti di natura religiosa. Uno dei suoi trittici \u00e8 visibile oggi a Firenze, il \"Trittico Portinari\". Nel commissionare le opere volle competere con il suo predecessore Angelo Tani, che aveva commissionato il \"Giudizio Universale\" di Hans Memling. Al Memling Tommaso aveva commissionato un ritratto suo e della moglie Maria Baroncelli, oggi al Metropolitan Museum, e forse la \"Passione di Torino\", nonch\u00e9 altre opere perdute. \nPare del resto che l'anima del peccatore che \u00e8 sul piatto pi\u00f9 pesante della bilancia di San Michele nella rappresentazione del Giudizio Universale di Memling fosse anch'essa un ritratto di Portinari. Questo dipinto, destinato ad una chiesa fiorentina, fu dirottato dai pirati del Mar Baltico a Danzica. Sulla stessa galea viaggiavano anche due pale d'altare di Tommaso."}
{"id": "2449819", "revid": "183483", "url": "https://it.wikipedia.org/wiki?curid=2449819", "title": "Campionato del Mondo di Calcio da Tavolo 1997", "text": ""}
{"id": "2449820", "revid": "25098429", "url": "https://it.wikipedia.org/wiki?curid=2449820", "title": "Riserva Naturale Integrale di Sasso Fratino", "text": ""}
{"id": "2449821", "revid": "183483", "url": "https://it.wikipedia.org/wiki?curid=2449821", "title": "Campionato del Mondo di Calcio da Tavolo 1998", "text": ""}
{"id": "2449824", "revid": "228587", "url": "https://it.wikipedia.org/wiki?curid=2449824", "title": "Transeamus usque Bethlehem", "text": "Transeamus usque Bethlehem (\"Andiamo a Betlemme\") \u00e8 un tradizionale canto natalizio in lingua latina, originario della Slesia e composto forse intorno alla prima met\u00e0 del XVIII secolo da un autore rimasto anonimo.\nPer lungo tempo, fu tuttavia attribuito al cappellano Joseph Ignaz Schnabel (1767 \u2013 1831), a cui probabilmente si deve invece esclusivamente l'arrangiamento comunemente in uso.\nSi tratta di un canto concepito per un coro a quattro (o a tre) voci, formato da due uomini e da due donne, che intonano rispettivamente la prima strofa nel ruolo dei pastori e la seconda strofa nel ruolo degli angeli. Il coro dovrebbe essere accompagnato da un'orchestra composta da un organo, 8 strumenti a fiato e 5 strumenti ad arco.\nIl brano \u00e8 piuttosto popolare in Germania (dove \u00e8 stato diffuso, al termine della seconda guerra mondiale dall'ultimo cappellano tedesco del duomo di Breslavia, Paul Blaschke) e nei Paesi Bassi (dove viene mandato in onda per radio tutti gli anni alla Vigilia di Natale).\nTeorie sulle origini.\nSi sa per certo che il brano \u2013 nella versione arrangiata da Joseph Ignaz Schnabel \u2013 era noto a Breslavia, un tempo territorio tedesco, ora in Polonia e che da l\u00ec venne diffuso \u2013 al termine della seconda guerra mondiale \u2013 nell'attuale Germania da Paul Blaschke, l'ultimo cappellano tedesco del duomo della citt\u00e0. \u00c8 lo stesso Blaschke, tra gli altri, a sostenere che il contributo di Joseph Ignaz Schnabel nella composizione del brano sia marginale e si limiti solo all'arrangiamento.\nRagioni di ordine stilistico, come l'assenza di elementi rococ\u00f2 portano a ritenere che le origini del brano risalgano alla prima met\u00e0 del XVIII secolo.\nSi \u00e8 pensato che la composizione fosse stata collegata alla rappresentazione di un presepio vivente e che Schnabel possa aver rinvenuto il testo o lo spartito in un monastero della Slesia.\nEsiste infine un'altra stesura del brano, rinvenuta intorno alla met\u00e0 del XIX secolo nel monastero benedettino di Broumov, nella Boemia settentrionale e che differisce sia nel testo, sia dal punto di vista melodico, ritmico, ecc. dalla versione attribuita a Schnabel.\nTesto.\nIl brano fa riferimento\u00a0\u2013 come numerose altre canzoni natalizie (\" Les anges dans nos campagnes \", \" Hark! The Herald Angels Sing \", \" While Shepherds Watched Their Flocks by Night \", ecc.) al celebre episodio narrato dal Vangelo di Luca (2,10\u00a0\u2013 16) dell'annuncio dato ai pastori dagli angeli della Nascita di Ges\u00f9:\n&lt;poem&gt;\nRecitativo\nNolite timere: \necce enim evangelizo vobis gaudium magnum, quod erit omni populo: \nquia natus est vobis Salvator hodie, qui est Christus Dominus in civitate David.\nEt hoc vobis signum: \nInvenietis infantem pannis involutum, et positum in praesepio.\nPastorella\nTranseamus usque Bethlehem\net videamus hoc verbum quod factum est.\nMariam et Joseph et Infantem positum in praesepio.\nGloria in excelsis Deo,\net in terra pax hominibus\nbonae voluntatis.\nTranseamus, et videamus multitudinem\nmilitiae caelestis laudantium Deum,\nMariam et Joseph et Infantem positum in praesepio.\nTranseamus et videamus quod factum est.\n&lt;/poem&gt;"}
{"id": "2449825", "revid": "838137", "url": "https://it.wikipedia.org/wiki?curid=2449825", "title": "NRG Recording Studios", "text": "Gli NRG Recording Studios sono degli studi di registrazione situati a Los Angeles, nel distretto di North Hollywood. Sono stati commissionati dal produttore e mixer Jay Baumgardner nel 1992.\nMusicisti.\nLo studio \u00e8 stato utilizzato da vari musicisti come: "}
{"id": "2449829", "revid": "938", "url": "https://it.wikipedia.org/wiki?curid=2449829", "title": "Lingua niueana", "text": "La lingua niueana o lingua niveana (in niueano \"ko e vagahau Niu\u0113\") \u00e8 una lingua polinesiana parlata a Niue, in Nuova Zelanda e in altre isole dell'oceano Pacifico.\nParlanti.\nIl niueano era parlato da 2.240 persone a Niue (97,4% della popolazione) nel 1991, oltre che da migranti nelle Isole Cook, Nuova Zelanda e Tonga, per un totale di circa locutori. La maggior parte degli abitanti di Niue \u00e8 comunque bilingue e parla anche l'inglese.\nNegli anni Novanta si stimava che il 70% dei parlanti niueano si trovassero in Nuova Zelanda.\nClassificazione.\nIl niueano appartiene al sottogruppo delle lingue maleo-polinesiache delle lingue austronesiane. \u00c8 molto legato alla lingua tongana e, un po' meno strettamente, a lingue polinesiane come la lingua m\u0101ori, la lingua samoana e la lingua hawaiiana. Insieme al tongano, formano il sottogruppo delle lingue tonghiche, come definito da Andrew Pawley nel 1966.\nSecondo l'edizione 2009 di \"Ethnologue\", la classificazione completa \u00e8 la seguente:\nSistema di scrittura.\nPer la scrittura viene utilizzato l'alfabeto latino."}
{"id": "2449830", "revid": "183483", "url": "https://it.wikipedia.org/wiki?curid=2449830", "title": "Campionato del Mondo di Calcio da Tavolo 1998 - Categoria individuale Femminile", "text": ""}
{"id": "2449832", "revid": "2108263", "url": "https://it.wikipedia.org/wiki?curid=2449832", "title": "Theodor Stephan von Neuhoff", "text": "Fu Re di Corsica dal marzo al novembre del 1736, contribuendo a creare sull'isola un piccolo Stato indipendente che per\u00f2 ebbe breve vita.\nBiografia.\nTheodor von Neuhoff nacque a Colonia, figlio di un nobiluomo della regione della Vestfalia. Educato alla corte di Francia, egli prest\u00f2 servizio in un primo tempo nell'esercito francese, e successivamente pass\u00f2 a quello svedese. Nominato barone di Goertz, divenne ministro di Re Carlo XII di Svezia, venne inviato in Inghilterra ed in Spagna ove negozi\u00f2 con la Santa Sede attraverso il cardinale Giulio Alberoni. Egli si trasfer\u00ec quindi in Spagna ove venne creato colonnello e spos\u00f2 una delle dame di compagnia della regina. Poco dopo ripar\u00f2 in Francia e divenne membro della Compagnia del Mississippi, visitando successivamente anche il Portogallo, i Paesi Bassi e l'Italia.\nA Genova egli incontr\u00f2 alcuni ribelli corsi ed esuli, e li persuase che sarebbe stato in grado di ridonare l'indipendenza all'isola corsa, liberandoli nel contempo dalla tirannia genovese. La sua richiesta era che, ad operazione riuscita, egli venisse incoronato sovrano del nuovo stato costituito.\nCon l'aiuto del Bey di Tunisi egli sbarc\u00f2 in Corsica nel marzo del 1736 con un nutrito drappello di soldati. Gli isolani, le cui precedenti insurrezioni erano state vane, vennero galvanizzati dalla promessa di questo nuovo regno, e il barone tedesco venne eletto re in quello stesso mese. Egli assunse il titolo di Re Teodoro I di Corsica, eman\u00f2 editti, istitu\u00ec un ordine cavalleresco (L\"'Ordine della Liberazione\" - \"Ordre de la D\u00e9livrance\") e dichiar\u00f2 nel contempo guerra alla Repubblica di Genova. Dapprima tutti questi successi diedero un esito positivo, ma combattendo i ribelli rimasero presto in svantaggio rispetto ai potenti genovesi i quali posero una taglia sulla testa dell'ambizioso nobiluomo tedesco e fecero pubblicare dei volantini che mettevano sulla pubblica piazza il suo passato poco lodevole. Teodoro I dovette quindi lasciare la Corsica nel novembre del 1736, alla ricerca di sostegni esterni per fare ritorno sull'isola e rioccupare il proprio trono che egli considerava \"legittimo\". Dopo essersi sentito rifiutare il sostegno da Spagna e dal Regno di Napoli, and\u00f2 in esilio nei Paesi Bassi dove venne arrestato per debiti ad Amsterdam.\nDopo essere stato rilasciato, Teodoro invi\u00f2 suo nipote in Corsica con alcuni uomini armati; egli stesso fece ritorno in Corsica nel 1738, nel 1739 e nel 1743, ma le forze genovesi e francesi alleate continuarono vittoriosamente ad occupare l'isola. Dopo un breve soggiorno a Siena, fra il 1744 e il '45, espulso per ordine del granduca di Toscana Francesco Stefano di Lorena, nel 1749 si rec\u00f2 in Inghilterra alla ricerca di altri supporti, ma contrasse nuovamente altri debiti che lo portarono ancora prigioniero a Londra, ove rimase sino al 1755 quando venne rilasciato, per poi morirvi nel 1756, assistito dall'amico Horace Walpole.\nUn certo colonnello Frederick (c. 1725-1797), che pretendeva di essere il figlio di Teodoro, era conosciuto col titolo di Principe di Caprera e prest\u00f2 servizio nell'esercito del Re Federico II di Prussia e successivamente venne inviato quale agente a Londra del Duca di W\u00fcrttemberg. Frederick scrisse un resoconto biografico della vita del padre, che ebbe per titolo \"Memoires pour servir a l'histoire de la Corse\", pubblicato anche in inglese a Londra nel 1768. Nel 1795 egli pubblic\u00f2 l'edizione ampliata col titolo \"A Description of Corsica\" per celebrare anche la ricostituzione di un regno che proprio in quegli anni l'Inghilterra andava supportando.\nGiovanni Paisiello gli dedic\u00f2 l'opera \"Il re Teodoro in Venezia\" (1784, Vienna)."}
{"id": "2449833", "revid": "256896", "url": "https://it.wikipedia.org/wiki?curid=2449833", "title": "Volcanoes National Park", "text": ""}
{"id": "2449835", "revid": "183483", "url": "https://it.wikipedia.org/wiki?curid=2449835", "title": "Campionato del Mondo di Calcio da Tavolo 1998 - Categoria individuale Open", "text": ""}
{"id": "2449836", "revid": "256896", "url": "https://it.wikipedia.org/wiki?curid=2449836", "title": "Parc National des Volcans", "text": ""}
{"id": "2449839", "revid": "290948", "url": "https://it.wikipedia.org/wiki?curid=2449839", "title": "Tiocianati", "text": ""}
{"id": "2449847", "revid": "1305772", "url": "https://it.wikipedia.org/wiki?curid=2449847", "title": "Rovasenda (torrente)", "text": "Il Rovasenda \u00e8 un torrente del Piemonte che, dopo un breve tratto in provincia di Biella, bagna la provincia di Vercelli; \u00e8 tributario del Torrente Cervo.\nA monte dell'ex SS 142 \"Biellese\" prende il nome di \"Torrente Giara\"; ancora pi\u00f9 a monte, nei pressi di Castelletto Villa (una frazione di Roasio), \u00e8 ripartito tra diversi rami sorgentizi.\nIl perimetro del suo bacino \u00e8 di 73\u00a0km.\nCorso del torrente.\nIl corso d'acqua si forma, con il nome di Torrente Giara, dalla confluenza di tre rami sorgentizi nei pressi di Castelletto Villa (una frazione di Roasio).\nIl pi\u00f9 occidentale \u00e8 la Riale Ravasanella, che nasce a sua volta dalla confluenza, in comune di Curino, dai corsi d'acqua che drenano la zona delle Rive Rosse e del Massucco del Turlo (561\u00a0m); viene poi sbarrato da una diga e forma il Lago Ravasanella.\nIl Rio Valnava scende invece dalla valletta dove sorge il centro comunale di Sostegno. \nIl terzo ramo \u00e8 il pi\u00f9 orientale: il Rio della Valle nasce con il nome di Rio Cognatto dalla conca collinare compresa tra il Colle Sant'Emiliano (738\u00a0m) e la Pietra Croana (695\u00a0m) e, ricevuti alcuni affluenti minori (Rio Bonda Grande, Riale del Gatto) raggiunge il Torrente Giara tra Villa del Bosco e Castelletto Villa.\nIl Torrente Giara passa ad est dell'abitato di Roasio e, dopo essere stato scavalcato dall'ex SS 142 \"Biellese\" (ora SP 142), entra nella Baraggia e prende il nome di Rovasenda, denominazione che manterr\u00e0 fino alla confluenza nel Cervo.\nRicevuto da sinistra l'apporto del Torrente Torbola e da destra quello del Rio San Giorgio si inoltra poi tra le risaie sempre puntando verso sud; nel proprio lungo percorso di pianura riceve l'apporto di vari canali irrigui e subisce numerose derivazioni a scopo agricolo.\nIl torrente sfiora gli abitati di Rovasenda e San Giacomo Vercellese; entrato in comune di Villarboit viene sovrappassato prima dall'Autostrada A4 Torino-Milano e poi dal Canale Cavour.\nConfluisce infine nel Cervo in comune di Collobiano a quota 142\u00a0m s.l.m.\nUtilizzi e stato ambientale.\nLa Riale Ravasanella alimenta, nel territorio della frazione Castelletto Villa, il Lago Ravasanella, un invaso realizzato per scopi irrigui e attualmente gestito dal \"Consorzio di Bonifica della Baraggia Vercellese\" che lo utilizza per alimentare i canali a servizio della risicoltura; anche nel proprio percorso attraverso la pianura vercellese il torrente subisce vari prelievi idrici a scopo irriguo.\nNel tratto pi\u00f9 a valle del Rovasenda sono presenti in buona quantit\u00e0 carpe e cavedani, mentre sarebbero assenti i siluri.\nIl monitoraggio dello stato ambientale (indice SACA) dava nel 2006 per entrambe le stazioni di monitoraggio di Rovasenda e di Villarboit un valore di \"BUONO\"."}
{"id": "2449854", "revid": "183483", "url": "https://it.wikipedia.org/wiki?curid=2449854", "title": "Campionato del Mondo di Calcio da Tavolo 1998 - Categoria individuale Under20", "text": ""}
{"id": "2449856", "revid": "1632387", "url": "https://it.wikipedia.org/wiki?curid=2449856", "title": "Coppa Italia 2009-2010", "text": "La Coppa Italia 2009-2010 \u00e8 stata la 63\u00aa edizione della manifestazione calcistica. \u00c8 iniziata il 2 agosto 2009 e si \u00e8 conclusa il 5 maggio 2010. Per il terzo anno consecutivo allo Stadio Olimpico di Roma, vinta dall'Inter per 1-0 nei confronti della Roma. Il club capitolino, a differenza delle due edizioni precedenti vinte dalla stessa Roma e dalla Lazio, non riusc\u00ec a sfruttare il vantaggio del fattore campo. Si tratt\u00f2 complessivamente dell'ottava edizione consecutiva con una formazione romana in finale.\nPer la quinta volta in sei anni la finale fu tra Roma ed Inter. Inoltre, visto che nella precedente edizione le due squadre si erano comunque affrontate nei quarti di finale (a Milano), si tratt\u00f2 del sesto anno consecutivo in cui giallorossi e nerazzurri si sfidarono nella coppa nazionale.\nDal momento che entrambe le finaliste della coppa si erano qualificate per la UEFA Champions League 2010-2011, questa edizione della Coppa Italia non qualific\u00f2 alcuna squadra per la UEFA Europa League 2010-2011 (il posto in palio venne attribuito alla squadra giunta settima in Serie A, la Juventus).\nFormula.\nLa formula della manifestazione \u00e8 la stessa introdotta nella precedente edizione. Vi sono dunque complessivamente 78 squadre partecipanti.\nPartecipano tutte le 42 societ\u00e0 della Lega Nazionale Professionisti (le 20 di Serie A e le 22 di Serie B). Ad esse si aggiungono 27 societ\u00e0 selezionate dalla Lega Pro e 9 selezionate dal Comitato Interregionale della Lega Nazionale Dilettanti.\nPer quanto riguarda la Lega Pro, essa ha selezionato 25 squadre di Prima Divisione e 2 di Seconda Divisione. Quelle di Prima Divisione sono il , unica retrocessa dalla Serie B ( e sono state radiate), le 17 migliori non promosse della Prima Divisione nella stagione 2008-09, le 6 neopromosse dalla Seconda Divisione, pi\u00f9 l', finalista sconfitto dei playoff del Girone A della Seconda Divisione ma ripescato in Prima Divisione. Le uniche 2 societ\u00e0 di Seconda Divisione selezionate direttamente dalla Lega Pro sono e .\nLa Lega Nazionale Dilettanti ha selezionato 9 societ\u00e0 meglio piazzate nei rispettivi gironi della stagione 2008-2009 ma non promosse in Seconda Divisione. Tuttavia quattro di esse sono state successivamente ripescate, aumentando a 6 il numero di partecipanti di Seconda Divisione e riducendo a 5 quello delle partecipanti della Serie D.\nLa competizione \u00e8 interamente ad eliminazione diretta. Con eccezione delle semifinali, tutti i turni si svolgono in gara unica, con eventuali tempi supplementari e calci di rigore. Le semifinali sono invece disputate con gare di andata e ritorno, col meccanismo delle coppe europee. Il sorteggio del tabellone \u00e8 stato effettuato gioved\u00ec 16 luglio 2009 presso la sede della Lega Calcio a Milano.\nCalendario.\nTurni preliminari.\nPrimo turno.\nSi \u00e8 disputato domenica 2, luned\u00ec 3 e mercoled\u00ec 5 agosto 2009, con la partecipazione dei soli club non appartenenti alla Lega Calcio (25 di Prima Divisione, 6 di Seconda Divisione e 5 di Serie D). Giocano in casa le 18 squadre di Prima Divisione che erano in Serie B o in Prima Divisione nella stagione precedente, mentre giocano in trasferta le 7 neopromosse o ripescate in Prima Divisione, le 6 squadre di Seconda Divisione e le 5 squadre di Serie D. L'unica eccezione \u00e8 costituita dall'incontro tra lo Spezia ed il Verona, disputato in casa dei liguri per l'indisponibilit\u00e0 del Bentegodi di Verona. Inoltre la gara Ternana - Renate si \u00e8 disputata a Pavullo nel Frignano, mentre Real Marcianise - Alessandria ha avuto luogo a Caserta.\nSecondo turno.\nSi \u00e8 disputato sabato 8, domenica 9 e luned\u00ec 10 agosto 2009 con in lizza 40 squadre: i 22 club di Serie B e le 18 vincenti del primo turno (17 club di Prima Divisione ed uno di Seconda Divisione). Hanno giocato in casa tutte le squadre di Serie B con eccezione delle due societ\u00e0 neopromosse dalla Prima Divisione attraverso i play-off (che hanno giocato in trasferta gli unici scontri diretti tra squadre cadette). Si sono registrate due eccezioni, quelle di AlbinoLeffe e che, vista l'indisponibilit\u00e0 dei rispettivi campi, hanno giocato fuori casa contro squadre di Prima Divisione (rispettivamente SPAL e Lumezzane). Inoltre Torino - Figline si \u00e8 disputata ad Ivrea, mentre Modena - Novara si \u00e8 giocata a Sassuolo.\nTerzo turno.\nSi \u00e8 disputato venerd\u00ec 14, sabato 15 e domenica 16 agosto, con eccezione dell'incontro Siena - Grosseto, rinviato a gioved\u00ec 12 novembre 2009 per la concomitanza con il Palio dell'Assunta. In lizza 32 squadre: 12 club di Serie A che non prendono parte alle coppe europee e le 20 vincenti del secondo turno (15 formazioni di Serie B e 5 di Prima Divisione). Le 12 formazioni della massima serie hanno giocato in casa contro altrettante vincenti del secondo turno, con due eccezioni per le indisponibilit\u00e0 dei campi di Atalanta e Cagliari (che hanno giocato in trasferta rispettivamente contro Cesena e Triestina), mentre l'incontro Bologna - Frosinone si \u00e8 disputato a Ravenna. Le rimanenti 8 squadre di serie inferiore si sono affrontate tra loro: due squadre di Serie B hanno giocato in casa contro altrettante formazioni di Prima Divisione, mentre nei due scontri diretti fra squadre cadette il fattore campo \u00e8 stato predeterminato dal sorteggio.\nQuarto turno.\nL'ultimo turno preliminare si \u00e8 disputato tra mercoled\u00ec 25, gioved\u00ec 26 novembre, marted\u00ec 1\u00ba e mercoled\u00ec 2 dicembre 2009, vedendo in lizza le 16 vincenti del terzo turno (8 squadre di Serie A, 6 di Serie B e 2 di Prima Divisione). Le squadre di Serie A hanno giocato di diritto in casa contro quelle di categoria inferiore, ma nel caso dell'unico scontro diretto tra societ\u00e0 del massimo campionato, cos\u00ec come nell'unica sfida fra formazioni di Serie B, il fattore campo \u00e8 stato predeterminato dal sorteggio.\nFase finale.\nOttavi di finale.\nEntrano in lizza gli ultimi 8 club di Serie A: i 7 partecipanti alle coppe europee, fra i quali la Lazio detentrice della Coppa Italia, pi\u00f9 la migliore classificata della Serie A 2008-09 esclusa dalle competizioni internazionali, ovvero l'Udinese. Queste otto squadre hanno giocato di diritto in casa contro le 8 vincenti del quarto turno (fra le quali erano ancora in lizza una squadra di Serie B e addirittura due di Prima Divisione). Gli incontri degli ottavi si sono disputati fra mercoled\u00ec 16 dicembre 2009, marted\u00ec 12, mercoled\u00ec 13 e gioved\u00ec 14 gennaio 2010.\nQuarti di finale.\nSi sono disputati fra mercoled\u00ec 20, marted\u00ec 26, mercoled\u00ec 27 e gioved\u00ec 28 gennaio 2010. Il fattore campo \u00e8 stato determinato per sorteggio, tranne nel caso del Catania che ha giocato in trasferta in quanto unica squadra non testa di serie rimasta in lizza.\nSemifinali.\nAnche in questa edizione le quattro vincenti dei quarti di finale si sono affrontate con gare di andata e ritorno. Le partite di andata si sono disputate mercoled\u00ec 3 e gioved\u00ec 4 febbraio, mentre gli incontri di ritorno (inizialmente previsti per la settimana successiva ma posticipati per consentire la disputa di alcuni recuperi ed anticipi del massimo campionato) hanno avuto luogo tra marted\u00ec 13 e mercoled\u00ec 21 aprile 2010.\nFinale.\nLa finale si \u00e8 svolta mercoled\u00ec 5 maggio 2010 in gara unica, per il terzo anno consecutivo allo Stadio Olimpico di Roma. Inter e si sono affrontate in finale per la quinta volta nelle ultime 6 edizioni e per la sesta stagione consecutiva nella competizione (la stagione precedente si erano affrontate nei quarti di finale). La Roma ha raggiunto la sedicesima finale (record assoluto), l'Inter la dodicesima.\nClassifica marcatori.\n\"Dati aggiornati al 5 maggio 2010\"."}
{"id": "2449863", "revid": "119829064", "url": "https://it.wikipedia.org/wiki?curid=2449863", "title": "Peak signal-to-noise ratio", "text": "Il peak signal-to-noise ratio (spesso abbreviata con PSNR) \u00e8 una misura adottata per valutare la qualit\u00e0 di una immagine compressa rispetto all'originale. Questo indice di qualit\u00e0 delle immagini \u00e8 definito come il rapporto tra la massima potenza di un segnale e la potenza di rumore che pu\u00f2 invalidare la fedelt\u00e0 della sua rappresentazione compressa. Poich\u00e9 molti segnali hanno una gamma dinamica molto ampia, il PSNR \u00e8 solitamente espresso in termini di scala logaritmica di decibel.\nIl PSNR \u00e8 pi\u00f9 comunemente usato come misura della qualit\u00e0 per le compressioni di tipo \"lossy\" come per il JPG (ad esempio per la compressione delle immagini). Maggiore \u00e8 il valore del PSNR maggiore \u00e8 la \"somiglianza\" con l'immagine originale, nel senso che si \u201cavvicina\u201d maggiormente ad essa da un punto di vista percettivo umano.\n\u00c8 pi\u00f9 facile da definire attraverso l'errore quadratico medio (MSE).\nDenotando con formula_1 l'immagine originale e con formula_2 l'immagine compressa, entrambe di dimensione formula_3 si definisce MSE (Mean Square Error) tra le due immagini:\nformula_4\nIl PSNR \u00e8 definito come:\nformula_5\nDove \"MAX{I}\" \u00e8 il massimo valore possibile dei pixel dell'immagine. Per una immagine binaria il numeratore vale 1, per una immagine a livelli di grigio il numeratore vale 255. Per immagini a colori tale definizione vale per una componente.\nTipici valori di PSNR variano da 20 a 40. Il PSNR non \u00e8 una misura assoluta, nel senso che viene usato per valutare e confrontare due metodi di compressione. Un incremento di 0,25 dB viene in genere considerato una ottimizzazione significativa del metodo di compressione, apprezzabile dal punto di vista percettivo umano.\nUna misura collegata al PSNR \u00e8 SNR (\"Signal to Noise Ratio\") definito come:\nformula_6"}
{"id": "2449864", "revid": "1305772", "url": "https://it.wikipedia.org/wiki?curid=2449864", "title": "All I Want for Christmas Is My Two Front Teeth", "text": "All I want for Christmas is my two front teeth (= \u201cTutto ci\u00f2 che voglio per Natale sono i miei due denti davanti\u201d) \u00e8 un'allegra e famosa canzone natalizia statunitense, scritta da Donald Yetter Gardner nel 1944 e pubblicata nel 1946.\nIl brano venne portato al successo da Spike Jones &amp; His City Slickers, i quali furono i primi ad inciderlo nel 1948.\nIn seguito venne inciso da numerosi altri cantanti, quali le Andrews Sisters, i Platters, Nat King Cole, ecc. (v. il paragrafo \u201cVersioni discografiche varie\u201d)\nFu un grande successo negli Stati Uniti tra la fine degli anni quaranta e la met\u00e0 degli anni cinquanta: le varie versioni incise tra il 1948 e il 1955 si piazzarono infatti puntualmente tra i primi dieci posti delle classifiche dei dischi pi\u00f9 venduti.\nStoria.\nComposizione.\nAd ispirare la composizione del brano fu una circostanza particolare: siamo in prossimit\u00e0 delle festivit\u00e0 natalizie del 1944, quando l'autore, Donald Yetter Gardner, che di professione faceva l'insegnante, chiese un giorno ai propri studenti della scuola di Smithtown, New York che cosa desiderassero come regalo per Natale, e, mentre gli alunni rispondevano, not\u00f2 che quasi a tutti mancava almeno un dente davanti; compose quindi la canzone quasi di getto, nel giro di circa mezz'ora.\nIn un'intervista del 1995, l'autore si disse stupito del successo ottenuto da una canzone di questo tipo, da lui definita \"silly little song\" (= \u201cuna sciocca canzoncina\u201d).\nPrima incisione discografica.\nLa prima incisione, ad opera di Spike Jones &amp; His City Slickers usc\u00ec il 6 dicembre 1948: il brano veniva eseguito in falsetto dal leader dei City Slickers, George Rock.\nLa canzone raggiunse il primo posto delle classifiche statunitensi nel 1949.\nTesto.\nSi tratta di quella che in lingua inglese viene definita \u201cnovelty song\u201d, ovvero una canzone \u201ccomica\u201d.\nNello specifico, un bambino si lamenta di non poter pronunciare bene alcune frasi, tra cui la formula d'augurio \u201cMerry Christmas\u201d (= \u201cBuon Natale\u201d), essendo privo dei due denti davanti. Cos\u00ec, per Natale non chiede nient'altro che gli vengano \u201crestituiti\u201d.\nVersioni discografiche varie.\nOltre alla prima versione di Spike Jones &amp; His City Slickers, il brano venne inciso, tra gli altri, anche da:"}
{"id": "2449865", "revid": "767487", "url": "https://it.wikipedia.org/wiki?curid=2449865", "title": "Da Mouth", "text": "I Da Mouth (cinese tradizionale: \u5927\u5634\u5df4; cinese semplificato: \u5927\u5634\u5df4; pinyin: D\u00e0 Zu\u01d0 B\u0101) sono un gruppo hip hop taiwanese, i cui componenti sono MC 40, il DJ Chung Hua, la voce maschile Harry e la voce femminile Aisa. Hanno pubblicato il loro primo album autointitolato, \"Da Mouth\", il 16 novembre 2007.\nIl nome cinese della band viene letteralmente tradotto come \"grande bocca\". Il nome inglese deriva dalla concatenazione del carattere cinese che vuoi dire \"grande\" (\u5927, che diventa \"d\u00e0\" quando viene romanizzato col pinyin) e la traduzione della seconda met\u00e0 del loro nome cinese.\nStoria.\nL'hip hop ballabile e divertente con tendenze funky dei Da Mouth porta qualcosa di diverso al solito mandopop tradizionale, e questo viene accentuato alla composizione dei membri. Il gruppo \u00e8 formato da MC 40 che \u00e8 mezzo canadese e mezzo taiwanese, il cantante uomo Harry \u00e8 coreano-taiwanese-statunitense, il DJ Chung Hua \u00e8 un giapponese nato a Taiwan, e la cantante donna Aisa \u00e8 giapponese. Harry \u00e8 cresciuto nella contea di San Mateo in California, nell'area intorno alla citt\u00e0 di San Francisco. Dopo che suo fratello minore Mike Chang si fu diplomato alla Mills High School, entrambi tornarono a Taiwan per seguire le loro carriere musicali. MC 40 crebbe a Vancouver in Canada, sin da quando era molto piccolo. Egli scrive la maggior parte dei testi delle canzoni dei Da Mouth ed \u00e8 considerato uno dei rapper migliori e pi\u00f9 veloci di Taiwan, grazie alla sua fluidit\u00e0 in diverse lingue. Aisa \u00e8 nata in Giappone, e originariamente era un membro delle Sunday Girls, vallette del popolare programma taiwanese Super Sunday. DJ Chung Hua \u00e8 anche il produttore del gruppo, oltre ad aver vinto diversi premi internazionali come DJ."}
{"id": "2449866", "revid": "4175", "url": "https://it.wikipedia.org/wiki?curid=2449866", "title": "Edmondo Mortimer (1376-1409)", "text": "Era il fratello minore di Ruggero Mortimer, IV conte di March, erede al trono d'Inghilterra per volere del re Riccardo II. Inizialmente appoggi\u00f2 Enrico IV Lancaster, sebbene l'usurpazione di quest'ultimo ai danni di Riccardo II avesse leso i diritti al trono dei Mortimer. Nel 1403 si alle\u00f2 invece con il ribelle gallese Owain Glynd\u0175r e tent\u00f2 di spodestare Enrico IV ponendo sul trono il figlio di suo fratello Ruggero, il V conte di March (anch'egli di nome Edmondo Mortimer), ma il suo piano fall\u00ec.\nOrigine.\nEra il figlio del terzo conte di March, Edmondo Mortimer (1351-1381), e della moglie, la contessa dell'Ulster, Filippa Plantageneta (1355-1382), unica figlia di Lionello di Anversa, primo duca di Clarence, terzogenito di Edoardo III.\nBiografia.\nNato castello di Ludlow, nella contea di Shropshire (Inghilterra), dopo la morte del suo fratello maggiore Ruggero Mortimer, IV conte di March nel 1398, divenne tutore dell'omonimo nipote Edmondo Mortimer, V conte di March.\nQuando nel 1399 il re Riccardo II fu spodestato, il conte di March, erede designato del sovrano, fu scavalcato nella linea di successione al trono da Enrico di Lancaster, che reclam\u00f2 il trono per discendenza, per diritto di conquista e per elezione. Questa usurpazione port\u00f2 in seguito, dopo circa cinquant'anni alla guerra delle due rose.\nEnrico IV, appena salito al trono, prese in consegna il V conte di March e il fratello minore Ruggero, che furono custoditi e trattati con ogni riguardo a Windsor. Edmondo Mortimer si schier\u00f2 inizialmente dalla parte del nuovo re Enrico IV, combattendo per lui nelle contee gallesi. Nel 1402, al comando delle truppe inglesi, Edmondo affront\u00f2 il ribelle Owain Glynd\u0175r, che rifiutando la supremazia inglese si autodefiniva principe del Galles. Il 22 giugno, nella battaglia di Bryn Glas, sul confine anglo-gallese, Edmondo fu sconfitto e fatto prigioniero da Glynd\u0175r. Dato che il re Enrico IV aveva offerto un riscatto considerato troppo esiguo per Edmondo, in quello stesso anno Glynd\u0175r propose a Edmondo di passare dalla sua parte, concedendogli in moglie sua figlia Caterina.\nNel 1403 Edmondo si accord\u00f2 col cognato Henry Percy \"Hotspur\" e con il principe di Galles, Owain Glynd\u0175r, per detronizzare Enrico IV a favore di suo nipote il conte di March, ma fallirono e Percy mor\u00ec in battaglia.\nNel 1405, un gruppo di nobili ribelli a Enrico IV, con l'aiuto della cugina dei Mortimer, Costanza di York, riusc\u00ec a rapire i due fratelli Mortimer, il conte di March Edmondo e Ruggero, per condurli nel Galles, nella contea di March.\nMolto probabilmente i ribelli avevano l'appoggio dello zio dei giovinetti, Edmondo Mortimer, ma i due giovani Mortimer furono ripresi a Cheltenham, prima di giungere in Galles. Edmondo e Ruggero furono trasferiti al castello di Berkhamsted, dove la custodia divenne pi\u00f9 severa.\nDopo il 1409, durante l'assedio di Harlech, nel Gwynedd, nord-ovest del Galles, la roccaforte dove Owain Glynd\u0175r si era trincerato, Edmondo mor\u00ec probabilmente per la peste.\nMatrimonio e figli.\nDalla moglie, caterina Edmondo ebbe cinque figli:"}
{"id": "2449867", "revid": "38120", "url": "https://it.wikipedia.org/wiki?curid=2449867", "title": "Opium For The Masses", "text": ""}
{"id": "2449870", "revid": "111730507", "url": "https://it.wikipedia.org/wiki?curid=2449870", "title": "Marcescenza", "text": "La marcescenza (sostantivo, l'aggettivo corrispondente \u00e8 \"marcescente\") in botanica indica il fenomeno per cui le foglie di alberi e arbusti caducifoglie, dopo avere terminato il periodo vegetativo e attuato il cambiamento di colore, restano in maggior parte attaccate all'albero durante tutta la stagione fredda (autunno e inverno) fino alla successiva primavera, quando nasceranno le nuove foglie.\nDue alberi che sono soliti essere caratterizzati da questo fenomeno sono la quercia dei Pirenei (\"Quercus pyrenaica\") ed, in misura inferiore, numerose piante di faggio (\"Fagus sylvatica\")."}
{"id": "2449871", "revid": "263988", "url": "https://it.wikipedia.org/wiki?curid=2449871", "title": "Samboneto", "text": "Samboneto (anticamente Sanguineto) \u00e8 una frazione del comune di Zerba in provincia di Piacenza, \u00e8 l'unica frazione del comune a trovarsi in valle Staffora, a differenza del resto del territorio comunale che \u00e8 sito in val Boreca. Si trova alle falde del monte Lesima.\nNon \u00e8 direttamente raggiungibile dall'Emilia-Romagna, ma bisogna attraversare un tratto di Lombardia tra il Passo del Giov\u00e0 e Pianostano di Santa Margherita di Staffora, dove comincia l'unica strada per la frazione.\nIntorno al XVIII secolo sub\u00ec una frana che distrusse il paese che poi venne ricostruito, il paese \u00e8 ricco di ex voto forse fatti in seguito dai sopravvissuti alla frana.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste."}
{"id": "2449875", "revid": "183483", "url": "https://it.wikipedia.org/wiki?curid=2449875", "title": "Campionato del Mondo di Calcio da Tavolo 1998 - Categoria individuale Veterans", "text": ""}
{"id": "2449877", "revid": "183483", "url": "https://it.wikipedia.org/wiki?curid=2449877", "title": "Campionato del Mondo di Calcio da Tavolo 1998 - Categoria squadre Femminile", "text": ""}
{"id": "2449878", "revid": "183483", "url": "https://it.wikipedia.org/wiki?curid=2449878", "title": "Campionato del Mondo di Calcio da Tavolo 1998 - Categoria squadre Open", "text": ""}
{"id": "2449880", "revid": "729019", "url": "https://it.wikipedia.org/wiki?curid=2449880", "title": "Mackay Trophy", "text": "Il Mackay Trophy \u00e8 un trofeo che fu donato nel 1911 da Clarence H. Mackay, dal quale prende anche il nome. Clarence H. Mackay, che successivamente fu anche a capo della Postal Telegraph-Cable Company don\u00f2 il premio alla United States National Aeronautic Association. Da allora il premio viene assegnato annualmente da parte della United States Air Force per l'impresa dell'anno pi\u00f9 meritevole in ambito aeronautico. Il trofeo viene attualmente conservato presso la Smithsonian Institution all'interno del National Air and Space Museum."}
{"id": "2449884", "revid": "547034", "url": "https://it.wikipedia.org/wiki?curid=2449884", "title": "Lacinia (botanica)", "text": "Lac\u00ecnia deriva dal latino \"lacinia\" \"brandello, lembo, frangia\". In botanica il termine lacinia pu\u00f2 usarsi per denominare ognuno dei lobi, stretti e generalmente terminanti in punta acuta, del calice o della corolla di un fiore, e anche le differenti strisce o segmenti in cui sono divise le foglie di alcune piante."}
{"id": "2449888", "revid": "183483", "url": "https://it.wikipedia.org/wiki?curid=2449888", "title": "Campionato del Mondo di Calcio da Tavolo 1998 - Categoria squadre Under16", "text": ""}
{"id": "2449889", "revid": "183483", "url": "https://it.wikipedia.org/wiki?curid=2449889", "title": "Campionato del Mondo di Calcio da Tavolo 1998 - Categoria squadre Under20", "text": ""}
{"id": "2449891", "revid": "212348", "url": "https://it.wikipedia.org/wiki?curid=2449891", "title": "Sex Freak", "text": "Sex Freak \u00e8 il primo EP del cantante e drag queen RuPaul, pubblicato dall'etichetta discografica Funtone Records nel 1985.\nL'album, pubblicato originariamente come vinile 12\" e contenente 6 canzoni di genere techno/dance, \u00e8 stato ristampato e pubblicato su CD dalla stessa casa discografica nel 2007.\nCollegamenti esterni.\nThe Funtone USA Video Arcade"}
{"id": "2449892", "revid": "183483", "url": "https://it.wikipedia.org/wiki?curid=2449892", "title": "Campionato del Mondo di Calcio da Tavolo 1998 - Categoria squadre Veterans", "text": ""}
{"id": "2449894", "revid": "183483", "url": "https://it.wikipedia.org/wiki?curid=2449894", "title": "Campionato del Mondo di Calcio da Tavolo 1999", "text": ""}
{"id": "2449895", "revid": "767487", "url": "https://it.wikipedia.org/wiki?curid=2449895", "title": "Kashima Soccer Stadium", "text": "Il Kashima Soccer Stadium (\u8328\u57ce\u770c\u7acb\u30ab\u30b7\u30de\u30b5\u30c3\u30ab\u30fc\u30b9\u30bf\u30b8\u30a2\u30e0) \u00e8 lo stadio di calcio della citt\u00e0 di Kashima.\nL'impianto, i cui lavori iniziarono nel 1992, venne inaugurato nel maggio 1993 e venne ristrutturato nel 2001 in quanto venne scelto per ospitare alcune gare del Campionato mondiale di calcio 2002.\nIl proprietario dell'impianto \u00e8 la squadra giapponese del Kashima Antlers.\nCampionato mondiale 2002.\nL'impianto ha ospitato tre incontri della XVII Coppa del Mondo, tutti durante la fase a gironi;"}
{"id": "2449896", "revid": "183483", "url": "https://it.wikipedia.org/wiki?curid=2449896", "title": "Campionato del Mondo di Calcio da Tavolo 2000", "text": ""}
{"id": "2449900", "revid": "183483", "url": "https://it.wikipedia.org/wiki?curid=2449900", "title": "Campionato del Mondo di Calcio da Tavolo 2000 - Categoria individuale Open", "text": ""}
{"id": "2449902", "revid": "183483", "url": "https://it.wikipedia.org/wiki?curid=2449902", "title": "Campionato del Mondo di Calcio da Tavolo 2000 - Categoria individuale Under19", "text": ""}
{"id": "2449904", "revid": "110157", "url": "https://it.wikipedia.org/wiki?curid=2449904", "title": "Red Hot (RuPaul)", "text": "Red Hot \u00e8 il terzo album del cantante drag queen RuPaul, pubblicato nel 2004.\nL'album contiene sedici canzoni che spaziano dal genere pop alla house, dalla dance al R&amp;B."}
{"id": "2449906", "revid": "1005847", "url": "https://it.wikipedia.org/wiki?curid=2449906", "title": "Elezioni presidenziali in Iran del 2009", "text": "Le elezioni presidenziali in Iran del 2009 si sono tenute il 12 giugno. Esse hanno visto la vittoria di Mahmud Ahmadinejad, che \u00e8 stato confermato Presidente della Repubblica.\nLe elezioni sono state contestate a livello internazionale e nazionale per la loro irregolarit\u00e0, determinando un movimento di protesta contro il governo Ahmadinejad.\nContesto.\nCandidature.\nLa registrazione dei candidati \u00e8 avvenuta tra il 5 e il 9 maggio 2009 presso il ministero degli Interni. Il Consiglio dei Guardiani della Costituzione ha convalidato la lista definitiva il 20 maggio 2009, dopo aver esaminato il dossier di ciascuno di essi e aver ricusato 472 altri candidati, come sempre accade in occasione delle varie elezioni iraniane. Questo sistema ha attirato critiche all'Iran da parte di alcune organizzazioni sui diritti dell'uomo, quale la Federazione internazionale dei diritti dell'uomo, la quale ha definito ripetutamente le elezioni iraniane \u00abpagliacciate elettorali\u00bb.\nCandidati respinti.\nTra i candidati respinti spiccano le seguenti figure:\nCampagna elettorale.\nMusavi annuncia la sua candidatura il 9 marzo 2009, dopo venti anni di assenza dalla vita politica. Ha ricevuto il sostegno di Mohammad Khatami, predecessore di Ahmadinejad alla Presidenza della Repubblica Islamica, che rinuncia per suo conto a presentarsi. Durante la sua campagna elettorale, Musavi promette maggior libert\u00e0 e critica il divieto d'esistenza per le catene televisive private. Promette ugualmente di emendare le leggi \u00abdiscriminatorie e ingiuste\u00bb che riguardano la condizione della donna e di concedere loro tutti i diritti finora negati loro. Appoggia il programma nucleare iraniano, qualificandolo come \u00abpacifico,\u00bb. D'altronde rimproverer\u00e0 ad Ahmadinejad le sue affermazioni \u00ab\"eccessive\"\u00bb sulla Shoah, Israele e l'Occidente, anche se egli stesso assume posizioni analoghe o ambigue su tali questioni..\nEsito.\nI risultati ufficiali, pubblicati dal ministero degli Interni al termine della unica tornata elettorale, parlano di una percentuale di partecipanti dell'85 %, aumentata rispetto al passato, di 38.755.802 voti validi (pari al 98,95 %), di 409.389 voti nulli o bianchi (pari all'1,05 %), per un totale di 39.165.191 schede consegnate agli elettori.\nLo spoglio ha attribuito a Mahmud Ahmadinejad il 62,6 % dei suffragi espressi, contro il 33,7 % conseguito dal suo principale antagonista, il \"riformista\" Mir Hosein Musavi.\nReazioni interne.\nI risultati sono stati immediatamente contestati da numerosi iraniani e dagli altri candidati, in particolare da Mehdi Karrubi e da Mir Hosein Musavi, che hanno parlato di \u00abfrodi massicce\u00bb e della falsificazione dei risultati elettorali e si sono conseguentemente opposti alla proclamazione dei risultati.\nFin dalla vigilia, Mir Hosein Musavi aveva espresso esplicitamente i propri dubbi sul regolare svolgimento delle elezioni e sull'assenza di brogli operati a favore del candidato ultra-conservatore.\nImportanti manifestazioni di piazza si sono svolte nei giorni immediatamente successivi alla proclamazione dei risultati elettorali, represse nel sangue di decine di morti e di feriti. Ad esse si calcola abbiano preso parte milioni d'iraniani, a Tehran e in tutto il resto dell'Iran. Esse sono state ampiamente documentate dai media internazionali, a partire dal momento in cui la repressione ha cominciato a causare morti. Per tale documentazione ha avuto un ruolo decisivo le moderne tecnologie informatiche (Internet in genere e Facebook, YouTube e Twitter in particolare), grazie alle quali l'opposizione ha potuto denunciare la cruenta repressione, malgrado l'immediata censura che il regime ha tentato d'imporre a tutti i livelli. La morte filmata della giovane Neda Agha-Soltan, ha dato cos\u00ec un volto alle vittime, altrimenti destinate a rimanere ignote. I risultati ufficiali delle elezioni sono stati confermati dopo una sommaria inchiesta autorizzata dallo stesso potere religioso, per tentare di rispondere in modo credibile alla crescente domanda di verit\u00e0 e di giustizia espressa dall'opinione pubblica iraniana e dall'opposizione, sostenuta da massicce manifestazioni di piazza, incuranti della brutale repressione attuata dalle autorit\u00e0 governative e para-governative, in cui il Basij ha apportato il suo consueto contributo di informale e determinato fiancheggiamento all'opera della polizia regolare.\nSi stima che questa rivolta contro il regime islamico degli Ayatollah e, di fatto, contro lo stesso Rahbar, Ali Khamenei, sponsor del Presidente uscente, abbia costituito la pi\u00f9 imponente manifestazione di ostilit\u00e0 di tutta la storia della rivoluzione iraniana, riuscendo a incrinare quella che fino ad allora era stata una monolitica compattezza del fronte clericale al potere.\nReazioni internazionali.\nMentre il Venezuela, la Russia e numerosi Paesi del Vicino Oriente si sono felicitati con Ahmadinejad per la sua rielezione, la maggior parte dei Paesi occidentali ha espresso riserve sulla validit\u00e0 dei risultati.\nTra essi l'Italia e l'Unione europea, gli Stati Uniti e la Russia che, al pari dell'ONU, hanno ricordato all'Iran il dovere di assicurare la correttezza dello scrutinio e di rispettare la libert\u00e0 d'espressione dei propri concittadini. Ban Ki-Moon, segretario generale delle Nazioni Unite, ha lanciato un appello il 23 giugno affinch\u00e9 si realizzasse la fine immediata degli \u00abarresti, minacce e ricorso alla forza\u00bb contro coloro che in Iran protestavano e manifestavano contro i brogli elettorali.\nAmnesty International ha in quel medesimo giorno chiesto con decisione alle autorit\u00e0 iraniane l'immediata cessazione dell'impiego contro i manifestanti, che contestavano la rielezione di Mahmud Ahmadinejad, della milizia islamica dei \"Basiji\", costituita da civili armati.\nLa controversia sui risultati e la tesi dei brogli.\nI candidati sconfitti, numerosi analisti, Al\u00ec Ansari ed i media occidentali in genere sostengono che i risultati elettorali sarebbero frutto di brogli diffusi. I principali argomenti a sostegno di questa tesi sono:\nEssi concludono perci\u00f2 che i risultati reali sarebbero stati sovvertiti da brogli sistematici e/o dalla riscrittura dei risultati stessi.\nIl Consiglio dei Guardiani e alcuni analisti, tra cui Daniele Scalea, hanno contro-criticato questi argomenti, asserendo che:\nViolenza pre-elettorale.\nIn data 1\u00ba giugno 2009 un ufficio del comitato elettorale di Musavi situato nella citt\u00e0 di Qom \u00e8 stato incendiato. Nello stesso momento \u00e8 stato annunciato il tentato omicidio dell'ex presidente Mohammad Khatami attraverso il collocamento di bombe su un aeroplano utilizzato dallo stesso Khatami.\nBlocco delle comunicazioni.\nNel giorno delle elezioni ogni genere di comunicazione attraverso telefoni cellulari \u00e8 stata bloccato e la BBC ha dichiarato che le autorit\u00e0 iraniane hanno impedito le comunicazioni attraverso il cosiddetto jamming. Il 23 maggio \u00e8 stato bloccato l'accesso a Facebook, social network particolarmente utilizzato dal candidato riformista Musavi. Il 26 maggio \u00e8 stato ripristinato il collegamento.\nNumero di voti maggiore dei votanti.\nThe Guardian, i candidati sconfitti ed alcuni analisti, tra cui Al\u00ec Ansari, hanno denunciato che in alcuni distretti e tre province il numero dei votanti sarebbe stato superiore a quello degli iscritti nelle liste elettorali. Il Consiglio dei Guardiani ha ammesso che in 50 citt\u00e0 iraniane avrebbe votato pi\u00f9 del 100% degli aventi diritto al voto, stimando in 3 milioni di voti quelli ricadenti in tale tipologia, ma ha spiegato il fenomeno con la possibilit\u00e0 per gli elettori di votare in qualsiasi circoscrizione del paese, anche di altre province, ed ha ricordato che gi\u00e0 in passato si erano verificati localmente indici di affluenza superiori al 100% dei registrati. Secondo Scalea, l'affluenza sarebbe stata maggiore del 100% in particolare in zone ad alta affluenza turistica, tale afflusso sarebbe dunque ragionevole considerato il periodo in cui si sono svolte le elezioni."}
{"id": "2449912", "revid": "47112", "url": "https://it.wikipedia.org/wiki?curid=2449912", "title": "Leitner AG", "text": ""}
{"id": "2449915", "revid": "47112", "url": "https://it.wikipedia.org/wiki?curid=2449915", "title": "Loacker AG", "text": ""}
{"id": "2449916", "revid": "1181544", "url": "https://it.wikipedia.org/wiki?curid=2449916", "title": "Supermodel of the World", "text": "Supermodel of the World \u00e8 l'album di debutto della drag queen RuPaul, pubblicato l'8 giugno 1993 dall'etichetta discografica Tommy Boy Records e successivamente edito dalla Rhino Records.\nLe canzoni di quest'album traggono molta ispirazione dalle tendenze drag queen e dalle sottoculture gay degli anni '90, trasformandole in musica da discoteca."}
{"id": "2449918", "revid": "287204", "url": "https://it.wikipedia.org/wiki?curid=2449918", "title": "Amento", "text": "In botanica, con il termine amento s'intende un'infiorescenza a grappolo, generalmente pensile, caratteristica di certi alberi, specialmente del sottordine Hamamelidae, le famiglie Salicaceae e Fagaceae.\nDescrizione.\nL'amento consiste in una spiga articolata dalla sua base e composta di fiori di uno stesso sesso, poich\u00e9 ci sono amenti maschili, pi\u00f9 allungati, e amenti femminili. I fiori sono semplici, senza petali n\u00e9 sepali, i maschili sono ridotti agli stami e i femminili allo stigma.\nGli amenti appaiono in primavera, generalmente prima delle foglie.\nIn queste classi di piante, l'impollinazione \u00e8 anemofila, vale a dire che il trasporto del polline, molto abbondante, viene a realizzarsi tramite il vento.\nIl polline di alcuni alberi pu\u00f2 essere, per la specie umana, una fonte di allergia."}
{"id": "2449923", "revid": "5376", "url": "https://it.wikipedia.org/wiki?curid=2449923", "title": "Stefano Simoncelli (schermidore)", "text": "Biografia.\nInizia a tirare di scherma a Frascati, nella palestra aperta dal padre Cesare. Ottiene il miglior risultato personale alle Olimpiadi di Montreal, nel 1976, dove conquista il secondo posto sul podio con la squadra di Fioretto.\nRimane nel mondo della scherma come dirigente. \u00c8 stato vice presidente della Federazione Italiana Scherma e direttore tecnico del Frascati Scherma. I figli Luca e Marta proseguono l'attivit\u00e0 agonistica, con risultati in campo nazionale e mondiale.\n\u00c8 morto a Roma il 20 marzo 2013 all'et\u00e0 di 66 anni dopo una lunga malattia."}
{"id": "2449926", "revid": "4175", "url": "https://it.wikipedia.org/wiki?curid=2449926", "title": "Stadio \u014cita", "text": "Lo , letteralmente \"Stadio generale del parco sportivo di \u014cita\", \u00e8 un impianto sportivo multifunzione di \u014cita, citt\u00e0 capoluogo dell'omonima prefettura nell'isola giapponese di Ky\u016bsh\u016b.\nEdificato a partire dal 1998 e inaugurato il , serv\u00ec come sede del campionato mondiale di calcio 2002, nel corso del quale ospit\u00f2 due partite della fase a gironi e un ottavo di finale.\nFin dall'apertura ufficiale impianto interno del club calcistico di J League , \u00e8 utilizzato talora per riunioni di atletica leggera e gare di baseball; fu anche tra gli impianti che accolsero incontri della , sia della fase a gironi che di quella a eliminazione diretta.\nDi propriet\u00e0 prefettizia, \u00e8 gestito dall'agenzia pubblicitaria e di eventi sportivi Daisen Co., ed \u00e8 capace di circa posti a sedere.\nSi tratta di uno stadio dalle caratteristiche non comuni rispetto ad altri analoghi impianti scoperti in quanto parzialmente interrato e la base della cui copertura \u00e8 quasi a contatto con il piano stradale.\nPer ragioni di sponsorizzazione fu noto con i nomi di Kyushu Oil Dome dal 2006 al 2010 e \u014cita Bank Dome dal 2010 al 2019; da tale data il suo nome commerciale \u00e8 Sh\u014dwa Denk\u014d Dome \u014cita.\nStoria.\nLo stadio fu costruito tra il 1998 e il 2001 su progetto di Kish\u014d Kurokawa in collaborazione con l'ufficio d'architettura del costruttore e appaltatore Takenaka Corporation.\nSorge all'interno di un parco sportivo di circa e fu progettato a partire dal 1996 per dotare la citt\u00e0 di una struttura capace di accogliere incontri del campionato mondiale di calcio 2002.\nConcepito come stadio multifunzione, \u00e8 adatto a ospitare incontri di squadra sul prato grazie all'avanzamento delle tribune mobili che coprono la pista d'atletica per ridurre la distanza dal campo di gioco.\nL'interno dello stadio ha forma leggermente sferica, con parte delle tribune appoggiate direttamente alle pareti di una conca nel terreno: la struttura \u00e8, infatti, parzialmente interrata e il tetto, che visto dall'esterno risulta essere una cupola con il bordo di poco superiore al piano stradale, \u00e8 orientato in direzione nord-sud e ricoperto da membrane di teflon che permettono una trasparenza del 25% e riducono la necessit\u00e0 di ricorrere all'illuminazione artificiale.\nIl costo relativo al solo stadio principale \u00e8 di circa 25 miliardi di yen (~).\nPer la forma di tale copertura lo stadio fu anche soprannominato \"Big Eye\" (grande occhio).\nIl primo incontro di calcio internazionale che ivi ebbe luogo fu in occasione della Coppa Kirin 2001 nel luglio successivo; il batt\u00e9 1-0 la con un goal di Jun'ichi Inamoto.\nNel corso della rassegna calcistica mondiale del 2002 lo stadio ospit\u00f2 tre incontri, due dei quali nella fase a gironi ivi compreso uno dell', e un ottavo di finale tra e che vide la formazione africana prevalere per 2-1.\nNel 2006 la prefettura di \u014cita, proprietaria dell'impianto, concluse un accordo di naming con Kyushu Oil, una locale compagnia petrolifera, per circa (~) all'anno, a seguito del quale lo stadio fu ribattezzato \"Kyushu Oil Dome\"; tale accordo triennale fu rinnovato fino al 2010, con lo stadio che mantenne lo stesso nome nonostante la fusione di Kuyshu Oil con Nippon Oil.\nA tale sponsor succedette, nel 2010, il gruppo creditizio \u014cita Bank che, a fronte di un primo impegno triennale per 40 milioni di yen all'anno (~), rinomin\u00f2 lo stadio \"\u014cita Bank Dome\"; l'accordo fu rinnovato due volte con la stessa cadenza fino al 2019.\nNel 2015 lo stadio \u014cita fu scelto tra gli impianti destinati a ospitare incontri della fase a gironi della ; in tale occasione l'impianto fu utilizzato con il proprio nome ufficiale e non con la sua denominazione commerciale; in esso si svolsero cinque incontri, tre dei quali nella fase a gironi e gli altri due della fase a eliminazione diretta, due quarti di finale tra e e tra e .\nDopo la fine dell'accordo di \"naming\" con \u014cita Bank, nel 2019 la prefettura cedette i diritti di sponsorizzazione, con un contratto quinquennale per un ammontare di 50 milioni di yen all'anno (~), all'industria chimica Sh\u014dwa Denk\u014d.\nA seguito di tale accordo il nome commerciale dell'impianto \u00e8, fino al 2024, \"Sh\u014dwa Denk\u014d Dome \u014cita\"."}
{"id": "2449927", "revid": "1318658", "url": "https://it.wikipedia.org/wiki?curid=2449927", "title": "Chiesa dei Santi Gusmeo e Matteo", "text": "La chiesa dei Santi Gusmeo e Matteo \u00e8 un edificio sacro che si trova a Gravedona, in provincia di Como.\nLa chiesa sorge su quello che, secondo la leggenda, \u00e8 il luogo del martirio e della sepoltura dei due santi, militanti nella Legione Tebea, che, sfuggiti al massacro dei compagni voluto dall'imperatore Massimiano, arrivarono fino a Gravedona dove furono catturati e decapitati.\nI loro corpi vennero ritrovati l'11 settembre 1248, e sul luogo del ritrovamento fu eretta una chiesa, che venne inizialmente dedicata a San Fedele, altro militare martirizzato sulle sponde lariane, in seguito, appunto ai due Santi.\nLa chiesa venne eretta verso la met\u00e0 del XIII secolo; l'edificio originario era di aspetto romanico,\"\" a pianta quadrangolare e con la facciata rivolta ad Est, cio\u00e8 in senso contrario all'attuale. Nel 1533 la chiesa venne rinnovata, ampliata e,come detto, riorientata\"\". La parete della facciata venne demolita, per far posto al nuovo presbiterio: si notano ancora tracce dell'antica struttura, come i pinnacoli in cotto che sormontano l'ex facciata a capanna e il fregio ad archetti ciechi che corre lungo il perimetro del tetto.\nAltri interventi di decorazione furono realizzati nei secoli XVII e XVIII, nel corso del quale l'edificio fu completato dal portale con pronao e dagli stucchi nell'interno.\nL'esterno \u00e8 caratterizzato dal pronao sorretto da quattro colonne in marmo, davanti al portale in marmo nero; sul fianco settentrionale sorge il campanile seicentesco, mentre il fianco meridionale mantiene le caratteristiche dall'antica chiesa romanica, con decorazione ad archetti ciechi e lesene.\nL'interno \u00e8 a navata unica, pavimentato a losanghe bianche e nere, intervallata da numerose lapidi, a ricordo della vocazione cimiteriale del luogo.\nAlla destra dell'ingresso si trova la cappella dedicata alla Madonna del Rosario, al cui interno sono custoditi una tela seicentesca con la \"Madonna col Bambino e San Domenico\" e, protetto da una teca, un antico stendardo di seta risalente al primo Seicento, con dipinta la \"Madonna col Bambino tra i Santi Domenico e Caterina\", e sul retro i tre santi martiri Fedele, Gusmeo e Matteo.\nSempre sul lato destro si trova la cappella dedicata a Pio V, mentre sul lato sinistro troviamo la cappella della Beata Vergine o dell'Annunciata.\nNel presbiterio, chiuso da una balalaustra in marmo nero di Varenna, si trova l'arca in marmo bianco contenente le reliquie dei due Santi: oggi \u00e8 usata anche come altare maggiore.\nLa volta del presbiterio \u00e8 decorata da affreschi: il pi\u00f9 grande rappresenta \"Dio Padre in Gloria\", opera di Giovanni Mauro della Rovere, detto il Fiammenghino, che firm\u00f2 e dat\u00f2 l'affresco il 28 giugno 1608\"\".\nSul sottarco altri affreschi, dello stesso autore, rappresentano le quattro Virt\u00f9 Cardinali.\nSopra la porta principale \u00e8 collocato l'organo, costruito da autore anonimo nel 1738 (la data \u00e8 dipinta sulla cassa)"}
{"id": "2449928", "revid": "287204", "url": "https://it.wikipedia.org/wiki?curid=2449928", "title": "Chris Colwill", "text": "Ha partecipato alle Olimpiadi di Pechino 2008, classificandosi 4\u00ba nel trampolino 3\u00a0m sincronizzato con il compagno Jevon Tarantino e 12\u00ba nella competizione singolare. \u00c8 affetto da parziale sordit\u00e0. Sar\u00e0 il portabandiera della squadra statunitense ai mondiali di Roma 2009, dove parteciper\u00e0 nel trampolino da 1\u00a0m e 3\u00a0m singolare."}
{"id": "2449929", "revid": "339392", "url": "https://it.wikipedia.org/wiki?curid=2449929", "title": "Kyushu Oil Dome", "text": ""}
{"id": "2449931", "revid": "84184", "url": "https://it.wikipedia.org/wiki?curid=2449931", "title": "WWF Superstars (videogioco 1989)", "text": "WWF Superstars \u00e8 un videogioco arcade di tipo picchiaduro a incontri multidirezionale sviluppato e pubblicato nel 1989 dalla Technos Japan Corporation.\nSebbene la stessa Technos avesse gi\u00e0 prodotto in precedenza altri videogiochi sul wrestling, questo \u00e8 il primo esempio di videogioco arcade con personaggi della World Wrestling Federation.\nIl gioco venne reso pi\u00f9 spettacolare con spunti ispirati direttamente dai programmi televisivi sul wrestling (interviste, esultanze personali dei singoli lottatori e signature move).\nFu seguito da \"WWF WrestleFest\" nel 1991.\nModalit\u00e0 di gioco.\n\"WWF Superstars\" presenta la possibilit\u00e0 di scegliere un tag team di due wrestler tra un totale di sei differenti lottatori, ognuno differente anche per caratteristiche fisiche e set di mosse, e tutti reali protagonisti di WrestleMania IV.\nLa prima parte del gioco \u00e8 ambientata in un ring a New York, dove il giocatore affronter\u00e0 tre delle sei possibili combinazioni dei wrestler non selezionati; prima del quarto incontro viene visualizzato un filmato che presenta The Million Dollar Man, Andr\u00e9 the Giant, Virgil, Mean Gene Okerlund e Miss Elizabeth, e che anticipa il match contro i Mega Bucks, ovvero il tag team formato da The Million Dollar Man e Andr\u00e9 the Giant, i due personaggi non selezionabili da parte del giocatore.\nSconfitto quest'ultimo tag team si vince il WWF Championship (con tanto di magazine ad esaltare i campioni) e si partecipa da detentori del titolo al torneo di Tokyo, dove si affrontano altri tre tag team (uno di questi ha Ted DiBiase come uno dei due lottatori) e allo scontro finale ancora una volta contro i Mega Bucks, ai quali \u00e8 stata concessa una rivincita.\nLo scorrimento del gioco \u00e8 multidirezionale, e si hanno a disposizione due pulsanti: con il primo si sferrano pugni e con il secondo calci.\nPremendo contemporaneamente entrambi i pulsanti si effettua una corsa, durante la quale \u00e8 possibile effettuare uno degli attacchi in corsa disponibili.\nse si va in collisione contro uno dei pali di sostegno si sale sopra di questo ed \u00e8 cos\u00ec possibile effettuare uno degli attacchi in salto dal palo.\nSe l'avversario \u00e8 in corsa \u00e8 possibile effettuare una delle contromosse agli attacchi in corsa in base al tasto che si preme.\nSe l'avversario \u00e8 a terra \u00e8 possibile afferrarlo e rialzarlo, colpirlo oppure schienarlo affinch\u00e9 l'arbitro inizi a contare i tre secondi per decretare la vittoria.\n\u00c8 possibile uscire dal ring e combattere fuori da questo, anche con l'ausilio di \"armi\" quali tavoli e seggiole pieghevoli.\nLa \"crema\" del gioco per\u00f2 consiste nelle tecniche di presa, che variano a seconda del lottatore scelto e rispecchiano le signature move originali dei lottatori.\nBasta andare in collisione con l'avversario per iniziare la presa, dopodich\u00e9 si deve premere velocemente i tasti di attacco per avere la meglio:\nse si preme velocemente il pulsante dei calci si lancia l'avversario contro le corde per effettuare una contromossa alla corsa;\nse si preme velocemente il pulsante dei pugni con il controllo di direzione verso l'alto si effettua un Body Slam, forse la pi\u00f9 debole delle prese a disposizione ma con maggiori possibilit\u00e0 di realizzazione rispetto alle altre prese;\nse si preme velocemente il pulsante dei pugni si passa ad una presa con la testa dell'avversario sotto il braccio, e a quel punto a seconda se si preme il pulsante dei pugni o dei calci si effettua una differente presa; \u00e8 possibile effettuare una delle due prese all'avversario anche quando questo \u00e8 in piedi stordito e lo si afferra da dietro."}
{"id": "2449935", "revid": "339392", "url": "https://it.wikipedia.org/wiki?curid=2449935", "title": "Regione Autonoma Uigura dello Xinjiang", "text": ""}
{"id": "2449942", "revid": "76963", "url": "https://it.wikipedia.org/wiki?curid=2449942", "title": "Florencia Pe\u00f1a", "text": "Ha anche lavorato come commediante e presentatrice televisiva. Ha iniziato la sua carriera a 4 anni con il programma \"Festilindo\"; \u00e8 sposata con il musicista Mariano Otero, e hanno due figli.\nTeatro.\n\"Los mon\u00f3logos de la vagina\" (\"I monologhi della vagina\"), \"Grease\", \"Blancanieves\" (\"Biancaneve\"), \"Confesiones de mujeres de 30\", \"Mam\u00e1 es una estrella\", \"Shakespereando\", \"De carne somos\", \"Desangradas en glamour\", \"Sweet Charity\", etc."}
{"id": "2449943", "revid": "827882", "url": "https://it.wikipedia.org/wiki?curid=2449943", "title": "House of Love (RuPaul)", "text": "House of Love \u00e8 un brano musicale di RuPaul, pubblicato nel 1993 come singolo tratto dall'album \"Supermodel of the World\".\nFu anche pubblicato come B-side in alcune versioni del singolo \"Supermodel (You Better Work)\"."}
{"id": "2449944", "revid": "287204", "url": "https://it.wikipedia.org/wiki?curid=2449944", "title": "Florencia Pena", "text": ""}
{"id": "2449949", "revid": "287204", "url": "https://it.wikipedia.org/wiki?curid=2449949", "title": "Challenge League 2008-2009", "text": "La Lega Nazionale B 2008-2009, campionato svizzero di seconda serie, si concluse con la vittoria del FC San Gallo.\nClassifica finale.\nLegenda:\nNote:"}
{"id": "2449950", "revid": "110157", "url": "https://it.wikipedia.org/wiki?curid=2449950", "title": "Joseph, Better You Than Me", "text": "Joseph, Better You Than Me \u00e8 un brano musicale del gruppo musicale rock The Killers in collaborazione con Elton John e Neil Tennant. La canzone fu pubblicata il 16 dicembre 2008 come singolo natalizio per il download.\nIl ricavato di questa canzone \u00e8 andato a favore della (RED) Campaign ed \u00e8 stato distribuito per un periodo in esclusiva dal nuovo servizio RED(Wire) e poi anche su iTunes."}
{"id": "2449953", "revid": "136801", "url": "https://it.wikipedia.org/wiki?curid=2449953", "title": "Queen's Club Championships 2009", "text": ""}
{"id": "2449954", "revid": "287204", "url": "https://it.wikipedia.org/wiki?curid=2449954", "title": "Stigma (botanica)", "text": "In botanica si chiama stigma o stimma la parte del gineceo che riceve il polline durante l'impollinazione.\nSono regioni pi\u00f9 o meno estese della superficie dei carpelli (le foglie femminili del fiore), spesso situate all'estremo di un peduncolo chiamato stilo. La sua superficie \u00e8 generalmente papillosa, dove ogni papilla \u00e8 una cellula, e bagnata, due tratti che facilitano l'aderenza del polline. Una volta nello stigma, il polline germina, aprendosi e lasciando crescere da esso un tubo pollinico attraverso il quale si spostano il nucleo o nuclei che realizzano la fecondazione dei gameti femminili. Il tubo deve penetrare attraverso il tessuto dello stigma e dello stilo.\nNello zafferano, la parte che viene utilizzata, sono gli stigmi."}
{"id": "2449955", "revid": "1379117", "url": "https://it.wikipedia.org/wiki?curid=2449955", "title": "Queen's Club Championships 2008 - Singolare", "text": "Il singolare del Queen's Club Championships 2008 \u00e8 stato un torneo di tennis facente parte dell'ATP Tour.\nAndy Roddick era il detentore del titolo, ma ha perso in semifinale contro Rafael Nadal.\nRafael Nadal ha vinto in finale 7\u20136(6), 7\u20135, contro Novak \u0110okovi\u0107.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2449957", "revid": "1318658", "url": "https://it.wikipedia.org/wiki?curid=2449957", "title": "Le Balentes", "text": "Le Balentes sono un gruppo musicale originario di Cagliari.\nBiografia.\nIl nome \"Balentes\" in sardo significa letteralmente \u201cvalorosi/e\" ed in Sardegna viene di solito riferito agli uomini per indicare il coraggio, il valore, l'orgoglio. \u00c8 stato adottato con un'accezione ironica in riferimento al fatto che hanno iniziato la carriera interpretando canti in genere riservati solo a voci maschili.\nIl gruppo originario \u00e8 composto da Stefania Liori, Rossella Faa e Cristina Lanzi, che iniziano la loro attivit\u00e0 nel 1990 come coriste del cantautore Piero Marras.\nNel 1996 il gruppo assume una propria identit\u00e0 musicale mettendo insieme un repertorio originale costruito sulla fusione delle tre voci femminili. A Rossella Faa e Cristina Lanzi subentrano Alessandra Solinas ed Ilaria Lai. Con il gruppo continua a collaborare Rossella Faa, autrice della maggior parte dei brani.\nIl repertorio \u00e8 costituito sia da brani della tradizione sarda rielaborati sia da pezzi originali ispirati a vari generi musicali, dal pop alle musiche balcaniche.\nCantano spesso a cappella, con l'utilizzo di piccole percussioni, ma anche accompagnate dai musicisti.\nNel febbraio 1997 vincono il primo premio all'Accademia della canzone di Sanremo e partecipano alle serate del \"Dopofestival\", in occasione del quale incidono un cd promozionale.\nAgli inizi del 1998 Alessandra Solinas e Ilaria Lai vengono sostituite da Lulli Lostia e Elena Nulchis. Lo stesso anno il gruppo partecipa al programma \"Caterpillar\" di Rai Radio Due, con cui raggiunge un vasto pubblico a livello nazionale e si fa apprezzare dal vivo alla manifestazione del \"Caterraduno\", a Brisighella. \nNel 2000 il brano \"Rundines de Andira\", scritto da Luca Nulchis, viene inserito nella compilation di Caterpillar, e a maggio Le Balentes partecipano ancora una volta al \"Caterraduno\", a Cervia, dove conoscono il cantautore Davide Van de Sfroos con il quale inizia una collaborazione artistica.\nNell'ottobre 2000 sono ospiti al Premio Tenco, in collaborazione con la Banda Osiris. In novembre viene assegnato al gruppo il premio della critica in occasione del \"Festival della Musica Sarda\" con il brano di Luca Nulchis \"La ballata de s'isposa 'e Mannorri\".\nNel giugno 2001 viene pubblicato il loro primo album intitolato \"Balentes\", in coproduzione con Radio Popolare alla cui realizzazione collaborano Mauro Pagani, Banda Osiris, Davide Van de Sfroos e Mercanti di Liquore. La maggior parte dei brani inediti ha la firma di Rossella Faa. Gli arrangiamenti musicali e vocali sono a cura di Rossella Faa ed Augusto Pirodda.\nNel 2003 il singolo \"Cixiri\" raggiunge un successo nazionale grazie al lancio da parte di Fiorello nel programma Viva Radio2, grazie al quale vincono il \"Girofestival\" come miglior canzone; sempre nel 2003 partecipano al \"Vodafone Tour\" in collaborazione con la radio RTL 102.5, ed al \"TIM Tour\". \nNello stesso anno prendono parte alla registrazione dell'album Laiv di Davide Van de Sfroos.\nNel gennaio del 2004 partecipano a Napoli al Concerto dell'Epifania in onda su RaiUno, accompagnate dall'Orchestra diretta dal \nmaestro Renato Serio.\nNello stesso anno registrano il disco \"Cantano...\" per RaiTrade. Al disco partecipano in veste di ospiti Andrea Parodi, Mario Reyes dei Gipsy Kings e il comico Gabriele Cirilli. La scrittura dei brani e la cura degli arrangiamenti viene ancora una volta affidata a Rossella Faa e ad Augusto Pirodda.\nSubito dopo l'uscita del disco Elena Nulchis lascia il gruppo e viene sostituita da Elisabetta Delogu. \nDurante l'estate Le Balentes sono la 'resident band' della trasmissione \"Notti europee: figli di Eupalla\", condotta da Linus e trasmessa su RaiDue.\nNel 2005 collaborano con Samuele Bersani in occasione del Premio Tenco. Durante lo stesso anno accompagnano in tour il cantante africano Gabin Dabir\u00e8. Durante questi concerti verr\u00e0 registrato il disco \"Inverse live\".\nNel 2006 collaborano al disco \"Rosa Resolza\" di Andrea Parodi ed Elena Ledda: nello stesso anno, compaiono in diversi brani del DVD Omaggio a Fabrizio De Andr\u00e9, concerto tributo registrato all'Anfiteatro romano di Cagliari l'anno precedente.\nIl 22 settembre del 2006 accompagnano, insieme a tanti altri artisti, Andrea Parodi nel suo ultimo concerto, tenutosi all'Anfiteatro Romano di Cagliari, pochi giorni prima della sua morte. Esattamente un anno dopo, nello stesso anfiteatro, cantano al concerto tributo, cui prendono parte tanti altri amici dell'artista, tra cui i Tazenda, Elena Ledda, Piero Pel\u00f9 e Piero Marras. La registrazione della serata diventer\u00e0 un CD+DVD dal titolo \"Cantano Andrea Parodi\".\nNel 2008 partecipano a Sorrento al \"Tributo ai Beatles - Premio Caruso\", trasmesso su RaiUno, esibendosi con il brano \"She Loves You\". Lo stesso anno prendono inoltre parte all'inaugurazione del teatro in onore di Andrea Parodi, a Porto Torres.\nSempre nel 2008 lascia il gruppo Elisabetta Delogu e viene sostituita da Pamela Lorico.\nNel 2009 registrano il brano \"Chiara Polka\", sigla della trasmissione radiofonica \"Io, Chiara e l'Oscuro\", in onda su Rai Radio Due.\nNel 2010 esce il disco \"Live in Studio\" per la collana \"Donne, stelle della Sardegna\", curata da L'Unione Sarda. Il disco contiene la registrazione in presa diretta di diverse cover del repertorio di Andrea Parodi e di altri. Gli arrangiamenti musicali e vocali sono curati da Pier Paolo Liori.\nNel novembre 2011 viene loro assegnato il Premio Maria Carta.\nNel 2018 Lulli Lostia viene sostituita dalla cantante Federica Putzolu.\nAttualmente il trio composto da Stefania Liori, Pamela Lorico e Federica Putzolu insieme alla loro band lavorano ad un nuovo disco in uscita nel 2021.\nFormazione.\nFormazione attuale:\nEx componenti:\nMusicisti.\nBand attuale:\nEx componenti:"}
{"id": "2449963", "revid": "110157", "url": "https://it.wikipedia.org/wiki?curid=2449963", "title": "Love Everybody", "text": "Love Everybody \u00e8 il quarto album dei The Presidents of the United States of America. \u00c8 stato pubblicato il 17 agosto 2004 sotto l'etichetta Pusa Inc."}
{"id": "2449964", "revid": "729019", "url": "https://it.wikipedia.org/wiki?curid=2449964", "title": "Strada statale 40 di Resia", "text": "La strada statale 40 di Resia (SS 40) \u00e8 una strada statale che mette in comunicazione la Val Venosta con l'Austria.\nStoria.\nLa SS 40 venne istituita nel 1928 con il seguente percorso: \"Spondigna - Sluderno - Confine austriaco al passo di Resia.\"\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione delle strade statali nei tratti in Trentino-Alto Adige \u00e8 passata dall'ANAS alla provincia autonoma di Bolzano mantenendo la classificazione e la sigla di statale (SS).\nPercorso.\nHa origine presso la frazione di Spondigna di Sluderno, dove si dirama dalla strada statale 38 dello Stelvio, e termina al confine austriaco del passo Resia.\nLa strada attraversa gli abitati di Malles e Curon Venosta, e segue sostanzialmente il corso dell'Adige."}
{"id": "2449965", "revid": "212348", "url": "https://it.wikipedia.org/wiki?curid=2449965", "title": "Argentina (disambigua)", "text": ""}
{"id": "2449969", "revid": "536103", "url": "https://it.wikipedia.org/wiki?curid=2449969", "title": "Cacca nello spazio", "text": "Cacca nello spazio \u00e8 un singolo del rapper italiano Caparezza, pubblicato il 29 giugno 2009 come quinto estratto dal quarto album in studio \"Le dimensioni del mio caos\".\nDescrizione.\nSi tratta di un pezzo dall'atmosfera elettropop che si rif\u00e0 alle sigle dei vecchi cartoni animati con il solito mix ironico proprio dell'artista. Nel brano si descrive l'inaugurazione dello spazioporto di Puglia, immensa opera fatta costruire dai politici per vincere le elezioni. Inoltre critica i ministri di questo partito, chiamato \"Fronte dell'uomo qualcuno\".\nVideo musicale.\nIl videoclip, girato da Stefano Bertelli, consiste in riprese dove viene mostrata in vari luoghi di una citt\u00e0 la figura di Caparezza ritratta in diversi volantini, che indicano un suo concerto che si dovrebbe tenere il 31 febbraio, giorno inesistente."}
{"id": "2449973", "revid": "1305772", "url": "https://it.wikipedia.org/wiki?curid=2449973", "title": "Division 2 1967-1968", "text": "La Division 2 1967-1968 \u00e8 stata la ventinovesima edizione della Division 2, la seconda serie del campionato francese di calcio. Composta da 19 squadre \u00e8 stata vinta dal .\nIL capocannoniere \u00e8 stato Jacques Bonnet dell'Avignon con 26 gol.\nAvvenimenti.\nIl torneo, iniziato il 19 agosto 1967, vide la vittoria finale del Bastia, che si assicur\u00f2 la prima posizione con due giornate di anticipo nonch\u00e9 la promozione diretta, divenendo quindi la seconda squadra c\u00f2rsa a esordire nel campionato di massima divisione. Per quanto riguarda la seconda posizione, valida per la promozione diretta, ebbe la meglio il N\u00eemes, che sopravanz\u00f2 all'ultima giornata lo Stade de Reims, costringendolo a disputare i playoff interdivisionali, dai quali usc\u00ec sconfitto.\nIl lotto delle squadre retrocesse fu ridotto ad una posizione perch\u00e9 l'anno successivo il campionato sarebbe stato allargato a ventuno partecipanti: la retrocessione riguard\u00f2 lo Stade Fran\u00e7ais, che si ritir\u00f2 dal campionato durante la stagione, avendo perso lo statuto di squadra professionale."}
{"id": "2449974", "revid": "298229", "url": "https://it.wikipedia.org/wiki?curid=2449974", "title": "Anno (serie)", "text": "Anno \u00e8 una serie di videogiochi strategici in tempo reale sviluppati da Sunflowers (da \"Anno 1602\" a \"Anno 1701\") e Related Designs (da \"Anno 1404\") e pubblicati da Ubisoft."}
{"id": "2449977", "revid": "1052247", "url": "https://it.wikipedia.org/wiki?curid=2449977", "title": "Donna Troy", "text": "Donna Troy, il cui nome completo \u00e8 Donna Hinckley Stacy Troy, \u00e8 un personaggio dei fumetti creato da Bob Haney e Bruno Premiani nel 1965, pubblicato dalla DC Comics.\nNel corso della sua carriera supereroistica ha assunto le identit\u00e0 di Wonder Girl, una Stella Scura e Wonder Woman.\nBiografia.\nPre Crisi.\nInizialmente Wonder Girl era la versione giovanile di Wonder Woman. Nel 1965 gli autori del gruppo i Giovani Titani Robert Haney e Bruno Premiani, non essendo a conoscenza di ci\u00f2, la inserirono nel gruppo in qualit\u00e0 di assistente sorella di Wonder Woman. I lettori non capirono come Donna Troy fosse entrata nel gruppo fin quando nella mini-serie \"Who is Donna Troy ?\" Marv Wolfman non svel\u00f2 che si un\u00ec al gruppo poco dopo la sconfitta di Mr. Twister, e che fu sua l'idea di chiamare il gruppo \"Teen Titans\".\nIn seguito verr\u00e0 rivelato che in realt\u00e0 Donna Troy era un'orfana salvata da un orfanotrofio in fiamme da Wonder Woman, che la prese sotto la sua ala e le diede una versione ridotta dei suoi poteri tramite il Raggio Viola dell'Isola Paradiso. Donna far\u00e0 parte di tutte le formazioni dei Titani, della quale diverr\u00e0 anche il leader.\nIn seguito, quando l'empate Raven riunir\u00e0 i Giovani Titani, Donna torner\u00e0 ad indossare il costume e a combattere assieme ai suoi amici. In questo nuovo gruppo, Donna approfondir\u00e0 le sue origini e si ricongiunger\u00e0 con suo padre. Inoltre trover\u00e0 lavoro come fotografa, e sposer\u00e0 il professore universitario Terry Long.\nPost Crisi.\nDopo la Crisi sulle Terre infinite la storia di Donna venne modificata, e Wonder Girl divenne una dei dodici bambini scelti dai mitologici Titani per ottenere superpoteri e riportare la pace nell'universo. Chiamata \"Troy\", Donna (come gli altri) fu privata dei ricordi di lei con i Titans of Myth, e reintrodotta nell'umanit\u00e0 per attendere il suo destino. Uno di questi bambini per\u00f2, Sparta, impazzir\u00e0 e cercher\u00e0 di uccidere i suoi compagni, venendo fermato da Donna e gli altri bambini. In questa versione, Donna non \u00e8 un'Amazzone e non ha nessuna connessione con Wonder Woman.\nDonna in seguito divorzier\u00e0 da Terry, ma si scoprir\u00e0 incinta di lui. Dopo aver scoperto che in futuro suo figlio sarebbe diventato un tiranno, decider\u00e0 di rinunciare ai suoi poteri per evitare che questo futuro si avveri. Si un\u00ec quindi al corpo di polizia interstellare delle Stelle Scure, e cominci\u00f2 una relazione sentimentale con la Lanterna Verde Kyle Rayner, che si interromper\u00e0 dopo la morte di Terry e del figlio in un incidente d'auto.\nIn seguito verr\u00e0 rivelato che in realt\u00e0 Donna era un duplicato magico di Wonder Woman nato con l'aiuto della maga Amazzone Magala, che doveva essere di compagnia alla principessa amazzone, nonch\u00e9 unica bambina sull'isola. Donna verr\u00e0 poi rapita dalla criminale Dark Angel, nemica di sua madre Ippolita, che la lancer\u00e0 nel tempo costringendola a vivere dozzine di vite orrende, e, una volta raggiunto il massimo della tristezza, tutti si sarebbero dimenticati di lei, e Donna avrebbe dovuto ricominciare il ciclo daccapo, in una nuova vita. Grazie all'aiuto di Wonder Woman e di Wally West, Donna riuscir\u00e0 a sfuggire a questo ciclo, e verr\u00e0 ricreata usando i ricordi che Wally aveva di lei, riottenendo cos\u00ec i suoi poteri originari. Donna verr\u00e0 cos\u00ec incoronata seconda principessa di Themiscyra.\nSuccessivamente Donna ceder\u00e0 il suo primo costume a Cassie Sandsmark, che diverr\u00e0 cos\u00ec la nuova Wonder Girl. Donna verr\u00e0 in seguito uccisa dal Cyborg Superman e ascender\u00e0 ad un nuovo piano della realt\u00e0 diventando la guardiana del multiverso. Tornata in vita, dopo gli eventi di \"Crisi infinita\", assunse il ruolo di Wonder Woman per un anno, fino a quando Diana non riprender\u00e0 il ruolo. Donna verr\u00e0 manipolata mentalmente e indotta a combattere con la sorella, con cui poi si riappacificher\u00e0. Donna in seguito rifonder\u00e0 i Titani e si unir\u00e0 alla Justice League.\nNella continuity de i nuovi 52, Donna Troy appare nel numero 38, come regina delle Amazzoni.\nPoteri e abilit\u00e0.\nCome Wonder Woman, Donna possiede forza e resistenza sovraumane, che fanno di lei una delle donne pi\u00f9 forti dell'universo DC. Pu\u00f2 volare alla velocit\u00e0 del suono, possiede sensi sviluppatissimi, pu\u00f2 imitare perfettamente la voce delle altre persone, ed \u00e8 addestrata in tutte le forme di lotta a mani nude e all'arma bianca. In seguito acquister\u00e0 il potere di lanciare raggi di energia. Come Wonder Woman, possiede un lazo magico indistruttibile che pu\u00f2 allungarsi all'infinito.\nInoltre Donna ha perfezionato le proprie capacit\u00e0 nel combattimento corpo a corpo sia con Wonder Woman che con Dick Grayson.\nAltri media.\nDonna Troy \u00e8 apparsa nelle seguenti serie:"}
{"id": "2449985", "revid": "2014155", "url": "https://it.wikipedia.org/wiki?curid=2449985", "title": "Filippa Plantageneta", "text": "Origine.\nEra l'unica figlia del terzogenito del re d'Inghilterra Edoardo III, il primo duca di Clarence, Lionello di Anversa e di Elisabetta de Burgh (circa 1332 \u2013 circa 1363), divenuta contessa dell'Ulster, assieme al marito Lionello, alla morte del padre, William Donn de Burgh (1312-1333).\nBiografia.\nFilippa, nel 1368, a tredici anni di et\u00e0, a Reading, nello Berkshire, spos\u00f2 il terzo conte di March, Edmondo Mortimer, che di anni ne aveva diciassette, divenendo contessa consorte di March.Nello stesso anno, alla morte del padre Lionello di Anversa, oltre a ereditare il titolo di contessa dell'Ulster, si trov\u00f2 ad essere la terza nella scala ereditaria del regno, dopo il principe di Galles, Edoardo, primogenito di Edoardo III, e dopo suo figlio, Riccardo; e, nel 1377, dopo la morte del principe di Galles, Edoardo e del re Edoardo III, si era trovata a essere la prima erede al trono di Riccardo II.Nel 1379, dopo che Giovanni di Gand era diventato il pi\u00f9 ascoltato consigliere del re, Riccardo II, suo marito Edmondo fu nuovamente allontanato da corte, fu inviato in Irlanda, come \"luogotenente dell'Irlanda\", dove cerc\u00f2 di tenere sotto controllo le turbolenze di quel popolo; quando, nel 1381, procedette nel Munster, per debellare la ribellione nel sud dell'Irlanda, trov\u00f2 la morte a Cork, il 27 dicembre di quello stesso anno.Filippa lo segu\u00ec una decina di giorni dopo, mor\u00ec a Cork il 5 gennaio successivo. Filippa fu tumulata a Cork ma pochi anni dopo fu trasferita nell'abbazia di Wigmore, accantoal marito, Edmondo.\nAlla morte di Filippa, nel 1382, il figlio Ruggero, di circa sette anni gi\u00e0 conte di March, le subentr\u00f2 come conte dell'Ulster e dato che il re Riccardo II non aveva ancora un erede legittimo, gli succedette come erede designato al trono inglese.\nQuando Riccardo II, nel 1399, fu spodestato, il nipote di Filippa, Edmondo, che era successo al figlio di Filippa, Ruggero fu scavalcato dal cugino, Enrico di Lancaster, che reclam\u00f2 il trono, per discendenza, per diritto di conquista e per elezione. Questa usurpazione port\u00f2 in seguito, dopo circa cinquant'anni alla guerra delle due rose.\nMatrimonio e figli.\nFilippa al marito, Edmondo Mortimer diede quattro figli:"}
{"id": "2449986", "revid": "287204", "url": "https://it.wikipedia.org/wiki?curid=2449986", "title": "Pavel Sof'in", "text": "Biografia.\nIn carriera ha vinto tre titoli nazionali nel getto del peso: uno all'aperto nel 2006 e 2 al coperto nel 2008 e nel 2009.\nNel 2005 \u00e8 stato ottavo agli europei indoor a Madrid con 19,51.\nL'anno successivo, ai mondiali indoor di Mosca, si \u00e8 classificato quarto stabilendo anche il suo primato personale a 20,68 metri.\nSempre nel 2006 dopo aver vinto i campionati nazionali con un lancio a 20,59 e la Coppa Europa sempre con la stessa misura, ai campionati europei di atletica leggera a G\u00f6teborg si \u00e8 classificato quinto con la misura di 20,55.\nNel 2007 ai mondiali di Osaka ha raggiunto il decimo posto lanciando a 19,62.\nNel 2008, dopo aver vinto i campionati nazionali russi al coperto con 20,11 m, alle Olimpiadi di Pechino \u00e8 stato finalista arrivando all'ottavo posto lanciando il suo peso a 20,42 metri.\nIl 13 febbraio 2009 ha vinto i campionati nazionali indoor con la misura di 19,79.\nIl 15 agosto dello stesso anno, ai campionati mondiali di Berlino, dopo la qualificazione per la finale con 20,16 ottenuta con un insolito lancio supplementare nelle qualifiche del mattino, ha raggiunto la decima posizione lanciando a 19,89.\nPoco dopo, alla IAAF World Athletics Final, si \u00e8 classificato 3\u00ba con 20,82 suo nuovo primato personale.\nNel 2012, dopo 15 anni di carriera decide di ritirarsi dall'attivit\u00e0 agonistica.\nCampionati nazionali.\n2000\n2002\n2003\n2004\n2005\n2006\n2007\n2008\n2009\n2010\n2011\n2012\nAltre competizioni internazionali.\n2003\n2004\n2005\n2006\n2007\n2008\n2009\n2010\n2011"}
{"id": "2449993", "revid": "6923", "url": "https://it.wikipedia.org/wiki?curid=2449993", "title": "Tallink", "text": "Tallink \u00e8 una compagnia di navigazione estone passengeri e cargo fondata nel 1989, facente parte di Tallink Grupp As. Al gruppo fanno capo anche la \"Silja Line\", la \"SeaWind Line\" e parte della \"SeaRail\".\nLa compagnia, una delle pi\u00f9 importanti del Nord Europa, opera nel mar Baltico per i collegamenti tra Estonia e Finlandia, tra Estonia e Svezia, tra Lettonia e Svezia, tra Finlandia e Germania.\nInoltre Tallink \u00e8 proprietaria di quattro alberghi in Tallinn sotto il marchio commerciale di Tallink Hotels.\nLa flotta commerciale di Tallink, fra navi passeggeri e cargo, \u00e8 composta da circa 20 imbarcazioni, di cui operative 12.\nStoria.\nOrigine.\nLa storia della compagnia di navigazione oggi conosciuta come Tallink pu\u00f2 essere fatta risalire all'anno 1965 quando la compagnia di navigazione sovietica Estonian Shipping Company (ESCO) inizi\u00f2 ad operare il traffico passeggeri fra Helsinki e Tallinn con la \"Vanemuine\". Collegamenti regolari iniziarono con la \"Tallinn\", fino a quando non venne sostituita con la nuova \"Georg Ots\" nel 1980.\n1989-1992.\nNel maggio 1989 ESCO form\u00f2 una nuova societ\u00e0 sussidiaria, la \"Laevandus\u00fchisettev\u00f5te Tallink\", insieme alla finlandese \"Palkkiyhtym\u00e4 Oy\". Nel dicembre dello stesso anno ESCO e Palkkiyhtym\u00e4 acquistarono la nave \"Scandinavian Sky\" dalla SeaEscape e la nave inizi\u00f2 il traffico sulla rotta Helsinki\u2014Tallinn nel gennaio 1990 come \"Tallink\". Successivamente, nello stesso anno, la nave \"Transestonia\" si un\u00ec alla \"Tallink\" sulla rotta Helsinki\u2014Tallinn e Tallink venne stabilita come nome della compagnia nonch\u00e9 della nave principale.\nNello stesso periodo ESCO ancora continuava ad operare sulla stessa rotta con la \"Georg Ots\", essenzialmente in competizione con la sua compagnia gemella. Il conflitto venne risolto nel settembre 1991 quando la \"Georg Ots\" venne noleggiata dalla Tallink. Nei primi anni novanta il numero dei passeggeri sulla rotta Helsinki\u2014Tallinn era in costante aumento, e durante gli inverni fra il 1992 ed il 1995 Tallink noleggi\u00f2 la \"Saint Patrick II\" da Irish Ferries per incrementare la capacit\u00e0 sulla rotta.\n1993-2000.\nLa \"Meloodia\", noleggia dalla EstLine nel 1995, introdusse il colore blu nella flotta Tallink. Tallink divenne completamente di propriet\u00e0 estone nel 1993 quando Palkkiyhtym\u00e4 vendette le sue azioni sia di Tallink sia della \"Tallink\" ad ESCO. A quel tempo altre compagnie stavano creando lucrativi traffici sulla rotta Helsinki\u2014Tallinn, inclusa la Estonian New Line, di propriet\u00e0 della Inreko. ESCO e Inreko videro le non ragioni di una competizione e nel gennaio 1994 vennero unite nella AS Eminre. Tallink rimane il marchio commerciale della flotta. Successivamente nello stesso anno Inreko acquist\u00f2 la \"Nord Estonia\" dalla Estline (una compagnia gemella di ESCO con la svedese Nordstr\u00f6m &amp; Thulin Ab), rinominandola \"Vana Tallinn\" per la rotta Helsinki\u2014Tallinn con Tallink.\nInreko inoltre acquist\u00f2 due veloci aliscafi, \"Liisa\" e \"Laura\" che iniziarono operare sotto le insegne di Tallink Express. Nel 1994 Tallink tent\u00f2 per prima la linea fra Estonia e Germania, con due navi noleggiate (\"Balanga Queen\" e \"Ambassador II\") che vennero posizionate sulla rotta Helsinki\u2014Tallinn\u2014Travem\u00fcnde.\nNel settembre 1994 le operazioni della AS Eminre erano divise in due aziende, una che prendeva cura del traffico con la Germania (che veniva presto dismesso) e la \"AS Hansatee\" che prendeva cura del traffico Helsinki\u2014Tallinn e del marchio Tallink. ESCO era chiaramente il partner dominante in Hansatee, controllando il 45 % delle azioni, mentre Inreko deteneva solo il 12,75 % (il restante 42,25 % attraverso la \"Eesti \u00dchispank\"). Nel 1995 Hansatee acquisisce il primo grande traghetto fra Helsinki\u2014Tallinn quando noleggiano la \"Mare Balticum\" dalla EstLine, rinominandolo \"Meloodia\".\nIn seguito a varie dispute fra ESCO e Inreko (la maggiore riguardante il prezzo di noleggio di \"Vana Tallinn\"), Inreko vende le sue azioni di AS Hansatee ad ESCO nel dicembre 1996. Nello stesso momento Inreko vende gli aliscafi Tallink Express a \"Linda Line\" ed inizia ad operare con \"Vana Tallinn\" nella Helsinki\u2014Tallinn con il nome \"TH Ferries\".\nNel 1997 un secondo grande traghetto venne acquisito dalla Tallink quando la compagnia noleggi\u00f2 la \"Normandy\" dalla Stena Line.\nPer rimpiazzare gli aliscafi persi, Hansatee acquisisce un nuovo catamarano nel maggio 1997, che prende il nome di \"Tallink Express I\", ritirato il 2 novembre 2007.\nAl tempo era chiaro che due grande traghetti erano necessari per il traffico fra Helsinki e Tallinn, e quando il noleggio del \"Normandy\" finisce nel dicembre 1997 Tallink acquisisce \"Lion King\" dalla Stena Line, che entra in servizio nel febbraio 1998 come \"Fantaasia\".\nNel luglio dello stesso anno Tallink acquisisce il traghetto \"Kapella\", che apr\u00ec la linea fra Paldiski e Kappelsk\u00e4r, la prima rotta della Tallink verso la Svezia.\nIn ottobre la prima \"Tallink\", che non era pi\u00f9 conforme alle norme di sicurezza, veniva venduta.\nDue mesi dopo Hansatee acquisisce il primo traghetto veloce capace di imbarcare autoveicoli, il \"Tallink AutoExpress\".\n2000-2006.\nDal 2000 ESCO diviene l'unica proprietaria di EstLine, e nel dicembre 2000 i due traghetti della EstLine \"Regina Baltica\" e \"Baltic Kristina\" vengono noleggiati ad Hansatee, e la rotta tra Tallinn e Stoccolma inizia ad essere nel mercato di Tallink. Alcuni mesi prima, nell\u00b4agosto del 2000, Hansatee aveva ordinato la terza nuova nave dai cantieri finlandesi Aker Yards. Nel giugno 2001 Tallink compra la HSC Tallink AutoExpress 2, mentre il mese successivo EstLine veniva dichiarata in bancarotta.\nNel 2002 AS Hansatee modifica la sua denominazione in AS Tallink Grupp, e nel maggio dello stesso anno la compagnia acquisisce una nuova nave da 2500 passengeri, la \"Romantika\", la quale viene posizionata sulla rotta Helsinki\u2014Tallinn. Nel novembre dello stesso anno la \"Georg Ots\" viene venduta al governo russo. Nel 2004 tre nuove navi si uniscono alla flotta Tallink: i traghetti veloci \"Tallink AutoExpress 3\" e \"Tallink AutoExpress 4\" e la gemella di \"Romantika\", la \"Victoria I\", la quale viene posizionata sulla rotta Tallinn\u2014Stoccolma, sostituendo la \"Fantaasia\", la quale viene girata per iniziare una nuova rotta fra Helsinki a San Pietroburgo via Tallinn. Questa rotta risulta non portare gli sperati risultati economici e viene chiusa nel gennaio 2005. Successivamente, sempre nel 2005, Tallink ordina una nave gemella della \"Galaxy\" dai cantieri Aker Finnyards e un traghetto di collegamento veloce da Fincantieri in Italia. Il 9 dicembre 2005, Tallink viene quotata nella borsa delle azioni in Tallinn.\n2006-oggi.\nNel 2006, Tallink acquisisce la \"Baltic Sea operations\" di Superfast Ferries dalla Attica Group, apre una rotta fra Riga e Stoccolma (con \"Fantaasia\", la quale viene immediatamente sostituita con la \"Regina Baltica\"), arriva la consegna della nuova \"Galaxy\" che sostituisce la \"Romantika\" sulla rotta Tallinn\u2013Helsinki. Alcuni mesi dopo Tallink acquisisce la rivale Silja Line dalla finlandese Sea Containers Ltd. Nell'ottobre dello stesso anno l'azienda esprime interesse nel presentare un'offerta per operare come collegamento, in concessione statale, delle rotte fra l'isola di Gotland e la Svezia per il periodo 2009 e 2015.\nLa \"Galaxy\" viene consegnata alla Tallink nel 2006, ma trasferita alla flotta di Silja Line nel 2008. La \"Star\" \u00e8 un traghetto veloce consegnato alla Tallink nel 2007. Dall'inizio del 2007 le navi dell\u00b4ex Superfast sono spostate sotto il marchio Tallink e la loro rotta cambia in Tallinn\u2014Helsinki\u2014Rostock. Nello stesso periodo la nave \"Meloodia\" viene noleggiata nelle Isole Baleari, in Spagna, per dieci mesi. Nell'aprile dello stesso anno la compagnia ordina la terza nave classe Galaxy dai cantieri Aker Yards. Nel novembre Tallink informa che la nave \"Meloodia\" potrebbe essere venduta ad una non precisata compagnia di navigazione basata a Singapore con consegna nel dicembre dello stesso anno.\nIntrattenimento.\nTallink \u00e8 attualmente l'unica compagnia di navigazione commerciale che offre spettacoli di intrattenimento a bordo. In un anno, ogni nave, ha almeno un quattro differenti cabaret show con team provenienti da tutta Europa e dal centro America. Si tratta di una tradizione, tipica delle compagnie di navigazione del mar Baltico, che Tallink ha confermato."}
{"id": "2449996", "revid": "6923", "url": "https://it.wikipedia.org/wiki?curid=2449996", "title": "Charmosyna toxopei", "text": "Il lorichetto fronteazzurra (Charmosyna toxopei ) \u00e8 un uccello della famiglia degli Psittaculidi.\nSimile al lorichetto di Meek, di taglia attorno ai 16\u00a0cm, ha fronte blu e segni rossi sul sottocoda. Abita le foreste montane dell'isola di Buru in Indonesia. Praticamente sconosciuto, potrebbe essere addirittura estinto."}
{"id": "2449998", "revid": "1573940", "url": "https://it.wikipedia.org/wiki?curid=2449998", "title": "Charmosyna wilhelminae", "text": "Il lorichetto pigmeo (Charmosyna wilhelminae ) \u00e8 un uccello della famiglia degli Psittaculidi.\nCon taglia ridottissima attorno ai 13\u00a0cm, il lorichetto pigmeo si caratterizza per avere corona e nuca bluastri, e il groppone e la parte inferiore dell'ala rossi. Vi \u00e8 un leggero dimorfismo sessuale in quanto la femmina non presenta il rosso nell'ala e lo presenta ridotto sul groppone. Gli immaturi sono simili alle femmine. Vive nelle foreste montane della Nuova Guinea tra i 1000 e 2000 metri."}
{"id": "2450000", "revid": "599013", "url": "https://it.wikipedia.org/wiki?curid=2450000", "title": "Vanja Plisni\u0107", "text": "Carriera.\nSi \u00e8 formato cestisticamente nel KK Novi Sad. Nel 1998 \u00e8 passato nelle file del KK Radni\u010dki di Belgrado; nella stagione 2000-01 ritorna a Novi Sad, ma questa volta nelle file della KK Vojvodina, societ\u00e0 nella quale ha esordito anche in Coppa Kora\u0107 nella stagione 2000-01. Nel 2002 si trasferisce all'FMP \u017deleznik di Belgrado dove rimarr\u00e0 per due stagioni giocando anche nell'ULEB Cup, vincendo la coppa nazionale e la Lega Adriatica nella stagione 2003-04.Nella stagione 2004-05 ritorna nelle file del KK Vojvodina e nell'estate 2006 si trasferisce nel campionato belga nelle file dell'Ostenda, tuttavia nel gennaio del 2007 ritorna in Serbia nelle file del KK Hemofarm di Vr\u0161ac. Al termine del campionato si trasferisce in Russia nelle file dell'Ural Great Perm' che partecipa alla Superliga A. Nella stagione 2009-10 gioca nel massimo campionato italiano nelle file della Pall. Biella. Al termine del campionato va a giocare nel BC Ni\u017enij Novgorod in Russia. Tuttavia nel gennaio 2011 ritorna in Italia per giocare in Serie A chiamato dalla Dinamo Sassari per sostituire il ceco Ji\u0159\u00ed Hub\u00e1lek infortunatosi in allenamento e contribuendo a far rimanere la societ\u00e0 sarda nella massima serie.Nell'estate 2011 rinnova il contratto con la squadra sassarese per un'altra stagione.Al termine di una stagione che ha visto la Dinamo Sassari raggiungere il quarto posto in classifica nella regular season e le semifinali nei play-off scudetto la societ\u00e0 sarda non gli rinnova il contratto. L'11 luglio 2012 firma un contratto per una stagione con i turchi del TED Kolejliler."}
{"id": "2450004", "revid": "1573940", "url": "https://it.wikipedia.org/wiki?curid=2450004", "title": "Coracopsis", "text": "Coracopsis \u00e8 un genere di uccelli della famiglia degli Psittaculidi.\nEtimologia.\nIl nome del genere deriva dal greco \"k\u03cc\u03c1\u03b1\u03be\" (\"corax\" = corvo) e \"\u1f44\u03c8\u03b9\u03c2\" (\"opsis\" = aspetto), \u00absimile a un corvo\u00bb, indica la caratteristica tipica del genere, ossia il piumaggio di colore grigio-nero lucente e il becco ricurvo.\nDescrizione.\nSono pappagalli di media taglia, dal piumaggio poco appariscente, con colorazioni che vanno dal grigio al bruno.\nDistribuzione e habitat.\nIl genere \u00e8 presente in Madagascar ed in altre isole dell'oceano Indiano (Comore, Seychelles).\nTassonomia.\nComprende le seguenti specie:"}
{"id": "2450008", "revid": "130040", "url": "https://it.wikipedia.org/wiki?curid=2450008", "title": "Edmondo Mortimer, 3\u00b0 conte di March", "text": ""}
{"id": "2450010", "revid": "298229", "url": "https://it.wikipedia.org/wiki?curid=2450010", "title": "Incheon Munhak Stadium", "text": "Incheon Munhak Stadium (\uc778\ucc9c\ubb38\ud559\uacbd\uae30\uc7a5) \u00e8 lo stadio di Incheon, citt\u00e0 della Corea del Sud, ed \u00e8 di uso polivalente, essendo utilizzato per le partite di calcio e per le gare di atletica leggera.\nL'impianto, i cui lavori iniziarono nel 1994 e terminarono nel 2002 con l'inaugurazione ufficiale, \u00e8 utilizzato dalla squadra sudcoreana dell'Incheon United.\nCampionato mondiale di calcio 2002.\nDurante il Mondiale ha ospitato le seguenti gare;"}
{"id": "2450012", "revid": "1573940", "url": "https://it.wikipedia.org/wiki?curid=2450012", "title": "Coracopsis nigra", "text": "Il vasa minore (Coracopsis nigra ()) \u00e8 un uccello della famiglia degli Psittaculidi.\nDescrizione.\nRispetto al suo congenere \"Coracopsis vasa\", ha taglia pi\u00f9 ridotta () ma \u00e8 del tutto simile per aspetto, abitudini e habitat.\nDistribuzione e habitat.\nLa specie \u00e8 diffusa in Madagascar e nelle isole Comore.\nTassonomia.\nSono note tre sottospecie:\nLa sottospecie \"C. nigra barklyi\" , localizzata sull'isola di Praslin (Seychelles) \u00e8 oggi inquadrata come specie a s\u00e9 stante (\"Coracopsis barklyi\")."}
{"id": "2450020", "revid": "1573940", "url": "https://it.wikipedia.org/wiki?curid=2450020", "title": "Coracopsis vasa", "text": "Il vasa maggiore (Coracopsis vasa ()) \u00e8 un uccello della famiglia degli Psittaculidi, diffuso in Madagascar e nelle isole Comore.\nDescrizione.\nIl piumaggio \u00e8 di colore nero, con ventre, sottocoda, anello perioftalmico, cera e becco di un grigio piombo, mentre l'iride \u00e8 marrone. Di taglia attorno ai 48\u201350\u00a0cm. \nBiologia.\nSi muove in gruppi spesso anche numerosi (fino a 200 individui).\nSi nutre di frutta, noci, bacche e semi; spesso lo si vede in associazione con altri uccelli come storni e bulbul.\nLe femmine, come spesso accade negli uccelli, sono il 25% pi\u00f9 grandi dei maschi e sono fisicamente dominanti.\nSi tratta certamente di uno dei pappagalli anatomicamente pi\u00f9 primitivi, ovvero pi\u00f9 basali nel cladogramma degli psittaculidi.\nIl comportamento riproduttivo di questa specie \u00e8 particolarmente interessante: il maschio, unico fra i pappagalli, durante il periodo degli amori estroflette un organo riproduttore risviluppato ad hoc dalla specie; la femmina d'altro canto ha l'abitudine altrettanto bizzarra di deplumarsi sul capo e mostrare la pelle nuda che prende una tipica colorazione gialla. Poich\u00e9 questo fenomeno \u00e8 stato segnalato sia in natura sia in cattivit\u00e0 \u00e8 da ritenersi normale per questa specie.\nAnche l'accoppiamento \u00e8 molto insolito, la specie vive in gruppi in cui ogni femmina ha almeno 3-8 partner sessuali. Anche i maschi hanno accesso a pi\u00f9 femmine. Gli accoppiamenti possono durare fino a 90 minuti e sono di due tipi distinti, di breve durata (1-3 secondi) e lunga durata (in media 36 minuti).\nI nidi sono costruiti nelle cavit\u00e0 degli alberi lontano da terra, le uova deposte in media 2 o 3 per covata. \nI pulli si schiudono dopo circa 17-18 giorni di incubazione in cattivit\u00e0, 24-25 in natura; i nuovi nati si involano dopo altre 6 o 7 settimane, mentre raggiungono la maturit\u00e0 sessuale fra i 3 e i 7 anni di vita.\nIl vasa \u00e8 una delle quattro specie di pappagalli in cui \u00e8 documentato l'utilizzo spontaneo di strumenti; in particolare questa specie utilizza sassi e semi per abradere e frammentare le conchiglie al fine di introdurre calcio nella propria dieta.\nNel 2016 non si conosce nessun'altra specie, oltre all'uomo, che utilizzi strumenti per macinare.\nUn'altra particolarit\u00e0 estremamente interessante di questo comportamento \u00e8 che gli strumenti di lavoro vengono condivisi tra pappagalli, fatto sorprendente in quanto la condivisione di utensili era attualmente stata descritta solamente presso alcuni grandi primati.\nDistribuzione e habitat.\nVive in Madagascar e nelle isole Comore, dove l'abbattimento progressivo delle foreste ha determinato una notevole diminuzione della popolazione.\nAbita foreste e savane al di sotto dei 1000 metri di altitudine.\nTassonomia.\nEsistono tre diverse sottospecie, assai simili tra loro:"}
{"id": "2450021", "revid": "149587", "url": "https://it.wikipedia.org/wiki?curid=2450021", "title": "Bela Crkva (Vojvodina)", "text": ""}
{"id": "2450024", "revid": "729019", "url": "https://it.wikipedia.org/wiki?curid=2450024", "title": "Aeroporto Internazionale di Dubai-Al Maktum", "text": "L'Aeroporto Internazionale di Dubai-Al Maktum \u00e8 un aeroporto situato a Jebel Alii, 37 km a sud-ovest di Dubai ed \u00e8 stato inaugurato il 27 giugno 2010.\nLa struttura \u00e8 intitolata allo shaykh Mu\u1e25ammad b. R\u0101shid \u0100l Makt\u016bm, Primo Ministro e Vicepresidente degli Emirati Arabi Uniti dal 2006. \u00c8 parte del futuro Dubai South, grande centro economico, residenziale e logistico attualmente in costruzione.\nL'aeroporto conterr\u00e0 modi di trasporto, logistica e servizi a valore aggiunto in una singola zona di libera iniziativa economica e coprir\u00e0 un'area di 14.000 ettari. L'aeroporto avr\u00e0 una capacit\u00e0 annuale prevista di 12 milioni di tonnellate di merci e tra 160 e 260 milioni di passeggeri quando l'intero progetto verr\u00e0 completato. Nel futuro vi saranno 4 grandi zone dei gates e 2 terminali. In totale dovrebbero essere costruite slte 5 piste capaci di far decollare contemporaneamente altrettanti airbus A380. L'aeroporto dovrebbe contare su 3 linee metropolitane interne, che colleghino le 4 zone d'imbarco, e altre 2 esterne per recarsi nel World Center (sar\u00e0 terminato nel 2021) e nella citt\u00e0 di Dubai.\nDurante il 2017 ha svolto i primi voli passeggeri operati da Qatar Airways e Emirates."}
{"id": "2450029", "revid": "1573940", "url": "https://it.wikipedia.org/wiki?curid=2450029", "title": "Cyanoramphus", "text": "Cyanoramphus \u00e8 un genere di uccelli della famiglia degli Psittaculidi, diffuso in Nuova Zelanda e in altre isole dell'Oceano Pacifico meridionale.\nLe specie neozelandesi sono note anche col nome maori di \"k\u0101k\u0101riki\".\nDescrizione.\nSono parrocchetti di piccole o medie dimensioni, con lunghe code e piumaggio prevalentemente verde.\nDistribuzione e habitat.\nLa maggior parte di essi vive nelle foreste, ma alcune specie subantartiche si incontrano in distese erbose aperte. In passato le varie specie avevano una distribuzione discontinua, poich\u00e9 due di esse erano originarie delle Isole della Societ\u00e0 e le altre erano diffuse nella fascia che va dalla Nuova Caledonia all'Isola Macquarie, ma nessuna di esse abitava sulle isole presenti tra le due aree, distanti 4100\u00a0km. Sebbene sulle isole tra queste due aree siano stati trovati molti resti fossili di uccelli, nessuno di essi appartiene ad una specie ancora da descrivere di \"Cyanoramphus\".\nTassonomia.\nIl genere \"Cyanoramphus\" comprende le seguenti specie:\nConservazione.\nCome molte altre specie di uccelli, anche i parrocchetti \"Cyanoramphus\" hanno sofferto moltissimo a causa dei cambiamenti che l'uomo ha apportato al loro habitat. Le due specie delle Isole della Societ\u00e0, il parrocchetto frontenera e il parrocchetto di Raiatea, sono gi\u00e0 estinte, cos\u00ec come le sottospecie presenti su Lord Howe e Macquarie ed una forma non ancora descritta originaria di Campbell. Una specie, il parrocchetto di Malherbe (\"C. malherbi\"), \u00e8 gravemente minacciata, mentre quasi tutte le specie restanti sono in pericolo o vulnerabili. I responsabili del declino e della scomparsa di questi parrocchetti sono la distruzione dell'habitat e le specie introdotte."}
{"id": "2450031", "revid": "1543377", "url": "https://it.wikipedia.org/wiki?curid=2450031", "title": "Prunus domestica", "text": "Il pruno europeo, da alcuni chiamato \"prugno\" o \"susino\" (Prunus domestica ) \u00e8 una pianta della famiglia delle Rosacee che produce i frutti noti col nome di prugna o susina.\nOriginario dell\u2019Asia, nello specifico della zona del Caucaso, in seguito cominci\u00f2 ad essere coltivato anche in Siria, principalmente a Damasco. I Romani, verso il 150 a.C., lo introdussero nell'area del Mediterraneo, ma furono i Cavalieri della Prima Crociata a portarlo in tutta l\u2019Europa intorno al 1200 d.C., dapprima in Francia, poi in Germania e nelle altre regioni. Si spinge (forse inselvatichita) nell'Europa centrale, giungendo con la var. \"Juliana\" fino alla Danimarca e alla Scandinavia meridionale. L\u2019origine della parola prugna \u00e8 alquanto incerta: probabilmente, deriva dalla radice indoeuropea \"prus,\" bruciare, da cui deriva anche il greco \"pyrs\u00f2s\", rosso, colore del fuoco ardente. Il sostantivo \"prugna\" \u00e8 da preferire per nominare i frutti allungati del pruno domestico, un albero coltivato in Europa da tempi pi\u00f9 remoti come si pu\u00f2 evincere anche dal confronto con altre lingue neolatine (Francese o Romeno ad esempio). \"Susina\" \u00e8 il nome corretto dei frutti tondi del Prunus Salicina di origine probabilmente cinese e arrivato nelle campagne europee pi\u00f9 recentemente.\nIl frutto contiene le vitamine A-B1-B2 e C e alcuni sali minerali: il potassio, il fosforo, il calcio e il magnesio. La polpa della susina \u00e8 utile al fegato per compiere il processo della secrezione biliare.\nDescrizione.\nL'albero del pruno ha la tipica forma ad ombrello o ad alberello, di medie dimensioni: da 3-4 fino a 6-8 metri d\u2019altezza secondo la variet\u00e0.\nTalvolta nodoso, presenta fiori solitamente bianchi che sorgono gi\u00e0 all'inizio della primavera.\nI frutti di forma ovale o sferica maturano da giugno a fine settembre a seconda delle variet\u00e0 e la raccolta viene effettuata in pi\u00f9 riprese. I frutti possono giungere sino a 8\u00a0cm di grandezza e sono solitamente di sapore dolce, anche se alcune variet\u00e0 si presentano aspre e necessitano di essere cotte con zucchero per essere commestibili. Tutte le variet\u00e0 di frutti di \"Prunus\" contengono al loro interno un seme di notevoli dimensioni, che non \u00e8 commestibile.\nProduzione.\nQuesto frutto si raccoglie da giugno a ottobre, con la possibilit\u00e0 di ottenere fino a cinque raccolte.\nPer stabilire il grado di maturazione si valuta il grado rifrattometrico, la resistenza della polpa (misurata col penetrometro), il rapporto solidi solubili/acidit\u00e0 totale e infine la variazione del colore di fondo della buccia.\nLa prima raccolta \u00e8 generalmente la migliore, fino ad arrivare poi alle ultime che presentano frutti di seconda qualit\u00e0.\nData la natura organolettica della polpa conservare in frigo questo frutto si rivela quasi inutile, in quanto la polpa tende ad imbrunire.\nLa coltivazione del susino avviene generalmente secondo le seguenti tecniche:\nL'irrigazione si dimostra fondamentale durante il periodo di fioritura.\nLa potatura \u00e8 diversa in base alla specie. Per il susino europeo \u00e8 importante lasciare una buona quantit\u00e0 di gemme.\nVariet\u00e0.\nAlcune cultivar sono originarie dell'Asia, altre dell'Europa o dell'America.\nDerivano da diverse specie raggruppate in 3 principali categorie:\nIn Italia lo si ritrova principalmente in Emilia-Romagna e Campania; interessante anche la produzione in Trentino (Dro-Basso Sarca).\nAvversit\u00e0.\nInsetti.\nTra i fitofagi del susino vi sono l'eriofide del susino (\"Aculus fockeui\"), l'afide verde del susino (\"Brachycaudus helychrysi\"), l'afide farinoso del susino (\"Hyalopterus pruni\"), la cocciniglia del susino (\"Sphaerolecanium prunastri\"), la mosca mediterranea della frutta (\"Ceratitis capitata\"), la carpocapsa delle susine (\"Grapholita funebrana\"), l'oplocampa delle susine (\"Hoplocampa minuta\") e il buprestide dei fruttiferi (\"Capnodis tenebrionis\"). E non mancano lepidotteri, tra cui tignola.\nFitoplasmosi.\n(sui cino-giapponesi), Moniliniosi, con \"Monilinia laxa\" e \"Monilinia fructigena\", e non mancano lepidotteri, tra cui tignola, ed afidi."}
{"id": "2450035", "revid": "287204", "url": "https://it.wikipedia.org/wiki?curid=2450035", "title": "Cyanoramphus auriceps", "text": "Il parrocchetto frontegialla (Cyanoramphus auriceps) \u00e8 un uccello della famiglia degli Psittaculidi.\nDescrizione.\nCon taglia attorno ai 23\u00a0cm, ha piumaggio generale verde sfumato in giallo sulle parti inferiori, fronte rossa, corona gialla, becco e zampe grigie e iride arancio. I giovani hanno coda corta e iride bruna. In passato veniva classificato in due sottospecie: \"C. a. auriceps\", localizzato in Nuova Zelanda e nelle Isole Auckland, e \"C. e. forbesi\", localizzato nelle Isole Chatham. Attualmente, per\u00f2, gli studiosi considerano quest'ultimo una specie a parte, il parrocchetto delle Chatham (\"C. forbesi\").\nBiologia.\nIl suo ambiente \u00e8 rappresentato dalle fitte foreste di montagna, dove si muove in coppie o in piccoli gruppi. Rispetto agli altri \"Cyanoramphus\" \u00e8 il pi\u00f9 arboricolo e non dipende dalle erbe prative per alimentarsi. La dieta \u00e8 composta da semi, frutta e bacche. Nidifica normalmente tra settembre e gennaio nel cavo di un albero. La femmina depone fino a 9 uova che cova per 18-20 giorni; i piccoli s'involano a circa 5 settimane dalla schiusa.\nDistribuzione e habitat.\nVive in gran parte delle aree boschive della Nuova Zelanda (sia dell'Isola del Nord che dell'Isola del Sud), dell'Isola di Stewart e delle Isole Auckland e anche su alcune isolette al largo della costa, ma \u00e8 raro in tutto il suo areale. Si incontra solo di rado nelle foreste secondarie e mai in quelle ad alto fusto. Il numero degli esemplari e il loro areale si sono ridotti sempre pi\u00f9 negli ultimi 100 anni, probabilmente a causa della deforestazione, dei mutamenti dell'habitat e dell'introduzione di mammiferi predatori, in particolare gatti, ermellini e ratti. Sulle isole al largo della costa il parrocchetto fronterossa \u00e8 molto pi\u00f9 comune e su Solander potrebbe perfino aver rimpiazzato il parrocchetto frontegialla. Sulle Isole Auckland vi \u00e8 un insolitamente elevato tasso di ibidizzazione tra le due specie. Non esiste alcuna stima sul numero dei parrocchetti frontegialla, ma la specie \u00e8 stabile e in alcune zone sta espandendo il proprio areale."}
{"id": "2450038", "revid": "968255", "url": "https://it.wikipedia.org/wiki?curid=2450038", "title": "Trittico Portinari", "text": "Il Trittico Portinari \u00e8 un dipinto olio su tavola (253x141 cm i pannelli laterali, 253x304 quelle centrale) di Hugo van der Goes, databile al 1477-1478 e conservato nella Galleria degli Uffizi a Firenze.\nStoria.\nIl trittico, dedicato all'Adorazione dei pastori, venne dipinto a Bruges dal celebre pittore fiammingo su commissione del fiorentino Tommaso Portinari, banchiere a capo della filiale locale del Banco mediceo che visse per pi\u00f9 di quarant'anni con la sua famiglia nella citt\u00e0 oggi in Belgio. Le tavole vennero poi trasportate per nave fino a Pisa, con l'aiuto di Niccol\u00f2 di Giovanni Capponi, su una nave che fece prima scalo in Sicilia, e successivamente risalirono l'Arno su imbarcazioni fino a Firenze, dove l'opera giunse il 28 maggio 1483. Fu issata all'altezza di Porta San Frediano da sedici uomini e trasportata alla chiesa di Sant'Egidio nell'Ospedale di Santa Maria Nuova, di antico patronato dei Portinari, con un corteo vigilato da Meo di Tingo, il messo dell'Arcispedale.\nSebbene a Firenze si conoscessero gi\u00e0 opere fiamminghe ed avessero nel tempo ispirato a pi\u00f9 riprese gli artisti locali, il Trittico era l'opera di maggiori dimensioni fino ad allora trasportata in citt\u00e0, ed ebbe un effetto di folgorante scalpore sulla scuola artistica locale. Ammiratissimo, talvolta citato fedelmente (come nell'\"Adorazione dei pastori\" di Domenico Ghirlandaio ed altre opere degli anni 1480), era ancora lodato da Vasari (che chiam\u00f2 l'autore \"Hugo di Anversa\") e Ludovico Guicciardini nel XVI secolo.\nNel 1567 sub\u00ec uno smembramento, quando vennero anche distrutti gli affreschi di Domenico Veneziano e altri in sant'Egidio. I pannelli per\u00f2 non furono fortunatamente dispersi e fu possibile ricomporli in seguito, nel 1871. Nelle guide del XIX secolo venne scambiato per opera di Andrea del Castagno o Domenico Veneziano. Nell'anno 1900 pervenne agli Uffizi assieme a un gruppo di opere importantissime, che costituivano la donazione di Santa Maria Nuova.\nLa datazione tradizionale dell'opera era al 1475 circa, basata su una stima dell'et\u00e0 dei figli del committente ritratti nei pannelli laterali (a sinistra Pigello e Antonio col padre, nati rispettivamente nel 1474 e il 1472, a destra Margherita, nata nel 1471, con la madre Maria). La studiosa Hatfield Strens ha poi rintracciato e pubblicato una serie di documenti sull'arrivo del dipinto a Firenze, ipotizzando una conclusione nel 1478, essendo inverosimile che il dipinto fosse stato lasciato fermo per tre anni.\nDescrizione.\nPannello centrale.\nL'Adorazione del Bambino, basata su una delle visioni di santa Brigida di Svezia, ha luogo in uno scenario grandioso, in cui figure celesti e terrene sono rappresentate a fianco, come se si incontrassero. Nel pannello centrale la stalla \u00e8 dipinta come una loggia con colonne posta al margine di una citt\u00e0 della quale si intravedono alcuni edifici: si tratta dell'allusione al palazzo abbandonato di Re Davide, lontano progenitore di Cristo, riconoscibile per il simbolo dell'arpa scolpito sulla lunetta del portale e per l'iscrizione con la sua profezia di un bambino che nascer\u00e0 da una vergine.\nAl centro campeggia la figura di Maria, tutt'altro che stilizzata, bens\u00ec vibrantemente umana e luminosa, inginocchiata e con le mani giunte e rivolte in basso, al Bambino poggiato in terra tra raggi che ne rivelano la santit\u00e0: si tratta della rappresentazione di Ges\u00f9 come \"Luce del mondo\", infatti la sua figura rischiara alcuni degli astanti, come si vede bene ad esempio nell'angelo sopra di esso. Tutt'intorno sono disposti a semicerchio gli altri astanti: a sinistra san Giuseppe, con la veste rossa, il bue e l'asinello e due angeli che volano in alto; in prima fila due gruppi di angeli in posizione simmetrica, due vestiti di bianco a sinistra e cinque con vesti pi\u00f9 elaborate a destra; dietro di essi si trovano i tre pastori, ritratti con grande realismo nei loro umili vestiti e che vennero copiati anche dal Ghirlandaio, con un quarto che sta arrivando sullo sfondo; chiudono il cerchio due angeli vestiti di azzurro, mentre in cielo se ne levano altri in volo.\nTutti i personaggi raffigurati sono descritti, contemporaneamente, con rigore realistico, energia, immediatezza e brillantezza.\nLa bella natura morta in primo piano, con i due vasi di fiori ed il covone di frumento (che richiamano Betlemme, in ebraico \"la casa del pane\"), sono delle allegorie dell'eucaristia e della passione di Ges\u00f9. Il frumento ricorda l'Ultima cena, dove Cristo spezz\u00f2 il pane. I gigli rossi simboleggiano il sangue della Passione e gli iris bianchi la purezza, mentre gli iris purpurei e l'impettita aquilegia rappresentano i sette dolori della Vergine; i garofani alludono invece alla Trinit\u00e0. Cos\u00ec, questa scena della nascita di Ges\u00f9 prefigura la sua morte di resurrezione. Lo zoccolo in terra indica che qualcuno \u00e8 scalzo: in quel tempo si credeva che pestare il suolo scalzi fosse garanzia della sacralit\u00e0, come il terreno su cui cammin\u00f2 Mos\u00e8 quando Dio gli comand\u00f2: \"Togliti i sandali dai piedi, poich\u00e9 il luogo sul quale tu stai \u00e8 una terra santa\" (Esodo ).\nSullo sfondo, van der Goes dipinse scene relative al soggetto principale, in questo caso l'Annuncio ai pastori da parte dell'angelo.\nPannelli laterali.\nI pannelli laterali continuano spazialmente quello centrale, con la prosecuzione del paesaggio in quello di destra e dell'arco dell'edificio in quello di sinistra. Vi sono raffigurati i membri della famiglia Portinari inginocchiati in preghiera presentati dai rispettivi santi protettori. Le figure dei committenti sono rimpicciolite dalle proporzioni gerarchiche.\nIl pannello di sinistra \u00e8 dedicato agli uomini e vi si vede Tommaso Portinari con i due figli Antonio e Pigello, presentati da san Tommaso (con la lancia), e sant'Antonio Abate (con la campana); il pannello di destra mostra le donne: Maria di Francesco Baroncelli, moglie di Tommaso, e la figlia Margherita, accompagnate da santa Maria Maddalena (con il vaso degli unguenti) e santa Margherita (con il libro e il dragone). La Maddalena in particolare \u00e8 sontuosamente abbigliata ed ha un'acconciatura tipica del Quattrocento, con i capelli rasati sulla fronte e raccolti in un'ampia ed elaborata crocchia.\nLe scene di corredo sullo sfondo sono a sinistra la fuga in Egitto e a destra i Re Magi sulla via di Betlemme.\nPannelli esterni.\nI pannelli laterali sono chiudibili, come tipico nelle pale d'altare nordiche, e sono dipinti con un'\"Annunciazione\" a monocromo. Rispetto ai modelli a sua disposizione, l'artista ritrasse Maria e l'angelo in nicchie particolarmente profonde, creando un effetto spaziale mai cos\u00ec accentuato. La figura della Vergine \u00e8 abbastanza convenzionale, con la colomba dello Spirito Santo che le sta per discendere sul capo, mentre quella dell'angelo \u00e8 assai pi\u00f9 originale, presa in una posa vacillante con tutti gli arti piegati, come se stesse per cadere in ginocchio.\nStile.\nL'opera presenta alcune caratteristiche tipiche della pittura fiamminga, come la spazialit\u00e0 unificata dalla luce, la visione particolareggiata e nitida della realt\u00e0, l'atmosfera vibrante, la linea dell'orizzonte particolarmente rialzata, che fa sembrare il suolo come un piano inclinato su cui i santi torreggiano come se stessero per cadere sull'osservatore. La spazialit\u00e0 appare cos\u00ec ampia e profonda, con il paesaggio, punteggiato di abitazioni e castelli, che si perde in lontananza sfumato dalla foschia.\nI fiorentini del tempo furono soprattutto colpiti dall'uso della luce che, tramite la pittura a olio, permette di definire al meglio il \"lustro\" cio\u00e8 la rifrazione particolare di ogni superficie."}
{"id": "2450040", "revid": "287204", "url": "https://it.wikipedia.org/wiki?curid=2450040", "title": "Suwon World Cup Stadium", "text": "Suwon World Cup Stadium (\uc218\uc6d0 \uc6d4\ub4dc\ucef5 \uacbd\uae30\uc7a5) \u00e8 lo stadio di calcio di Suwon, in Corea del Sud.\nCostruito nel 2001, ospit\u00f2 l'anno successivo alcune gare del ;\nAttualmente \u00e8 utilizzato dallo Suwon Samsung Bluewings ed ha una capienza di circa 43000 posti a sedere."}
{"id": "2450041", "revid": "110157", "url": "https://it.wikipedia.org/wiki?curid=2450041", "title": "Cyanoramphus cookii", "text": "Il parrocchetto di Norfolk (Cyanoramphus cookii ) \u00e8 un uccello della famiglia degli Psittaculidi.\n\u00c8 endemico di Norfolk (un'isola del Mar di Tasman situata a met\u00e0 strada tra Australia, Nuova Zelanda e Nuova Caledonia), di cui \u00e8 anche l'uccello emblema. Un tempo era ritenuto una sottospecie del parrocchetto fronterossa della Nuova Zelanda. Secondo gli studiosi Christidis e Boles questa sottospecie sarebbe strettamente imparentata con il parrocchetto di Lord Howe, ad essa pi\u00f9 vicina geograficamente, e andrebbe classificata insieme ad esso in un taxon a cui \u00e8 stato dato il nome di parrocchetto di Tasman. Gli studiosi hanno deciso di utilizzare l'appellativo \u00abdi Tasman\u00bb in ragione del fatto che tale nome viene usato per indicare anche altre specie con un areale simile. Tuttavia non \u00e8 stato possibile analizzare sequenze del DNA di parrocchetto di Lord Howe e la classificazione suddetta \u00e8 valida solo da un punto di vista ipotetico.\nIl parrocchetto di Norfolk vive nelle foreste umide di pianura e nelle piantagioni. \u00c8 minacciato dalla deforestazione.\nNel 1994 la popolazione di questo parrocchetto era scesa ad appena 4 femmine adulte e 28-33 maschi, ma da allora il suo numero \u00e8 nuovamente aumentato a 200-300 esemplari. Si incontra solamente nel Parco Nazionale dell'Isola di Norfolk e nelle aree circostanti."}
{"id": "2450053", "revid": "1573940", "url": "https://it.wikipedia.org/wiki?curid=2450053", "title": "Cyanoramphus forbesi", "text": "Il parrocchetto delle Chatham (Cyanoramphus forbesi ) \u00e8 un uccello della famiglia degli Psittaculidi, endemico delle Isole Chatham.\nDistribuzione.\nL'habitat originario dei parrocchetti delle Chatham erano le foreste di arbusti delle isole Chatham e Pitt. In seguito alla caccia, all'introduzione di gatti domestici e alla deforestazione, nel 1938, sulla pi\u00f9 piccola delle isole Mangere il numero di questi animali era sceso a soli 100 esemplari, ma grazie ai rimboschimenti effettuati su Mangere il loro numero \u00e8 di nuovo aumentato a varie centinaia. Tuttavia, rimangono tuttora confinati alle due isole Mangere.\nAlimentazione.\nI parrocchetti delle Chatham si nutrono soprattutto di invertebrati; ma mangiano anche fiori, semi e foglie."}
{"id": "2450056", "revid": "287204", "url": "https://it.wikipedia.org/wiki?curid=2450056", "title": "Cyanoramphus malherbi", "text": "Il parrocchetto di Malherbe (Cyanoramphus malherbi ) \u00e8 un piccolo uccello della famiglia degli Psittaculidi endemico della Nuova Zelanda.\nIn Nuova Zelanda viene chiamato comunemente parrocchetto frontearancio, nome con cui viene indicata anche una specie dell'America Centrale. \u00c8 gravemente minacciato e in natura ne rimangono solo meno di 50 esemplari.\nPer molti anni il parrocchetto di Malherbe \u00e8 stato considerato una sottospecie o una variante cromatica del pi\u00f9 comune parrocchetto frontegialla. Studi pi\u00f9 recenti, per\u00f2, hanno dimostrato che si tratta di una specie a parte. Vive nelle foreste di \"Nothofagus\" dell'Isola del Sud della Nuova Zelanda, ma in tempi antichi, prima dell'arrivo degli esseri umani sull'isola, occupava un areale molto pi\u00f9 vasto. La sua sopravvivenza \u00e8 minacciata dall'abbattimento delle foreste primarie, dove trova i vecchi alberi su cui nidificare, dagli animali da pascolo che brucano i bassi cespugli dove trova nutrimento e dalla predazione da parte di ratti, ermellini e gatti introdotti."}
{"id": "2450060", "revid": "1442080", "url": "https://it.wikipedia.org/wiki?curid=2450060", "title": "Cyanoramphus saisseti", "text": "Il parrocchetto della Nuova Caledonia (Cyanoramphus saisseti) \u00e8 un uccello della famiglia degli Psittaculidi."}
{"id": "2450064", "revid": "93556", "url": "https://it.wikipedia.org/wiki?curid=2450064", "title": "Miren Ibarguren", "text": "Ha iniziato la sua carriera con il programma \"Goenkale\" di Euskal Telebista "}
{"id": "2450065", "revid": "125371621", "url": "https://it.wikipedia.org/wiki?curid=2450065", "title": "Al-Wasl Sports Club", "text": "L'Al-Wasl Sports Club (ar: \u0646\u0627\u062f\u064a \u0627\u0644\u0648\u0635\u0644) \u00e8 una societ\u00e0 sportiva degli Emirati Arabi Uniti con sede nella citt\u00e0 di Dubai, famosa soprattutto per la sua sezione calcistica.\nRosa 2021-2022.\n\"Aggiornata al 30 gennaio 2022.\"\nRosa 2020-2021.\n\"Aggiornata al 5 settembre 2020.\""}
{"id": "2450069", "revid": "287204", "url": "https://it.wikipedia.org/wiki?curid=2450069", "title": "Storia del Parma Calcio 1913", "text": "Questa voce tratta la storia del Parma Calcio 1913 dal 1913 a oggi.\nIl primo Parma Calcio: dal Verdi F.B.C. al fallimento del '69.\nIl calcio a Parma era, nei primi anni del novecento, poco pi\u00f9 che un passatempo o un \"dopolavoro\" e si praticava nei campi militari della citt\u00e0, quali il \"Campo di Marte\" (la piazza d'armi della \"Cittadella\") o i \"Campi Marchi\", sempre a sud del centro storico. La prima partita di cui i giornali dell'epoca hanno riferito notizia, \u00e8 stata una sfida del 1911 fra gli studenti della \"Pro Verdi\" e della \"Juventus\" di Salsomaggiore, finita 0-1. La Pro Verdi (che vestiva i colori cittadini in una casacca a scacchi gialli e bleu), venne ufficialmente istituita come \"Verdi Foot Ball Club\" il 27 luglio 1913, nell'ambito dei festeggiamenti per il centenario della nascita di Giuseppe Verdi; il 28 settembre la nuova compagine disput\u00f2 l'unica edizione della \"Coppa Verdi\", organizzata per l'occasione. Il club, tuttavia, si sciolse alla fine del 1913 e si un\u00ec al nascente \"Parma Foot Ball Club\", dopo un'assemblea tenutasi il 16 dicembre presso un bar di Via Saffi a Parma. L'euforia per la fondazione della squadra e delle prime amichevoli contro le compagini limitrofe (Reggio Emilia, Modena, Cremona e Carpi) si spense immediatamente con l'entrata in guerra della nazione, nel primo conflitto mondiale: nove giocatori furono chiamati alle armi, cinque dei quali caddero nei combattimenti.\nFinita la guerra, la voglia di ricominciare era evidenziata dai milleduecento soci della squadra. Due giocatori (e dirigenti) del Parma Foot Ball Club, Ugo Betti e Torquato Rossini, idearono una nuova divisa: la maglia bianca con croce nera sul petto (mentre le prime maglie da trasferta furono invece blu con croce gialla, a richiamare i colori cittadini, indossate anche dalla squadra giovanile dei \"Boys\"). L'altra novit\u00e0 era la necessit\u00e0 di avere un campo da gioco degno di questo nome. Furono indicate varie zone della citt\u00e0 per l'insediamento del futuro impianto: zona Marchesi (a nord della citt\u00e0, tra Viale Piacenza e Via Golese) e zona Stradone Umberto I. Venne scelta quest'ultima, maggiormente accessibile e vicina al centro cittadino. Nel frattempo la squadra che partecipava stabilmente nella massima categoria regionali, venne inserita nella Seconda Divisione nazionale, dopo la sconfitta nello spareggio contro il disputato a Verona. Il 31 dicembre del 1922 il presidente Ennio Tardini pos\u00f2 la prima pietra dello stadio comunale a cui, dopo la sua morte, di l\u00ec a poco, venne intitolato.\nNella stagione 1924-'25, la squadra si gioc\u00f2 la promozione nella massima serie nazionale contro la Novese. Fin\u00ec 3-2 con la seguente formazione crociata: Rossi, Franzini, Sacchi, Mistrali, Gobbi, Tassi, Rebecchi, Rossini, Mattioli, Penzi, Mazzoni, e le reti di Sacchi, Rossini e Franzini.\nL'anno seguente il Parma pag\u00f2 duramente l'impatto con la Prima Divisione: inserito nel Girone B con Juventus, Milan e Genoa. La classifica finale impietosa pose il Parma al penultimo posto davanti al solo con soli 12 punti. Il Parma torner\u00e0 da l\u00ec in poi a navigare nella cadetteria nazionale (prima detta \"Prima Divisione Nord\" e poi definitivamente \"Serie B\").\nNel 1930 la societ\u00e0 diviene polisportiva e per questo rinominata \"Parma Associazione Sportiva\", abbracciando altri sport come il Rugby, la Pallavolo e il Tamburello. Ma \u00e8 il calcio l'attivit\u00e0 predominante, nonostante gli anonimi risultati che portarono alla retrocessione in Prima Divisione (ossia la terza categoria nazionale, poi chiamata Serie C), in cui rimarr\u00e0 fino alla ripresa bellica del secondo conflitto mondiale.\nAlla ripresa dei campionati, il Parma viene collocato in Serie B e nella stagione 1947-'48 riesce a salvare la categoria grazie a un vittorioso spareggio contro il . Cosa che non riesce a ripetere l'anno dopo: nello spareggio dell'Arena Civica contro lo Spezia, i crociati perdono 4-1 e retrocedono in Serie C. La citt\u00e0 deve attendere la stagione 1953-'54 per tornare nella cadetteria: lo fa vincendo il campionato grazie, in gran parte alle reti di due giocatori cecoslovacchi: \u010cestm\u00edr Vycp\u00e1lek e J\u00falius Korostelev, e di due emiliani D.O.C.: Edmondo Fabbri (poi C.T. della Nazionale) e William Bronzoni (tuttora bomber crociato di tutti i tempi con 78 reti). Nel frattempo, gi\u00e0 dal 1951, la squadra aveva smesso di vestire la maglia crociata, sostituita in un primo tempo da una casacca a strisce verticali giallo-bleu e dal 1953 da una maglia bleu con inserti (o maniche) gialle. Da quella promozione la cadetteria diviene una categoria \"su misura\" per il Parma dell'epoca. Il giocatore-simbolo era Ivo Cocconi, che a fine carriera collezion\u00f2, con il Parma, 308 presenze (record tuttora imbattuto). Nella stagione 1964-'65 il Parma (ritornato in maglia crociata) abbandona la cadetteria chiudendo all'ultimo posto e retrocede in Serie C.\nLa societ\u00e0 non sembr\u00f2 avere i mezzi economici per una pronta risalita e punt\u00f2 sull'autarchia di giocatori locali e sul \"blasone\" di squadra di categoria superiore. Fu proprio quello il fattore per il quale la stagione di Serie C 1965-'66 risult\u00f2 fallimentare: affrontata da tutte le compagini come la squadra da battere, il Parma non si dimostr\u00f2 all'altezza e fin\u00ec il campionato penultimo (davanti al solo Ivrea) e scese per la prima volta in quarta serie. I tentativi di risalita in Serie C fallirono: sia nella prima stagione (1966-'67) che nella seconda (1967-'68) il Parma arriv\u00f2 solo sesto. Gli spalti del Tardini erano deserti e le casse societarie vuote, tanto che il 2 gennaio 1968 il Tribunale di Parma mise in liquidazione il club. Le speranze nella salvezza economica del club furono riposte negli industriali della citt\u00e0 che lo rilevarono, ridenominandolo \"Parma Football Club\". Ma, a livello tecnico, le cose non migliorarono: la squadra rischi\u00f2 addirittura la caduta in Prima Categoria, subendo l'onta di venire sconfitti al Tardini nel derby contro i \"provinciali\" del San Secondo. La salvezza, giunta solo nelle ultime giornate della stagione, fu solo sportiva: la situazione economica del Parma F.C. risult\u00f2, per il Tribunale di Parma, ancora una volta irreparabile. La societ\u00e0 venne dichiarata insolvente e, successivamente, definitivamente fallita. Per la risoluzione degli ultimi debiti il Parma F.C. concesse ad un'altra societ\u00e0 di Parma, l\"Associazione Calcio Parmense\", appena salita anch'essa in Serie D e rimasta l'unica squadra a rappresentare la citt\u00e0, il diritto di chiamarsi \"Parma\" e quello di vestire la maglia crociata. Tutto ci\u00f2 per il costo di una ventina di milioni di lire. Un vero e proprio passaggio di testimone, dal vecchio e decaduto Parma al nuovo club, per rappresentare calcisticamente la citt\u00e0 ducale. Quindi, alla vigilia del Campionato di Serie D 1969-1970, il Parma nato nel 1913 usc\u00ec formalmente di scena, lasciando gli spalti del Tardini alla sola Parmense che, per motivazioni contabili e fiscali, solo dal 1\u00ba gennaio 1970 pot\u00e9 far rivivere, nel nome e nella maglia, la vecchia e gloriosa societ\u00e0.\nQuesti i giocatori che, con le loro presenze e le loro reti, hanno fatto la storia di quel Parma:\nL'arrivo della Parmense e la rifondazione del Parma.\nL\"Associazione Calcio Parmense\" fu fondata nel 1968 dalla collaborazione tra Ermes Ghidini, dirigente del Gruppo Sportivo Salvarani di Baganzola, e l'imprenditore edile Ermes Foglia, dalle ceneri di quel \"C.R.A.L. G.S. Salvarani Golese\" (e prima ancora \"Circolo Golese\") che sfior\u00f2 per quattro volte la promozione in Serie D con tre secondi posti (nel 1964-'65, nel 1965-'66 e nel 1967-'68) ed un terzo posto (nel 1966-'67). La nuova societ\u00e0 cambi\u00f2 i colori sociali, dal rosso-nero della Salvarani (e prima ancora il rosso-blu del Golese) al pi\u00f9 \"cittadino\" giallo-blu, e trasfer\u00ec le proprie partite casalinghe dal Campo \"Mordacci\" della frazione Baganzola allo Stadio \"Tardini\". Allenata dall'ex-crociato Dante Boni e da Benito Lorenzi (pi\u00f9 noto da giocatore come \"Veleno\" all'Inter), la squadra domin\u00f2 la Prima Categoria (con 28 partite senza sconfitte) e raggiunse finalmente la Serie D in cui gareggiava il Parma. Alla vigilia della stagione 1969-'70, si sarebbe prospettato quindi una sorta di derby tra il nobile (ma decadente) Parma e la provinciale (ma ricca ed esuberante) Parmense. A causa del tracollo societario dei Crociati, per\u00f2, gli spalti del Tardini divennero esclusivit\u00e0 della sola Parmense, che acquistando dal Parma (per una ventina di milioni di lire) alcuni suoi giocatori, il diritto di indossare la maglia crociata e la denominazione di Parma (Associazione Calcio 1968), concretizz\u00f2 la propria missione promessa alla sua nascita, cio\u00e8 quella di rilanciare il calcio a Parma in caso di decadenza, diventando di fatto la squadra rappresentativa della citt\u00e0 in sostituzione della vecchia societ\u00e0.\nMa solo dal 1\u00ba gennaio del 1970 la Parmense pot\u00e9 assumere la denominazione Parma A.C., concludendo vittoriosamente il campionato al primo posto, rinforzata da qualche giocatore \"fuori categoria\" (uno fra tutti l'ex ala del Milan e della Nazionale Bruno Mora), e riportando in un sol colpo la citt\u00e0 di Parma nel calcio professionistico, vincendo la stagione e compiendo il doppio salto di categoria fino alla Serie C).\nDopo tre anni di buoni risultati (un 5\u00ba posto da neopromossa e un 2\u00ba posto dietro l'), nella stagione 1972-'73, dopo un appassionante testa a testa con l'Udinese e culminato con lo storico spareggio-promozione di Vicenza contro i friulani, vinto 2-0 (con reti di Sega e Volpi), il Parma \u00e8 promosso in Serie B. La prima stagione in cadetteria si apre con un ottimo 5\u00ba posto (grazie anche ai 15 centri di Rizzati), ma l'anno dopo il Parma non si ripete, e termina ultimo, tornando ancora in Serie C, dove rimane fino al 1978-'79, quando la squadra, allenata da Cesare Maldini, e la societ\u00e0 guidata da un paio d'anni da Ernesto Ceresini, vince un altro spareggio promozione (questa volta contro la Triestina), vincendo 3-1 ai tempi supplementari da una doppietta di un giovane Carlo Ancelotti, che in quella stessa estate verr\u00e0 ceduto alla Roma. L'anno dopo per\u00f2 il Parma non tiene il passo della cadetteria e retrocede ancora, dopo un campionato di bassissimo livello al termine del quale i crociati finiscono al penultimo posto della graduatoria davanti al solo .\nGli anni successivi vedono il Parma navigare in posizioni di centro classifica (13\u00b0 nel 1980-'81, 9\u00b0 nel 1981-'82, 6\u00b0 nel 1982-'83) proprio in questa stagione arriva un giocatore ancora oggi molto apprezzato, Massimo Barbuti, per il suo attaccamento ai tifosi. Memorabile l'esultanza dopo il 2-2 segnato alla Carrarese alla quinta giornata quando Barbuti, aggrappatosi alla rete che separava il campo di atletica dalla curva, la fece cedere cadendo a terra, e facendo, a loro volta, cadere alcuni tifosi, ma senza danni particolarmente gravi.\nNella stagione 1983-'84 il Parma \u00e8 in lotta, per tutto il campionato, per la promozione in Serie B, che ottiene solo all'ultima giornata vincendo per 1-0 a Sanremo con un gol di un giovanissimo Stefano Pioli, passato poi alla Juventus. Capocannoniere della squadra \u00e8 Barbuti con 18 marcature (16 delle quali nel solo girone di ritorno). Ma la stagione successiva il Parma retrocede di nuovo chiudendo ancora al penultimo posto, nonostante i 10 centri di Barbuti.\nGli ultimi anni del presidente Ceresini e l'approdo in A.\nNel 1985 fu ingaggiato Arrigo Sacchi, subito vincitore del campionato. I ducali chiusero il torneo a pari punti con il , venendo promossi in B assieme ai \"canarini\". Il successivo campionato cadetto vide gli emiliani mancare la Serie A per soli tre punti, togliendosi comunque la soddisfazione di eliminare il Milan dalla Coppa Italia.\nDalla stagione 1987-88, lo sponsor societario divenne la Parmalat di Callisto Tanzi. Come allenatore venne invece selezionato Zeman, poi esonerato a fine ottobre; la sua sostituzione con Giampiero Vitali si tradusse - per la squadra - nel decimo posto finale, piazzamento replicato l'anno seguente.\nLa svolta decisiva si verific\u00f2 nel 1989, con l'arrivo in panchina di Nevio Scala. Al termine della stagione che segn\u00f2 la morte di Ernesto Ceresini, in seguito rimpiazzato dal figlio Fulvio, il sodalizio parmense ottenne una storica promozione in A; la data \u00e8 quella del 27 maggio 1990, domenica in cui la vittoria (per 2-0) contro la Reggiana signific\u00f2 l'aritmetica salita nella massima categoria.\nI primi anni '90: l'era Pedraneschi-Scala.\nNell'estate 1990, immediatamente successiva alla promozione, la Parmalat di Tanzi assunse la propriet\u00e0 del club; la famiglia Ceresini, ad eccezione di una minima quota mantenuta da Fulvio, cedette infatti la maggioranza del pacchetto al nuovo presidente Giorgio Pedraneschi.\n1990-1992: dall'esordio in A alla vittoria della Coppa Italia.\nIn vista del debutto in massima serie, la compagine ducale scommise su acquisti mirati: al portiere brasiliano Taffarel si aggiunsero infatti Cuoghi, Grun e Brolin. In campionato, l'esordiente formazione vide il proprio terreno espugnato solamente da Juventus e Pisa: i 38 punti in classifica si tradussero nell'inatteso sesto posto, con la qualificazione per la Coppa UEFA.\nNel settembre 1991 i gialloblu poterono cos\u00ec esordire in Europa, uscendo al primo turno contro il CSKA Sofia per un gol incassato tra le mura amiche.\nLa seconda esperienza nella massima categoria si rivel\u00f2 meno proficua della prima, con un settimo posto finale. Soddisfazioni giunsero invece dalla Coppa Italia, dove il Parma sconfisse la Juventus nell'atto conclusivo: la disfatta di misura rimediata all'andata fu sovvertita nel ritorno, portando alla conquista del trofeo nonch\u00e9 ad un'altra apparizione internazionale.\n1992-1995: la definitiva affermazione.\nPrima del terzo campionato in A, l'organico increment\u00f2 ulteriormente la sua cifra tecnica con l'arrivo del fantasista Faustino Asprilla. All'apertura ufficiale della stagione 1992-93, il Parma perse la possibilit\u00e0 di alzare un altro trofeo: la sconfitta con il Milan consegn\u00f2 infatti la Supercoppa nazionale a questi ultimi. I ducali si espressero comunque su alti livelli, traendo giovamento dal contributo del colombiano: proprio un suo gol, il 21 marzo 1993, pose termine all'imbattibilit\u00e0 dei rossoneri sul fronte nazionale (cominciata nel maggio 1991). Il Parma colse inoltre le prime affermazioni in campo continentale, aggiudicandosi a Londra la Coppa delle Coppe contro il belga Anversa nella finale del Wembley.\nLa rapida scalata al successo confer\u00ec al club un posto nell'\u00e9lite del calcio italiano, circostanza riconducibile principalmente ai canoni di \u00abprovinciale\u00bb che la squadra recava appena pochi anni addietro. Rinforzata dagli acquisti di Crippa e Zola, la formazione si aggiudic\u00f2 \u2014 sempre contro i milanesi \u2014 la Supercoppa Europea. Al termine della stagione 1993-94 sfum\u00f2 l'occasione del bis europeo, poich\u00e9 la finale di Coppa delle Coppe che vedeva gli uomini di Scala impegnati contro l'Arsenal premi\u00f2 i britannici.\nA caratterizzare la stagione 1994-95 fu invece il confronto con la Juventus, estesosi a tre competizioni: i gialloblu ebbero la meglio nella finale di Coppa UEFA, aggiudicandosi tale trofeo per la prima volta. In campionato terminarono al secondo posto, perdendo nettamente in quel di Torino lo scontro diretto (4-0) alla terzultima giornata; la rivale bianconera si impose poi anche in Coppa Italia.\nL'estate 1995 port\u00f2 in Emilia il bulgaro Stoichkov, ma al suo apporto non corrispose alcun trofeo. Dopo aver fatto esordire in A il giovane portiere Buffon (che comp\u00ec il proprio debutto il 19 novembre 1995, ancora minorenne, contro il Milan), la formazione crociata si classific\u00f2 sesta in campionato: quest'annata segn\u00f2 la fine dell'\u00e8ra Scala, con un importante cambio anche nella dirigenza dove Stefano Tanzi (figlio di Calisto) subentr\u00f2 a Pedraneschi.\nL'era Tanzi.\n1996-2002: la fine di un ciclo.\nLa conduzione tecnica venne dunque affidata a Carlo Ancelotti, in passato giocatore del club. In campionato il Parma accus\u00f2 un avvio in sordina, trovandosi in ritardo di 6 punti dalla capolista Juventus a met\u00e0 torneo. Un tentativo di rimonta nella seconda parte del torneo port\u00f2 i ducali a scalare posizioni: la possibile lotta al primo posto fu per\u00f2 impedita dalla sconfitta con l'Udinese e dal pareggio con il Milan, con la formazione che termin\u00f2 seconda.\nIl piazzamento consent\u00ec di esordire, nella stagione 1997-98, in Champions League dove la squadra non super\u00f2 il primo turno: risult\u00f2 fatale il 2-2 contro lo Sparta Praga, allenato proprio dall'ex Scala.\nDopo il quinto posto del torneo 1997-98, Ancelotti lasci\u00f2 l'incarico a Malesani. L'ex tecnico della Fiorentina ottenne un risultato migliore in Serie A, classificandosi quarto, ma soprattutto realizz\u00f2 un \"double\" di coppe: il Parma vinse infatti la Coppa Italia contro i viola (per i gol segnati in trasferta) e la UEFA contro il Marsiglia, battendolo per 3-0. In agosto fu conquistata anche la Supercoppa nazionale, sconfiggendo in rimonta (2-1) il Milan. Il campionato 1999-2000 vide i ducali terminare al quarto posto, in compagnia dell'Inter: i nerazzurri vinsero per\u00f2 lo spareggio che metteva in palio la Champions League, facendo figurare gli emiliani in quinta posizione. Agli inizi del 2001, Sacchi sostitu\u00ec Malesani in panchina salvo poi dimettersi dopo appena 3 partite: il tecnico di Fusignano indic\u00f2 come motivazione l'eccessivo stress derivato dall'incarico.\nAl suo posto fu chiamato Renzo Ulivieri, con cui il Parma perse la finale di Coppa Italia: la Fiorentina si \u00abvendic\u00f2\u00bb della beffa di 2 anni prima, strappando il trofeo ai ducali. Il trofeo venne invece conquistato nel 2002, pur senza Buffon e Thuram: l'estremo difensore e lo stopper, entrambi in gialloblu da un lustro, furono infatti ceduti alla Juventus nell'estate 2001. Proprio contro i bianconeri, la compagine ducale si aggiudic\u00f2 la coppa.\n2002-2004: il biennio di Prandelli.\nLa vittoria del trofeo fu seguita dall'ingaggio di Cesare Prandelli, allenatore parmense a partire dal 2002. Prandelli perse la Supercoppa italiana contro i torinesi, ma ottenne il quinto posto in campionato grazie alle reti di Adriano e Mutu. Lo stesso piazzamento fu replicato nel torneo seguente, nonostante il crac Parmalat che caus\u00f2 l'arresto di Calisto Tanzi. A lungo in corsa per il quarto posto, contro Lazio e Inter, gli emiliani persero lo scontro diretto con i nerazzurri alla penultima gara: il gol fu realizzato da Adriano, rientrato ai milanesi dopo il prestito. Battere l'Udinese per 4-3 non risult\u00f2 sufficiente ai ducali, poich\u00e9 la vittoria dell'Inter a Empoli consegn\u00f2 ai lombardi l'accesso in Champions League.\nLa crisi finanziaria.\n2004-2006: il cambio di nome e un'altra qualificazione europea.\nLo scandalo della Parmalat dissest\u00f2 il quadro finanziario del club, tanto che nel giugno 2004 fu necessario il cambio di nome per scongiurare il fallimento. La guida tecnica pass\u00f2 nelle mani di Silvio Baldini, a capo del nuovo \"Parma Football Club\": nel dicembre 2004 egli venne esonerato, a causa della stentata situazione in campionato. Mentre in Coppa UEFA furono raggiunte le semifinali, in Italia la salvezza venne ottenuta soltanto allo spareggio: i ducali chiusero a pari punti con il Bologna, battendolo poi (con il totale di 2-1) in una doppia sfida nel mese di giugno.\nSenza pi\u00f9 Gilardino, ceduto al Milan nel corso dell'estate 2005, il Parma fin\u00ec al decimo posto la stagione 2005-06: le sentenze di \"Calciopoli\" portarono tuttavia gli emiliani in settima posizione, dando diritto a partecipare alla Coppa UEFA. Successivamente, fu ingaggiato Stefano Pioli.\nLa presidenza Ghirardi.\n2006-2009: l'insperata salvezza, la caduta in B e l'immediato ritorno.\nIl campionato 2006-07 inizi\u00f2 in maniera molto negativa per i ducali, che rimediarono 5 sconfitte nelle prime 7 giornate. Al contrario, in Europa, la squadra super\u00f2 il turno preliminare e la fase a gironi, accedendo in tal modo ai sedicesimi di finale. Nel gennaio 2007, la societ\u00e0 crociata fu messa in vendita tramite un'asta e rilevata da Tommaso Ghirardi che ne san\u00f2 la posizione debitoria. Il proseguire di risultati negativi in campionato provoc\u00f2, a febbraio, l'esonero di Pioli e la sostituzione con Ranieri. Dopo l'eliminazione in coppa ad opera dello Sporting Braga, i gialloblu reagirono tornando a lottare per la salvezza (dopo aver ottenuto soltanto 2 successi nel girone di andata). In primavera, tra lo stupore generale, fu tesserato anche Gene Gnocchi: il comico parmigiano, noto tifoso del club, aveva lanciato un appello televisivo per coronare il sogno di scendere in campo in Serie A. Messo sotto contratto per 2 mesi al minimo stipendio sindacale ( euro) gli fu assegnato il numero 52, in riferimento alla sua et\u00e0. Non ebbe per\u00f2 modo di esordire ufficialmente, stante la situazione sportiva che obblig\u00f2 i parmensi a lottare fino all'ultimo. La salvezza fu raggiunta il 27 maggio 2007, a 17 anni esatti dalla prima promozione, battendo per 3-1 l'Empoli. Subito dopo la fine del campionato Ranieri si dimise, lasciando spazio a Di Carlo.\nIl nuovo tecnico fu protagonista, suo malgrado, di un curioso episodio alla prima giornata del campionato 2007-08: in occasione della gara con il Catania (finita 2-2) fu colpito, con un calcio nel fondoschiena, dall'ex allenatore crociato Baldini. Le vittorie contro avversarie a loro volta in corsa per non retrocedere permisero di guadagnare punti importanti, prima che una spirale negativa colpisse il club facendolo precipitare nella zona critica. Dopo la sconfitta sub\u00ecta con la Sampdoria agli inizi di marzo, Di Carlo venne sollevato dall'incarico: al suo posto Ghirardi scelse H\u00e9ctor C\u00faper, tecnico dell'Inter dal 2001 al 2003. Neanche l'argentino fu per\u00f2 capace di invertire il trend negativo, venendo anzi esonerato dopo due mesi dall'ingaggio: risult\u00f2 fatale il 3-1 patito dalla Fiorentina, che compromise ancor di pi\u00f9 le possibilit\u00e0 di salvarsi. Nella settimana precedente l'ultima - e decisiva - gara, venne nominato Andrea Manzo che era gi\u00e0 a capo del settore Primavera. La sconfitta per 2-0 con l'Inter (che conquist\u00f2 il titolo) e il contemporaneo pareggio del Catania con la Roma (a sua volta in lizza per lo scudetto) causarono la prima retrocessione, dopo 18 anni consecutivi nella categoria pi\u00f9 alta.\nPer tentare l'immediata risalita, Ghirardi si affid\u00f2 al navigato Luigi Cagni. Gi\u00e0 a settembre tuttavia, fu sostituito da Guidolin. Una serie di risultati positivi port\u00f2, sia pure provvisoriamente, la squadra al comando del torneo nel mese di dicembre; nonostante un inizio di 2009 poco brillante - culminato nella sconfitta di Ancona che il presidente pun\u00ec con un ritiro aggiuntivo -, i ducali si issarono stabilmente al secondo posto. La promozione giunse il 16 maggio, grazie al pareggio esterno (2-2) contro il Cittadella. A conclusione del torneo, furono diversi i primati fatti registrare dalla compagine crociata: ad un'imbattibilit\u00e0 durata 18 partite si aggiunsero il minor numero di battute d'arresto (soltanto 4, nessuna delle quali al Tardini) nonch\u00e9 l'attacco pi\u00f9 prolifico (65 gol segnati) e la difesa meno perforata (34 reti incassate).\n2009-2013: fortune alterne.\nGuidolin venne confermato avendo raggiunto l'obiettivo, mentre Ghirardi non bad\u00f2 a spese per mettere a sua disposizione una rosa competitiva: furono acquistati Panucci, Bojinov, Galloppa, Zaccardo e Biabiany. La partenza in campionato fu buona, tanto che in autunno i ducali salirono addirittura al quarto posto. Come l'anno precedente, tuttavia, la formazione pag\u00f2 un calo di rendimento palesatosi dopo la sosta natalizia. L'apice del momento negativo si raggiunse a febbraio, quando Panucci - per motivazioni personali - rescisse il contratto con la squadra. Gli emiliani non tardarono a riprendersi, infilando una striscia di 8 partite senza sconfitte: degno di nota fu il successo in casa sul Milan, firmato dal gol di Bojinov a tempo scaduto. Toltasi la soddisfazione di mandare al tappeto anche la Juventus (3-2 a Torino), la squadra gialloblu termin\u00f2 all'ottavo posto cullando fino alla fine il sogno dell'ingresso in Europa League.\nConquistata una tranquilla salvezza nel campionato seguente, alla seconda giornata del 2011-12 (la prima effettiva) i crociati vestirono i panni della prima avversaria ufficiale per la Juventus nel suo nuovo impianto, lo Stadium: il risultato fu di 4-1 per i bianconeri. Nel gennaio 2012, Franco Colomba (subentrato a Pasquale Marino l'anno prima) pag\u00f2 con l'esonero la sconfitta (5-0) riportata con l'Inter: il suo successore fu Roberto Donadoni. Le vicende del mercato invernale portarono all'addio di Hern\u00e1n Crespo, che rimane con 72 gol il giocatore pi\u00f9 prolifico della storia parmense.\nIn chiusura di campionato, i ducali misero a segno la serie-record di 7 vittorie consecutive: i 21 punti conquistati trasformarono lo spettro della retrocessione nella speranza europea, svanita per soli 2 punti. L'estate 2012 vide l'aggiunta di nuovi volti in attacco, ovvero l'algerino Ishak Belfodil e l'italobrasiliano Amauri. Il campionato 2012-13 si segnal\u00f2 soprattutto per due importanti traguardi statistici, vale a dire il millesimo gol dei ducali in A (realizzato da Palladino contro l'Udinese il 18 novembre) e la trecentesima vittoria in Campionato (conseguita a Bologna il 22 dicembre). La stagione fin\u00ec con un decimo posto, alla quota di 49 punti.\nGli anni recenti.\n2013-2015: dall'Europa al fallimento.\nL'anno seguente la squadra acquist\u00f2 Antonio Cassano dall'Inter, in cambio di Belfodil. Anche grazie al contributo di \"Fantantonio\", i ducali disputarono un campionato positivo che termin\u00f2 al sesto posto. Il piazzamento avrebbe valso la qualificazione all'Europa League, ma la licenza UEFA non venne concessa per il ritardo - da parte della societ\u00e0 - nel corrispondere gli stipendi e gli oneri tributari. Il club present\u00f2 tuttavia un ricorso, ma il mancato accoglimento fece assegnare il posto in coppa al Torino (che aveva chiuso il campionato alle spalle degli emiliani).\nI problemi economici attanagliarono il Parma anche nella stagione 2014-15, in cui la formazione collezion\u00f2 - tra l'altro - risultati mediocri in campionato. Il duplice cambio di propriet\u00e0 non riusc\u00ec a risanare la situazione finanziaria, con la squadra che ricevette inoltre penalizzazioni in termini di classifica. Dichiarato ufficialmente fallito il 19 marzo 2015, il Parma fu mantenuto in vita dall'esercizio provvisorio. La \"d\u00e9b\u00e2cle\" sportiva si consum\u00f2 a fine aprile, quando la sconfitta con la Lazio (4-0) determin\u00f2 l'aritmetica retrocessione; il torneo venne poi concluso in ultima posizione, con 19 punti (senza la penalizzazione sarebbero stati 26). I fallimenti delle aste causarono, il 22 giugno successivo, la definitiva dichiarazione di scomparsa del club.\nDal 2015: la rifondazione e il triplo salto di categoria.\nSoltanto 5 settimane pi\u00f9 tardi, il 27 luglio, la societ\u00e0 venne rifondata. Il neonato club, che prese il nome \"Societ\u00e0 Sportiva Dilettantistica Parma Calcio 1913\", eredit\u00f2 la tradizione sportiva del sodalizio scomparso. Ammessi a partecipare in sovrannumero al campionato di Serie D, gli emiliani (alla cui conduzione tecnica viene posto l'ex calciatore Apolloni) non tardarono ad evidenziare mire di rivalsa agonistica. Rimasti imbattuti per l'intero campionato, conquistarono la promozione in Lega Pro gi\u00e0 nell'aprile 2016. La stagione 2016-17 vide quindi la compagine ducale competere nella divisione superiore, chiudendo al secondo posto il campionato ed accedendo ai play-off: la vittoria contro l' comport\u00f2 il ritorno in B, a nemmeno due anni dalla radiazione.\nNel campionato cadetto 2017-18 il Parma allenato da Roberto D'Aversa, sedutosi in panchina a fine 2016, risulta discontinuo nel girone di andata Durante la seconda parte del torneo, i gialloblu riescono tuttavia a risalire la china: all'ultima giornata della stagione regolare, superando in classifica il Frosinone, la squadra si posiziona seconda e viene promossa in A. La terza promozione consecutiva (che costituisce un record per il calcio italiano, dacch\u00e9 nessun club era mai stato capace di risalire dalla D alla massima serie in appena un triennio) coincide con il ritiro del capitano Alessandro Lucarelli, che dopo il fallimento del 2015 decise di rimanere a Parma. In estate, l'ammissione alla categoria \u00e8 messa in dubbio poich\u00e9 viene scoperto un presunto tentativo di combine con lo Spezia riguardante la partita che aveva assegnato la promozione. In primo grado, l'attaccante Emanuele Calai\u00f2 \u00e8 stato ritenuto colpevole di tentato illecito sportivo e squalificato per due anni, mentre al Parma sono stati inflitti 5 punti di penalit\u00e0 da scontare nel torneo 2018-19. Tuttavia, in appello l'accusa \u00e8 stata derubricata a semplice slealt\u00e0 sportiva, quindi la squalifica a Calai\u00f2 \u00e8 stata ridotta a 4 mesi (con l'aggiunta di 30.000 euro di ammenda), mentre la penalizzazione del Parma \u00e8 stata convertita in 20.000 euro di ammenda."}
{"id": "2450072", "revid": "729019", "url": "https://it.wikipedia.org/wiki?curid=2450072", "title": "S-30", "text": "Tsybin S-30 (o Tsybin RSS) \u00e8 un missile da crociera aviolanciato sviluppato in Unione Sovietica dall'OKB-265 di Pavel Vladimirovi\u010d Cybin alla fine degli anni cinquanta. Lo sviluppo dell'ordigno, derivato dal mai realizzato bombardiere strategico supersonico Tsybin RS, fu interrotto nel 1960.\nStoria.\nSviluppo.\nLo sviluppo del missile R-30 \u00e8 strettamente legato a quello del bombardiere Tsybin RS, al quale Cybin inizi\u00f2 a lavorare a partire dal 23 maggio 1955. Tuttavia, il velivolo si rivel\u00f2 tecnologicamente eccessivo. Quindi, si decise di rivederlo completamente, e di sviluppare due progetti distinti: il ricognitore Tsybin RSR ed il missile da crociera S-30.\nIl progetto relativo al missile fu avviato il 31 luglio 1958. Dal punto di vista tecnico, riprendeva molte delle soluzioni utilizzate sul Tsybin 2RS. Visto che l'S-30 avrebbe dovuto essere un missile aviolanciato, si pose il problema dell'aereo vettore: infatti, le dimensioni previste superavano i venti metri, ed anche il peso era notevole. L'ufficio tecnico Tupolev fu incaricato di studiare un velivolo idoneo. Nonostante le obiezioni di Andrej Tupolev ad un'idea di questo tipo, gli studi al riguardo si concretizzarono nel Tupolev Tu-95S, una versione apposita del quadrimotore sovietico. Questo velivolo, tuttavia, rimase sulla carta, ed il suo sviluppo fu abbandonato nel 1961.\nNel 1959, dopo la chiusura del suo ufficio tecnico, gli uomini di Cybin furono posti alle dipendenze dell'OKB-23 Myasishchev e sistemati presso lo stabilimento numero 23, affinch\u00e9 continuassero gli studi sull'S-30. Tuttavia, il problema relativo all'aereo vettore continu\u00f2 ad ostacolare i lavori sul missile: infatti, nessuno dei bombardieri progettati da Vladimir Myasishchev (Myasishchev M-4 ed M-50) era abbastanza capace. Poco tempo dopo, in seguito allo scioglimento dell'OKB-23, Cybin ed i suoi uomini rimasero temporaneamente nello stabilimento. Insieme a questi, vi era anche Roberto Oros di Bartini, il quale progett\u00f2 un aereo, il Bartini A-57, che avrebbe dovuto essere in grado di trasportare il missile. Tuttavia, il velivolo non fu mai costruito e gli studi sull'S-30 furono definitivamente interrotti nel 1960.\nOccorre precisare che pure Myasishchev inizi\u00f2 a lavorare ad una propria versione dell'S-30, di dimensioni inferiori, chiamata M-61. Anche questo progetto, tuttavia, venne abbandonato nel 1960.\nDescrizione tecnica.\nIl progetto dell'S-30 (o RSS) era ampiamente basato su quello del Tsybin 2RS, con il quale condivideva ali, coda ed impianto propulsivo. Rispetto al progetto originale, la fusoliera fu riprogettata e accorciata, e vennero rimossi alcuni equipaggiamenti. Tuttavia, le dimensioni rimasero eccessive (oltre 22 metri di lunghezza). Anche il peso al lancio (22 tonnellate circa) era notevole, e questo nonostante gli sforzi dei progettisti di utilizzare dei materiali pi\u00f9 leggeri (tra le varie soluzioni , fu considerata una lega in alluminio-berillio, che per\u00f2 risult\u00f2 essere fortemente tossica). Le ali del missile avevano un'apertura di 9 metri, ed una superficie di 64 metri quadrati.\nLa propulsione avrebbe dovuto essere assicurata da due statoreattori Bondaryuk RD-013, sistemati alle estremit\u00e0 delle ali. La velocit\u00e0 prevista era di circa Mach 2.5-2.7, e la gittata utile avrebbe dovuto raggiungere i 5.000 chilometri.\nLa testata, termonucleare, avrebbe dovuto essere di tipo RDS-6, della potenza di 400 kilotoni e dal peso di 1.800\u00a0kg. Tuttavia in seguito fu considerata una versione alleggerita, chiamata \u201cprodotto 37d\u201d.\nPer quanto riguarda il funzionamento, secondo le intenzioni dei progettisti il missile avrebbe dovuto essere portato in volo da un aereo-madre, e poi lanciato. Nel caso del Bartini A-57, era prevista la sistemazione dell'S-30 sul dorso del velivolo. Lo sgancio sarebbe dovuto avvenire alla velocit\u00e0 di 800\u2013850\u00a0km/h, ad una quota di 11.000 metri. Il missile avrebbe poi raggiunto i 20.000 metri, e qui avrebbe proseguito la sua corsa. Giunto nei pressi dell'obiettivo, l'S-30 avrebbe dovuto effettuare una picchiata. La testata avrebbe dovuto esplodere a circa tre o quattro chilometri di quota."}
{"id": "2450081", "revid": "76963", "url": "https://it.wikipedia.org/wiki?curid=2450081", "title": "Gabrielle Scharnitzky", "text": "Gabrielle Scharintzky \u00e8 nata a Amberg, dove \u00e8 cresciuta. Dopo aver frequentato la Dr.-Johanna-Decker-Realschule, ha lavorato per una agenzia di viaggi Amberger. Poi ha lasciato la citt\u00e0 per stabilirsi a Berlino dove ha iniziato la carriera di attrice. Ha lavorato anche a New York nel 1996. Ha lavorato sia in teatro che per la televisione e il cinema. Ha lavorato anche con molti registi italiani, il pi\u00f9 famoso film italiano che ha girato \u00e8 il film \"Anime veloci\". Ha recitato dal 2005 al 2007 in \"Verliebt in Berlin\", dove interpretava Sophie von Brahmberg. Dal 2009 al 2010 ha recitato nella soap \"Tempesta d'amore\".\nDoppiatrici italiane.\nNelle versioni in italiano, Gabrielle Scharnitzky \u00e8 stata doppiata da:"}
{"id": "2450084", "revid": "115644282", "url": "https://it.wikipedia.org/wiki?curid=2450084", "title": "Universit\u00e0 Seikei", "text": "L' \u00e8 un'universit\u00e0 privata situata nel quartiere Kichij\u014dji della citt\u00e0 Musashino, conurabata alla metropoli di Tokyo. Inizialmente nel 1906 l'istituto era una scuola e venne fondato da Haruji Nakamura. Con il contributo del ricco banchiere Nakamura Iwasaki, che divenne leader della Mitsubishi venne spostata nella sede attuale che \u00e8 nota per i filari di alberi Zelkova. Il fruscio del vento tra le fronde \u00e8 stato inserito nel 1997 dal Ministero dell'ambiente (Giappone) nell'elenco dei 100 paesaggi sonori del Giappone. Negli anni quaranta sub\u00ec varie riorganizzazioni fino ad arrivare allo stato di universit\u00e0 nel 1949. Possiede ancora delle strette relazioni con il Gruppo Mitsubishi."}
{"id": "2450092", "revid": "838137", "url": "https://it.wikipedia.org/wiki?curid=2450092", "title": "Queen's Club Championships 2008 - Doppio", "text": "Il doppio del Queen's Club Championships 2008 \u00e8 stato un torneo di tennis facente parte dell'ATP Tour.\nMark Knowles e Daniel Nestor erano i detentori del titolo, ma Knowles quest'anno ha deciso di non partecipare. Solo Nestor ha partecipato facendo coppia con Nenad Zimonji\u0107,e ha vinto in finale 6\u20134, 7\u20136(3), contro Marcelo Melo e Andr\u00e9 S\u00e1.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2450095", "revid": "599013", "url": "https://it.wikipedia.org/wiki?curid=2450095", "title": "Morante", "text": ""}
{"id": "2450097", "revid": "892776", "url": "https://it.wikipedia.org/wiki?curid=2450097", "title": "Brabham BT50", "text": "La Brabham BT50 \u00e8 una monoposto di Formula 1 realizzata dal team inglese Brabham e ha preso parte al campionato mondiale del 1982.\nAdattamento delle varie versioni della BT49, che calcava le piste dalla fine del 1979, era motorizzata BMW 1.5 Turbo; i piloti erano il Campione del Mondo Piloti in carica Nelson Piquet (N\u00b01) e Riccardo Patrese (N\u00b02).\nLa vettura nel corso della stagione 1982 vinse 1 gara (Gran Premio del Canada) su 13 disputate conquistando una pole position e facendo segnare il giro pi\u00f9 veloce in ben 3 gran premi. Fu utilizzata da entrambi i piloti nel primo Gran Premio stagionale in Sud Africa, poi venne affidata per lo sviluppo al solo Piquet, mentre Patrese continu\u00f2 a portare in pista la BT49D motorizzata Ford Cosworth (con la quale vinse a Monte Carlo il suo primo Gran Premio, nonch\u00e9 l'ultimo per la gloriosa BT49), e di nuovo assegnata ad entrambi i piloti a partire dalla quinta prova mondiale, in Belgio."}
{"id": "2450098", "revid": "1566286", "url": "https://it.wikipedia.org/wiki?curid=2450098", "title": "Jon Cryer", "text": "Biografia.\nFiglio degli attori Gretchen e David Cryer, Cryer fece il suo debutto da protagonista nel 1984 nella commedia romantica \"Una cotta importante\", ma acquis\u00ec maggiore fama con il ruolo di Duckie nel film di Howard Deutch \"Bella in rosa\".\nNel 1991 ha recitato in \"Hot Shots!\" nel ruolo di Jim Pfaffenbach \"Sguardone\".\nNel 1998 fin\u00ec di scrivere e produrre il film \"Went to Coney Island on a Mission From God... Be Back by Five\", che fu ben accolto.\nDal 2003 al 2015 \u00e8 stato uno dei protagonisti della sit-com \"Due uomini e mezzo\" nel ruolo di Alan Harper, grazie al quale nel 2009 ha vinto il Premio Emmy come Migliore attore non protagonista in una serie comica o commedia.\nNel 2009 appare in una puntata della sit-com \"Hannah Montana\", nel ruolo del padre di Lilly Truscott.\nDal 2019 impersona Lex Luthor, storico nemico di Superman, nella serie televisiva \"Supergirl\"."}
{"id": "2450103", "revid": "320578", "url": "https://it.wikipedia.org/wiki?curid=2450103", "title": "Caglio vero", "text": ""}
{"id": "2450104", "revid": "287204", "url": "https://it.wikipedia.org/wiki?curid=2450104", "title": "Cyanoramphus ulietanus", "text": "Il parrocchetto di Raiatea (Cyanoramphus ulietanus) \u00e8 un uccello estinto della famiglia degli Psittaculidi.\nDescrizione.\nRaggiungeva una lunghezza di 25\u00a0cm. La testa era di color marrone cioccolata; il becco, dalla punta nera, era grigio-bluastro; il dorso e le ali erano marroni; la parte inferiore del dorso e la coda esibivano una tinta marrone rossiccia; sul sottoala, le copritrici e le altre penne erano viola-grigiastre; il petto, l'addome e il sottocoda erano giallo ocra; le remiganti mediane erano marrone-oliva e le altre grigio-bluastre; i piedi erano marrone-grigiastri e gli occhi arancioni.\nDistribuzione.\nViveva solamente a Raiatea (nelle Isole della Societ\u00e0), probabilmente nelle foreste.\nEstinzione.\nNei musei di tutto il mondo vi sono solamente due esemplari conservati di parrocchetto di Raiatea. La data della loro cattura, comunque, \u00e8 piuttosto controversa. Erwin Stresemann (1950) e James C. Greenway (1958) ritenevano che risalissero al 1773 o al 1774, ma nel 1979 l'ornitologo neozelandese David G. Medway, sulla base di quanto affermato nel diario di viaggio di Joseph Banks, propose che entrambi gli esemplari fossero stati catturati nel novembre 1777 nel corso del terzo viaggio di James Cook. Oggi questi esemplari si possono vedere al Natural History Museum di Londra e al Naturhistorisches Museum di Vienna. Le ragioni della scomparsa di questa specie rimangono ignote. Si presume che la deforestazione e l'introduzione di specie alloctone, come i ratti, abbiano giocato un ruolo importante nella sparizione. L'unico dato certo \u00e8 che il parrocchetto di Raiatea sia scomparso poco dopo essere stato scoperto."}
{"id": "2450105", "revid": "290948", "url": "https://it.wikipedia.org/wiki?curid=2450105", "title": "Galio", "text": ""}
{"id": "2450106", "revid": "767487", "url": "https://it.wikipedia.org/wiki?curid=2450106", "title": "Distretto di Aqk\u00f6l", "text": "Il distretto di Aqk\u00f6l (in kazako: \u0410\u049b\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqk\u00f6l."}
{"id": "2450108", "revid": "287204", "url": "https://it.wikipedia.org/wiki?curid=2450108", "title": "Cyanoramphus unicolor", "text": "Il parrocchetto delle Antipodi (Cyanoramphus unicolor) \u00e8 un uccello della famiglia degli Psittaculidi endemico delle Isole Antipodi.\nDistribuzione e habitat.\nL'areale di questa specie \u00e8 ristretto alle isole Antipodi, un gruppo di un gruppo di isole sub-antartiche disabitate a sud della Nuova Zelanda, di cui fanno parte territorialmente."}
{"id": "2450109", "revid": "38120", "url": "https://it.wikipedia.org/wiki?curid=2450109", "title": "Micronutriente", "text": ""}
{"id": "2450114", "revid": "92723", "url": "https://it.wikipedia.org/wiki?curid=2450114", "title": "Trittico di Danzica", "text": "Il Trittico di Danzica o del Giudizio Universale \u00e8 un dipinto a olio su tavola (221x161 cm il pannello centrale e 223,5x72,5 ciascuno scomparto laterale) di Hans Memling, databile al 1467-1473 circa e conservato nel Museo Nazionale di Danzica.\nStoria.\nIl trittico venne commissionato dal banchiere fiorentino Angelo Tani, direttore del Banco Medici a Bruges, per adornare l'altare di San Michele nella Badia Fiesolana nei pressi di Firenze. Gli stemmi del committente e di sua moglie Caterina Tanagli si trovano vicino ai ritratti dei due sulle ante esterne del trittico. La coppia si era sposata nel 1467 e si sa che il dipinto venne spedito nel 1473, per cui la datazione oscilla tra queste due date, con un pi\u00f9 probabile inizio della stesura verso il 1470.\nDurante il viaggio sulla galea San Tommaso, il 27 aprile 1473 l'opera venne trafugata con tutto il carico durante la navigazione nella Manica, per un assalto del corsaro di Danzica, Paul Beneke, che don\u00f2 poi l'opera alla cattedrale della sua citt\u00e0. Nonostante le richieste di papa Sisto IV e di Lorenzo il Magnifico non venne mai restituita. Qui divenne uno dei modelli fondamentali per tutta la pittura dell'area baltica. Il trittico venne spostato solo nel XX secolo, nell'attuale museo.\nAttribuita per la prima volta a Memling nel 1843 da H. G. Hotho, la sua paternit\u00e0 \u00e8 unanimemente riconosciuta ed \u00e8 considerata, unitamente al \"Reliquiario di sant'Orsola\", il suo capolavoro. Mentre Stendhal defin\u00ec l'opera \u00abuna crosta della scuola tedesca\u00bb, il Voll vi vide un profondo senso artistico e un'energia poetica lontana da virtuosismi esteriori.\nDescrizione.\nIl trittico si compone di un grande pannello centrale rappresentante il \"Giudizio Universale\", di un pannello sinistro, dipinto su entrambe le facce, con la \"Porta del Paradiso\", sul retro, il \"donatore Angelo Tani presso una statua della Madonna\", e di un pannello destro, con l\"Inferno\" e sul retro la \"Donatrice Caterina Tanagli presso la statua di san Michele\".\nPannello centrale.\nIl pannello centrale mostra Cristo giudice che, assiso sull'arcobaleno, con i piedi su un globo (la terra) e circondato da una sfolgorante nube di fuoco, d\u00e0 avvio al Giudizio. In alto quattro angeli recano i simboli della Passione (colonna della flagellazione, croce, corona di spine, lancia di Longino, spugna di aceto, chiodi e martello), mentre una spada e un giglio sono ai lati della testa di Cristo, come a indicarla per centrare l'attenzione dello spettatore sulla sua figura. Ai suoi lati, sulla stessa nube, allineati su due file in scorcio, si trovano gli apostoli, la Vergine e Giovanni Battista, mentre in basso si vede san Michele che, sulla terra, d\u00e0 compimento al giudizio.\nGes\u00f9 e Michele compongono l'asse verticale del dipinto, attorno a cui ruotano tutti i movimenti di personaggi, con andamenti pressoch\u00e9 simmetrici. Straordinario \u00e8 il riflesso della scena sull'armatura di Michele, vero e proprio sfoggio virtuosistico delle impareggiabili conoscenze sul \"lustro\" possedute dai fiamminghi.\nAl suono delle trombe angeliche, suonate dagli angeli nel livello mediano, i morti si risvegliano dai sepolcri e Michele li giudica soppesandoli con la bilancia: a destra finiscono i dannati, incalzati dai diavoli, e a sinistra i beati. un tema tipicamente medievale, quello della lotta tra un angelo e un diavolo per un'anima, \u00e8 raffigurato alla sinistra di Michele. Tra i peccatori c'\u00e8 chi ha avanzato l'ipotesi che possa trovarsi un ritratto di Tommaso Portinari, rivale e successore del Tani alla guida dell'istituto bancario fiorentino.\nLa parte bassa del pannello \u00e8 dominata dai corpi nudi, che si ritrovano anche nei due scomparti laterali.\nPannello sinistro.\nNel pannello di sinistra i beati vengono accompagnati in paradiso: accolti da san Pietro e da un angelo sulla scala divina di cristallo, essi, con calma e deferenza, sono rivestiti durante l'ascesa dagli angeli e guidati alla porta del Paradiso, raffigurata come uno sfavillante portale gotico, ricco di bassorilievi allegorici, sul cui ballatoio sta l'orchestra angelica, sullo sfondo del cielo dorato dell'Empireo, che sfolgora attraverso le nubi.\nPannello destro.\nIn quello di destra \u00e8 rappresentato l'inferno: un angelo con la tromba, fungente da raccordo con il pannello centrale, vigila sull'antro infuocato dove i dannati, in pose drammaticamente caotiche e scomposte, sono torturati dai diavoli, che li prendono con uncini e altre armi per scaraventarli nelle fiamme eterne.\nLa scena infernale spesso sollecitava le fantasie degli artisti nordici, permettendo di creare infinite scene grottesche e macabre, con invenzioni sorprendenti nelle fisionomie dei diavoli; Memling per\u00f2, pi\u00f9 intellettuale e sofisticato, prefer\u00ec piuttosto concentrarsi sulle figure e sulle espressioni dei dannati, evitando il ricorso alla fantasia spinta dei suoi colleghi.\nStile.\nProprio dal confronto con il celebre \"Polittico del Giudizio universale\" di Rogier van der Weyden, al quale Memling si ispir\u00f2, \u00absi vede quanto Memling fosse pi\u00f9 progredito: Rogier suddivise la scena in nove tavole che non hanno un nesso molto organico tra di loro, mentre Memling concepisce la superficie del quadro come un tutto unitario; in Rogier troviamo ancora chiaramente il rapporto con le sculture medievali, mentre Memling persegue compiti puramente pittorici; Rogier, infine, si accost\u00f2 soltanto con grande cautela al problema del nudo, invece il maestro della fine del secolo si distingue proprio per aver dato con particolare predilezione, in questo soggetto pi\u00f9 che mai adatto allo scopo, un numero per quanto possibile alto di movimentati nudi maschili e femminili\u00bb, rilevando altres\u00ec la loro \u00abfoggia morbida ed elegante\u00bb e la \u00abtoccante espressione del viso\u00bb.\nRicostruzione.\nAperto\nChiuso"}
{"id": "2450118", "revid": "1226", "url": "https://it.wikipedia.org/wiki?curid=2450118", "title": "Soror (pianeta)", "text": ""}
{"id": "2450119", "revid": "767487", "url": "https://it.wikipedia.org/wiki?curid=2450119", "title": "Distretto di Ar\u0161aly", "text": "Il distretto di Ar\u0161aly (in kazako: \u0410\u0440\u0448\u0430\u043b\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Ar\u0161aly."}
{"id": "2450120", "revid": "294822", "url": "https://it.wikipedia.org/wiki?curid=2450120", "title": "Olga Vittoria Gentili", "text": ""}
{"id": "2450121", "revid": "62221", "url": "https://it.wikipedia.org/wiki?curid=2450121", "title": "Erba zolfina", "text": ""}
{"id": "2450128", "revid": "110157", "url": "https://it.wikipedia.org/wiki?curid=2450128", "title": "Adorj\u00e1s", "text": "Adorj\u00e1s \u00e8 un comune dell'Ungheria di 191 abitanti (dati 2009) situato nella provincia di Baranya, nella regione Transdanubio Meridionale.\nSociet\u00e0.\nEvoluzione demografica.\nSecondo i dati del censimento 2001 il 96,7% degli abitanti \u00e8 di etnia ungherese."}
{"id": "2450131", "revid": "767487", "url": "https://it.wikipedia.org/wiki?curid=2450131", "title": "Elvis Perkins", "text": "Ha debuttato nel 2007 con l'album \"Ash Wednesday\", che ha portato in tourn\u00e9e con la band denominata Elvis Perkins in Dearland. Con la stessa formazione, nel 2009, ha inciso un album eponimo, il suo secondo. Nel febbraio 2015 esce il suo terzo album \"I Aubade\".\nBiografia.\nFiglio del noto attore Anthony Perkins e della fotografa ed attrice Berry Berenson (sorella dell'attrice Marisa Berenson e figlia del diplomatico Robert L. Berenson), \u00e8 cresciuto tra Los Angeles e New York con il fratello maggiore Oz, poi divenuto attore. Giovanissimo prende lezioni di sassofono, per poi passare alla chitarra. Il suo insegnante \u00e8 Prescott Niles, gi\u00e0 bassista dei The Knack, e curiosamente si appassiona alla chitarra classica pi\u00f9 che al rock. A 16 anni perde il padre, a 25 la madre, tra i passeggeri del volo American Airlines 11 schiantatosi contro le Torri Gemelle nell'attacco terroristico dell'11 settembre 2001. Il suo percorso artistico resta cos\u00ec segnato anche dalle tragedie personali che inevitabilmente ne influenzano la poetica e soprattutto le sue prime composizioni.\nL'esordio discografico avviene nel 2007 con l'album \"Ash Wednesday\" pubblicato dall'etichetta indipendente XL Recordings, ma in realt\u00e0 inciso gi\u00e0 da un anno e composto per lo pi\u00f9 nel 2001. Il disco riscuote un'ottima accoglienza di critica e un discreto successo di pubblico, cos\u00ec Elvis Perkins d\u00e0 avvio ad una lunga tourn\u00e9e con la sua band di polistrumentisti composta da Brigham Brough (basso, voce, sassofono), Wyndham Boylan-Garnett (organo, armonium, trombone, chitarra, voce) e Nick Kinsey (batteria, clarinetto, voce) che prende il nome di Elvis Perkins in Dearland. A due anni di distanza, il 10 marzo 2009, esce un nuovo album che porta lo stesso nome della band."}
{"id": "2450133", "revid": "767487", "url": "https://it.wikipedia.org/wiki?curid=2450133", "title": "Distretto di Astrahan", "text": "Il distretto di Astrahan (in kazako: \u0410\u0441\u0442\u0440\u0430\u0445\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Astrahan."}
{"id": "2450137", "revid": "116858905", "url": "https://it.wikipedia.org/wiki?curid=2450137", "title": "Passa il piatto", "text": "Passa il piatto \u00e8 stata una mini-serie prodotta in dieci stati tramite Disney Channel nel 2007. Presentato da Brenda Song, il programma ha cameo da parte di varie star dei Disney Channel di tutto il mondo.\nLo show.\nLo show ha il compito di ampliare le conoscenze culturali dei telespettatori, nei confronti delle pietanze dei principali paesi mondiali che trasmettono il canale Disney Channel.\nCast.\nCome conduttrice principale \u00e8 stata scelta Brenda Song, mentre per quanto riguarda le presentazioni nazionali italiane sono stati scelti Ambra Lo Faro e Giulio Rubinelli.\nAltri membri sono:"}
{"id": "2450138", "revid": "25102146", "url": "https://it.wikipedia.org/wiki?curid=2450138", "title": "Teramum", "text": ""}
{"id": "2450141", "revid": "767487", "url": "https://it.wikipedia.org/wiki?curid=2450141", "title": "Distretto di Atbasar", "text": "Il distretto di Atbasar (in kazako: \u0410\u0442\u0431\u0430\u0441\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Atbasar."}
{"id": "2450142", "revid": "1456895", "url": "https://it.wikipedia.org/wiki?curid=2450142", "title": "Nikita Vitjugov", "text": "\u00c8 stato campione russo nel 2021, bronzo alle Olimpiadi degli scacchi nel 2018. \u00c8 dal marzo del 2013 quasi stabilmente fra i primi 30 giocatori nella classifica mondiale FIDE, ha superato la fatidica soglia dei 2700 punti Elo FIDE nell'aggiornamento di marzo 2010, entrando nella categoria informale dei cosiddetti Super GM.\nBiografia.\nImpara il gioco degli scacchi dal nonno, campione regionale, all'et\u00e0 di cinque anni. Per assecondare la sua passione la famiglia ingaggia come allenatore il maestro internazionale Alexej Yuneev, con il quale nel 1997, all'et\u00e0 di dieci anni, diventa candidato maestro dello sport. Ottiene il titolo di maestro internazionale nel 2006 e di grande maestro internazionale nel 2007, all'et\u00e0 di 19 anni. Nel 2010 scrive un libro sulla difesa Francese.\nStatistiche.\nNella lista FIDE di novembre 2019 ha raggiunto il suo record personale con un punteggio Elo di 2751 punti, dato che lo ha collocato al 19\u00ba posto nella classifica mondiale e al quinto posto tra i giocatori russi."}
{"id": "2450150", "revid": "22475", "url": "https://it.wikipedia.org/wiki?curid=2450150", "title": "Pok\u00e9mon Dash!", "text": ""}
{"id": "2450151", "revid": "4175", "url": "https://it.wikipedia.org/wiki?curid=2450151", "title": "Campionato femminile Rugby Europe", "text": "Il Campionato europeo di rugby a 15 femminile (in inglese \"Women's European Trophy\", in francese \"Troph\u00e9e europ\u00e9en f\u00e9minin de rugby \u00e0 XV\") \u00e8 la massima competizione europea di rugby a 15 femminile per squadre nazionali, ed \u00e8 organizzata da Rugby Europe, organismo di governo della disciplina in Europa e branca continentale di World Rugby; analogo femminile del campionato europeo per Nazioni maschile, a differenza di quest'ultimo prevede la partecipazione delle Nazionali di fascia pi\u00f9 alta, che partecipano anche al Sei Nazioni femminile.\nIstituito nel 1988 come Coppa Europa femminile senza valore ufficiale da parte della FIRA, esso vide la sua prima edizione ufficiale nel 1995, e il Paese ospitante fu l'Italia.\nDal 2000, inoltre, esso si svolge su due divisioni, dette Pool A (la prima divisione) e Pool B (la seconda).\nLe due Nazioni pi\u00f9 vittoriose della competizione sono (a tutto il 2009 quattro titoli, di cui il primo, quello del 1988, non ufficiale) e (3 titoli e un secondo posto); nel 2008 la Francia ha partecipato alla Pool A con la squadra \"A\" e alla Pool B con la Militare; a seguire figura l' (3 vittorie, una delle quali senza valore di campionato europeo); e vantano due vittorie ciascuna.\nL'edizione del 2009 \u00e8 valsa come zona europea di qualificazione alla Coppa del Mondo femminile 2010.\nRugby Europe assegna il titolo di campione europeo solo alle edizioni di trofeo che si tengono negli anni bisestili."}
{"id": "2450155", "revid": "599013", "url": "https://it.wikipedia.org/wiki?curid=2450155", "title": "Sergio Galv\u00e1n Rey", "text": "Caratteristiche tecniche.\nGiocava come attaccante, e grazie alla sua abilit\u00e0 di finalizzare ha raggiunto la cifra di 211 reti nel campionato colombiano di calcio, a 6 reti dal capocannoniere Iv\u00e1n Valenciano; successivamente, nell'aprile 2010, lo ha completamente superato.\nCarriera.\nClub.\nInizi\u00f2 a giocare nel Concepci\u00f3n F\u00fatbol Club, passando anche per il settore giovanile e per la squadra riserve del Boca Juniors. Ricevette poi un'offerta dell'Once Caldas di Manizales nel 1994 e approda cos\u00ec in 1996 y llega a Colombia. Debutta con l'Once Caldas domenica 28 gennaio 1996, nella vittoria per 2-1 contro il Santa Fe. I suoi primi due gol li segn\u00f2 domenica 3 marzo, quando l'Once Caldas sconfisse per 5-1 il Deportivo Pereira, e Galv\u00e1n Rey segn\u00f2 ai minuti 28 e 45, battendo il portiere Jos\u00e9 Fernando Casta\u00f1eda. Nel 1999 si laure\u00f2 capocannoniere con 26 reti, e nel 2003, vinse il titolo con l'Once Caldas, battendo in finale il Junior, portando il club al titolo dopo 53 anni di digiuno.\nNel 2004 fu messo sotto contratto dal New York MetroStars, squadra della Major League Soccer statunitense. Nella prima met\u00e0 del 2006, pass\u00f2 all'Atl\u00e9tico Nacional di Medell\u00edn, e nel 2007 vinse il titolo, vincendo anche il titolo di capocannoniere con 13 gol. Nel 2008 non gioc\u00f2 bene, tanto che il tecnico Gabriel G\u00f3mez lo lasci\u00f2 per un periodo fuori dai titolari."}
{"id": "2450158", "revid": "179980", "url": "https://it.wikipedia.org/wiki?curid=2450158", "title": "Sergio Galv\u00e1n", "text": ""}
{"id": "2450159", "revid": "287204", "url": "https://it.wikipedia.org/wiki?curid=2450159", "title": "Sergio Galvan Rey", "text": ""}
{"id": "2450161", "revid": "1374756", "url": "https://it.wikipedia.org/wiki?curid=2450161", "title": "Philip Chevron", "text": "Biografia.\nDa giovane si distinse come frontman del gruppo punk rock irlandese Radiators From Space, o The Radiators, con cui raggiunse un buon successo. Successivamente, nel 1984 si un\u00ec ai The Pogues, sempre pi\u00f9 popolari, e contribu\u00ec a suonare, dapprima come sostituto di Jem Finer al banjo e poi come membro fisso della band a partire dal loro secondo album Rum, Sodomy, and the Lash. Divenne cos\u00ec membro stabile e di spicco dei Pogues, componendo diverse canzoni tra cui \"Thousands Are Sailing\" per l'album If I Should Fall from Grace with God. Durante questo periodo dichiara la sua omosessualit\u00e0, vissuta con difficolt\u00e0 nell'Irlanda degli anni settanta. Lascia i Pogues nel 1994 a causa di problemi di alcol e droga. Si riunisce successivamente alla band, che si era definitivamente sciolta nel 1996, in occasione della prima reunion del 2001 non lasciando pi\u00f9 il gruppo fino alla sua morte.\nNel 2006, a distanza di quasi trent'anni dall'ultimo album, pubblica Trouble Pilgrim insieme ai Radiators From Space. Nel 2007 gli viene diagnosticato un cancro all'esofago che lo costringe a interrompere temporaneamente la sua attivit\u00e0. Nel 2008 sembra aver vinto la sua battaglia contro la malattia e ricomincia il proprio lavoro con i Pogues confermandosi un leader carismatico, non secondo a Shane MacGowan. Nel 2012 riprende la sua attivit\u00e0 con i Radiators From Space pubblicando l'album \"Sound City Bea\"t e intraprendendo con loro un tour mondiale che li porter\u00e0 anche in Giappone. Mantiene comunque attivo il suo impegno con i Pogues.\nDurante il concerto per i 30 anni dei Pogues all'Olympia di Parigi dell'11 e 12 settembre 2012, appare debilitato e non si esibisce neanche nella sua \"Thousands Are Sailing\", lasciando dopo tanti anni il compito a Shane MacGowan. Il comportamento dell'artista lascia presagire un ritorno della malattia. I timori dei fan vengono confermati il 15 maggio del 2013 quando Philip Chevron annuncia sul sito ufficiale dei Pogues di aver contratto nuovamente il cancro in una forma inoperabile. In una intervista concessa nel giugno 2013 si descrive come \"\"un Pogue gay, irlandese, cattolico e alcolizzato che sta morendo di cancro\", ribadendo ancora una volta con orgoglio la sua omosessualit\u00e0. Il 24 agosto 2013 viene organizzato un concerto in suo onore presso l'Olympia Theatre di Dublino. Per l'occasione sono invitati personaggi come Joseph O'Connor, Shane MacGowan, Terry Woods e i Radiators From Space. Questo sar\u00e0 l'ultimo evento ufficiale a cui Philip Chevron parteciper\u00e0. Nonostante abbia perso quasi completamente la capacit\u00e0 di parlare interviene fino a una settimana prima della morte nel forum ufficiale dei Pogues rispondendo alle curiosit\u00e0 e alle manifestazioni di affetto dei fan.\nMuore la mattina dell'8 ottobre 2013. Sul sito ufficiale il gruppo rilascia un messaggio straziante: \"Marted\u00ec la notizia della morte di Philip, a seguito di complicazioni dovute al suo cancro alla gola, ci ha colpiti enormemente. A Philip era stata diagnosticata per la prima volta la malattia nel 2006 e dopo un periodo estenuante di chemioterapia, in cui ha combattuto con estrema dignit\u00e0, forza ed eroismo, aveva dichiarato che il cancro era in remissione. Ma tragicamente, lo scorso agosto, torn\u00f2 dalla visita dall'oncologo con la straziante notizia che il cancro era tornato e che questa volta era inoperabile. Non ci ha consolati il fatto di aver avuto mesi per prepararci al peggio; quando il peggio \u00e8 arrivato, ogni tentativo di preparazione che avevamo tentato si \u00e8 rivelato futile e abbiamo accusato il colpo nel profondo. Il vuoto che la sua morte ha lasciato sar\u00e0 enorme. Era un collega incredibile e dal talento straordinario, ma prima di tutto era un amico. I nostri pensieri vanno ora ai suoi fan, che lo amavano unanimemente. Ma pi\u00f9 di tutti, i nostri pensieri vanno ora alla sua famiglia, a coloro che ha considerato come cari e coloro che lo consideravano caro. Philip ci mancher\u00e0 tremendamente e sar\u00e0 sempre nei nostri cuori - The Pogues\"\"."}
{"id": "2450162", "revid": "1338143", "url": "https://it.wikipedia.org/wiki?curid=2450162", "title": "Mercedes-Benz W29", "text": "La sigla W29 identifica una piccola famiglia di autovetture di lusso prodotte dal 1934 al 1944 dalla Casa tedesca Mercedes-Benz.\nProfilo storico.\nLa famiglia di vetture \"W29\" \u00e8 nota maggiormente per la denominazione dei due modelli principali che l'hanno composta, ossia la 500K e la 540K. Si tratta di due autovetture di lusso che negli anni trenta del Novecento hanno rappresentato quasi il top di gamma, se si escludono le monumentali 770 W07 e W150.\nPer prima \u00e8 arrivata la \"500K\", che ha sostituito le Typ 380 e 380K e che a sua volta \u00e8 stata rimpiazzata due anni pi\u00f9 tardi dalla \"540K\". Nei progetti della Casa ed in particolare di Max Sailer, direttore tecnico della Casa dopo la morte per infarto di Hans Nibel, vi doveva essere anche un terzo modello, la 580K, che di fatto \u00e8 stata realizzata, ma che alla fine non ha superato la fase sperimentale a causa dello scoppio della Seconda guerra mondiale. Comunque sia, anche durante il periodo bellico, alcune versioni particolari appartenenti alla famiglia \"W29\" hanno continuato ad essere prodotte.\nOggigiorno le vetture della famiglia \"W29\" rappresentano la quintessenza della produzione Mercedes-Benz degli anni trenta, in quanto coniugano alla perfezione eleganza, sportivit\u00e0 e lusso. Sono molto ammirate ai concorsi di eleganza e spesso ottengono riconoscimenti particolari.\nMercedes-Benz 500K.\nLa \"500K\" \u00e8 stata presentata al Salone di Berlino del 1934. Il suo compito era principalmente quello di sostituire la \"380\" e la \"380K\" appartenenti alla serie \"W22\", vetture ritenute poco prestanti e quindi coronate da scarso successo. Ma la \"500K\" voleva fornire anche una valida sostituta alla gloriosa SSK, sebbene a differenza di quest'ultima non sarebbe mai stata impiegata in gara. Si tratta di uno degli ultimi progetti diretti da Hans Nibel, morto proprio alla fine del 1934.\nIn realt\u00e0, la \"500K\" altro non era che una \"380K\" con motore maggiorato: la meccanica, il telaio e persino le carrozzerie della \"500K\" erano riprese pari pari dall'antenata. Addirittura, le foto di anteprima per la stampa e le prime foto per le brochure non ritraevano una \"500K\", bens\u00ec una \"380K\" e nessuno, a parte gli addetti ai lavori, si accorse di niente, a riprova di quanto i due modelli erano identici esternamente. La linea delle carrozzerie, realizzate nello stabilimento di Sindelfingen, era stata curata da Hermann Ahrens, responsabile del design Mercedes-Benz di allora.\nLa \"500K\" venne proposta in vari tipi di carrozzeria: oltre alla limousine ed a tre varianti di cabriolet, furono proposte anche la roadster ed una berlina aerodinamica denominata \"Autobahn Kurier\". Ben tre furono i tipi di autotelaio: a passo normale, a passo corto e a passo normale con motore arretrato di 185 mm per meglio bilanciare la ripartizione della massa sui due assali.\nIl motore montato dalla \"500K\" era il 5 litri , un propulsore sovralimentato mediante compressore volumetrico Roots, inseribile automaticamente non appena si premeva a fondo sul pedale dell'acceleratore. Tale motore era in grado di erogare fino a 160 CV, spingendo la vettura ad una velocit\u00e0 massima di 160\u00a0km/h.\nL'autotelaio riproponeva quelle soluzioni gi\u00e0 viste sulla \"380K\" e su altri modelli di fasce pi\u00f9 basse, come le sospensioni a ruote indipendenti (avantreno a molle elicoidali e retrotreno a semiassi oscillanti) con ammortizzatori idraulici ed i freni a tamburo sulle quattro ruote con circuito idraulico e servofreno Bosch-Dewandre.\nIl cambio era manuale a 4 marce: i tre rapporti pi\u00f9 alti erano anche sincronizzati.\nNel 1936 la \"500K\" venne tolta di produzione, dopo essere stata prodotta in 354 esemplari.\nUn esemplare venne modificato dalla carrozzeria Erdmann &amp; Rossi nel 1936 per il re dell'Iraq Ghazi. Riconfigurata in versione streamline, aveva una carrozzeria ad alta aerodinamicit\u00e0 che copriva anche le ruote.\nMercedes-Benz 540K.\nLa \"500K\" venne sostituita dalla \"540K\", presentata al salone dell'automobile di Parigi nell'ottobre del 1936. Del nuovo modello fu Max Sailer ad essere chiamato per la parte progettuale. La \"540K\" fu proposta nello stesso numero di carrozzerie e negli stessi tipi di telaio della sua progenitrice. Nel caso della \"540K\", per\u00f2, le versioni a passo corto erano identificate da una nuova sigla di progetto: W129 (da non confondere con la sigla \"R129\", che identifica invece i modelli SL di oltre 50 anni dopo).\nLa \"540K\" montava il 5.4 litri , una versione maggiorata del precedente 5 litri, anch'essa equipaggiata fin dall'origine con un compressore volumetrico, in grado di portare la potenza massima a 180\u00a0CV e di spingere la vettura a 170\u00a0km/h di allungo.\nIl resto della meccanica riprende quanto gi\u00e0 visto sulla \"500K\".\nLo scoppio della Seconda Guerra Mondiale mand\u00f2 all'aria il tentativo di proporre una sostituta della \"540K\", che quindi continu\u00f2 la sua produzione con un'ultima particolare versione, voluta soprattutto da Adolf Hitler per gli spostamenti suoi e dei suoi collaboratori di rango. Tale versione, denominata \"540K Gepanzerte Sonderausf\u00fchrung\" (cio\u00e8 \"allestimento speciale blindato\"), montava di fatto una carrozzeria rinforzata che ne aumentava notevolmente la massa. Nel 1944 la \"540K\" venne tolta definitivamente di produzione con 406 esemplari prodotti, di cui 20 blindati.\nTra il 1981 e il 1985, il designer svizzero Franco Sbarro produsse una replica della 540K in otto esemplari. Basate sulla meccanica della Mercedes-Benz 500 SE, queste 540K vennero giudicate talmente accurate che la casa tedesca concesse all'ingegnere elvetico di apporre su di esse lo stemma ufficiale della casa.\nMercedes-Benz 580K.\nSi \u00e8 parlato in precedenza del modello \"580K\": questo modello, che a partire dal 1939 avrebbe dovuto sostituire la \"540K\", in realt\u00e0 rimase solo allo stadio sperimentale: solo 12 esemplari furono costruiti. Tale modello rimane anche il meno noto tra quelli della famiglia \"W29\" e difatti si conosce ben poco di esso. Era costruito sul telaio a passo accorciato e manteneva la stessa meccanica degli altri due modelli. Il motore era un 5.8 litri denominato ed in grado di raggiungere 200\u00a0CV di potenza massima."}
{"id": "2450164", "revid": "124664857", "url": "https://it.wikipedia.org/wiki?curid=2450164", "title": "Looking Back to Yesterday", "text": "Looking Back to Yesterday: Never-Before-Released Masters \u00e8 una raccolta di pezzi inediti e di rarit\u00e0 del cantante Michael Jackson pubblicata nel 1986 dalla Motown. Non \u00e8 considerato un album in studio in quanto si tratta di 12 tracce archiviate, registrate nel periodo 1972/1973.\nL'album, divenuto un pezzo raro, \u00e8 stato nuovamente pubblicato nel 2009 dalla Motown all'interno della raccolta/box set \"\".\nSingoli.\nLove's Gone Bad (pubblicato solo in Canada)"}
{"id": "2450165", "revid": "599013", "url": "https://it.wikipedia.org/wiki?curid=2450165", "title": "Sanel Kulji\u0107", "text": "Biografia.\nKulji\u0107 \u00e8 di origine bosniaca: suo padre, infatti, emigr\u00f2 in Austria negli anni settanta.\nNel 2006 il Ried ha ritirato la maglia numero 27 da lui indossata per omaggiarlo della sua prolificit\u00e0 con la squadra."}
{"id": "2450167", "revid": "287204", "url": "https://it.wikipedia.org/wiki?curid=2450167", "title": "Mercedes-Benz 500K", "text": ""}
{"id": "2450170", "revid": "287204", "url": "https://it.wikipedia.org/wiki?curid=2450170", "title": "Mercedes-Benz 540K", "text": ""}
{"id": "2450171", "revid": "466539", "url": "https://it.wikipedia.org/wiki?curid=2450171", "title": "Il mondo salvato dai ragazzini", "text": "Il mondo salvato dai ragazzini (titolo completo di sottotitolo: \"Il mondo salvato dai ragazzini e altri poemi\") \u00e8 la raccolta di poesie pi\u00f9 importante (l'unica, oltre \"Alibi\") di Elsa Morante, contenente la sua unica commedia, e pubblicata nel 1968.\nStoria editoriale.\n\"Il mondo salvato dai ragazzini\" \u00e8 un libro composito, costruito nel tempo, durante gli anni sessanta. \u00c8 ispirato dalle esperienze psichedeliche effettuate dall'autrice con mescalina, LSD (il cui acronimo \u00e8 nel titolo \"La sera domenicale\") e psilocibina dopo la lettura di Allen Ginsberg.\nStruttura.\nLa raccolta si divide in tre libri di lunghezza variabile, contenenti un numero disomogeneo di suddivisioni interne."}
{"id": "2450172", "revid": "1543377", "url": "https://it.wikipedia.org/wiki?curid=2450172", "title": "Brabham BT49", "text": "La Brabham BT49 (con la variante BT49B e le successive evoluzioni BT49C e BT49D) \u00e8 stata una monoposto di Formula 1 ad effetto suolo realizzata dal team inglese Brabham ed ha preso parte ai Campionati Mondiali dal 1979 al 1982. Nelson Piquet si laure\u00f2 campione del Mondo Piloti nel 1981 al volante di una BT49C.\nTecnica.\nLa BT49 fu un modello molto semplice, costruito in alluminio attorno al motore Ford Cosworth DFV V8. Il telaio monoscocca in honeycomb di alluminio derivava da quello impiegato sulla precedente BT48 (due telai di tale modello vennero inizialmente riadattati) e la struttura del mezzo era stata impostata in maniera tale da accentuare il pi\u00f9 possibile l'effetto suolo. Viste i minori consumi del V8 rispetto al V12 Alfa Romeo precedentemente equipaggiato, si rese possibile un rimpicciolimento del serbatoio.\nNella prima met\u00e0 della stagione 1980 fu approntata la BT49B, usata contemporaneamente al modello originale fino al GP d'Olanda, che faceva uso di uno specifico cambio trasversale Weismann dalle dimensioni molto ridotte, equipaggiabile con 5 o 6 rapporti, che permetteva un miglior flusso dell'aria sotto la vettura, alla ricerca di un maggiore effetto suolo, consentendo l'uso di una sospensione posteriore con le molle montate dietro alla scatola del cambio, riducendo ulteriormente le interferenze aerodinamiche. A causa della sua inaffidabilit\u00e0 venne accantonata, in favore del precedente modello dotato del pi\u00f9 tradizionale e ingombrante cambio Hewland\nTra il 1980 e il 1981 un esemplare modificato e denominato BT49T fu impiegato come muletto per i primi collaudi del motore BMW quattro cilindri da 1,5 litri dotato di un singolo turbocompressore KKK che avrebbe equipaggiato poi la BT50 e che era accreditato di oltre 550 CV.\nNel 1981, per conformarsi al nuovo regolamento, la BT49 venne sviluppata ed fu ottenuta cos\u00ec la versione C. Dotata di numerose componenti in carbonio per alleggerire il peso complessivo, la BT49C era equipaggiata con delle sospensioni idro-pneumatiche che avevano il compito di massimizzare il carico aerodinamico della vettura, permettendo alla monoposto di correre molto vicino al suolo in gara e poi superare tranquillamente le verifiche ai box per la distanza minima regolamentare di 6\u00a0cm del fondo vettura dal suolo.\nNel 1982 la BT49 venne ulteriormente sviluppata e portata cos\u00ec alla versione D. Oltre ad essere pi\u00f9 leggera delle precedenti, era dotata di freni raffreddati ad acqua, con il liquido presente in un apposito contenitore da circa 50 litri che veniva spruzzato contro i dischi freno. Proprio questo sistema, col liquido da rabboccare a fine gara per rientrare nel peso limite regolamentare, fu uno dei motivi che port\u00f2 alla squalifica di Piquet al GP del Brasile.\nIn gara.\nLa BT49 debutt\u00f2 al Gran Premio del Canada 1979 nelle mani di Nelson Piquet con la vecchia livrea della BT48. Niki Lauda partecip\u00f2 alle prove libere, ma decise prima della gara di ritirarsi improvvisamente per dedicarsi a tempo pieno alla sua neonata compagnia aerea Lauda Air. Nel 1980 la vettura, con la nuova livrea bianca e blu, fu sviluppata meglio, permettendo a Piquet di battersi senza fortuna per il titolo con Alan Jones.\nNel 1981 venne utilizzata la versione BT49C e Piquet divent\u00f2 Campione del Mondo con tre vittorie, soffiando il titolo mondiale a Carlos Reutemann su Williams.\nIn previsione dell'impiego in pista della erede BT50 motorizzata BMW turbo, tra il 1980 e il 1981 venne realizzato un muletto per i collaudi accoppiando la BT49 con il propulsore BMW M12/13, che fu denominato BT49T.\nCon il passaggio alla nuova vettura turbocompressa, la BT49 fu usata di rado durante la stagione 1982, con Riccardo Patrese che conquist\u00f2 l'ultimo successo a Montecarlo.\nLa BT49 fece sue in totale sette vittorie, sei pole-position e 135 punti mondiali in carriera.\nAttualmente alcune BT49 corrono ancora in campionati di auto storiche."}
{"id": "2450177", "revid": "277524", "url": "https://it.wikipedia.org/wiki?curid=2450177", "title": "Duomo di Cerreto Sannita", "text": ""}
{"id": "2450180", "revid": "287204", "url": "https://it.wikipedia.org/wiki?curid=2450180", "title": "Cyanoramphus zealandicus", "text": "Il parrocchetto frontenera (Cyanoramphus zealandicus) \u00e8 un uccello estinto della famiglia degli Psittaculidi.\nEra endemico di Tahiti, un'isola del Pacifico. Secondo Latham (1790) gli abitanti dell'isola lo chiamavano semplicemente \"\u2019\u0101'\u0101\" (\u00abpappagallo\u00bb), ma White (1887) sostiene che il nome giusto fosse \u00ab\"aa-maha\"\u00bb.\nVenne scoperto durante il primo viaggio di James Cook, nel 1768, durante il quale si pensa siano stati raccolti tre esemplari, due ora conservati a Liverpool e uno nel Walter Rothschild Zoological Museum di Tring. Due di questi - uno di quelli di Liverpool e quello di Tring - potrebbero anche essere stati catturati nel corso del secondo viaggio di Cook, nel 1773, ma il tipo nomenclaturale venne raffigurato con ogni certezza da Sydney Parkinson, morto nel 1771. Un altro esemplare, raccolto da Amadis nel 1842, si trova al museo di Perpignano. L'ultimo esemplare noto fu catturato nel 1844 dal Tenente des Marolles ed \u00e8 attualmente conservato al Mus\u00e9um national d'Histoire naturelle di Parigi.\nEstinzione.\nCome l'altra specie estinta di \"Cyanoramphus\", il parrocchetto di Raiatea, anche il parrocchetto frontenera viveva nelle foreste, ma da quanto \u00e8 scritto nelle testimonianze di Georg Forster, risalenti al 1773, era in grado di sopravvivere in gran numero anche in aree fittamente disboscate e tollerava la presenza dei piccoli ratti kiore e dei maiali, che indubbiamente si nutrivano all'occasione delle sue uova. I nativi di Tahiti, che consideravano le penne dei pappagalli rossi le migliori tra tutte le altre, tanto da farne arrivare dalle Samoa, non ritenevano una buona preda i parrocchetti frontenera, le cui penne rosse erano scarse e di pessima qualit\u00e0. Tuttavia, li allevavano ugualmente come animali domestici. Dopo l'introduzione dei gatti e dei ratti europei, per\u00f2, il parrocchetto frontenera soccombette rapidamente a questi predatori."}
{"id": "2450188", "revid": "1573940", "url": "https://it.wikipedia.org/wiki?curid=2450188", "title": "Cyclopsitta", "text": "Cyclopsitta \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2450189", "revid": "6923", "url": "https://it.wikipedia.org/wiki?curid=2450189", "title": "Wizardry", "text": "Wizardry \u00e8 una serie di videogiochi di ruolo, pubblicati da Sir-Tech a partire dai primi anni ottanta. Realizzati inizialmente su Apple II, sono stati nel corso degli anni convertiti per altri home computer e console.\nStoria.\n\"Wizardry\" nasce come semplice dungeon crawl, realizzato da Andrew C. Greenberg e Robert Woodhead mentre erano studenti alla Cornell University, e pubblicato dalla statunitense Sir-Tech; i primi cinque capitoli sono stati scritti tramite il linguaggio di programmazione Apple Pascal, una implementazione dell'UCSD Pascal per l'Apple II.\nLe prime versioni di questo videogioco hanno conosciuto un certo successo, dato che erano le prime incarnazioni videoludiche dotate di grafica ispirate al gioco di ruolo \"Dungeons &amp; Dragons\". Hidetaka Miyazaki, autore di \"Demon's Souls\" e della serie \"Dark Souls\" ha citato la serie tra le fonti ispiratrici per la creazione dei suoi titoli.\nIn Giappone.\nIn Giappone il gioco ha ottenuto un ottimo successo, tanto che sono stati realizzati molti spin-off e capitoli per console mai importati in occidente.\nSpin-Off.\nNel 1996, la serie ricevette il primo (e finora, unico) spin-off sviluppato in Nord America, intitolato \"Wizardry Nemesis\". Vi \u00e8 un solo personaggio, senza partito di supporto o mostri. Tutti i giocatori usano lo stesso personaggio, senza la possibilit\u00e0 di scegliere classe o attributi. Inoltre, il gioco contiene solo 16 incantesimi, rispetto ai 50 nelle prime quattro avventure. \u00c8 anche il primo Wizardry in cui il giocatore ha la possibilit\u00e0 di vedere i nemici in anticipo e quindi pu\u00f2 decidere se evitarli.\nLa popolarit\u00e0 di Wizardry in Giappone ha ispirato numerosi sequel, spin-off e la richiesta di porting, con la serie che sopravvive insieme all'originale americano.\nA partire dal 2017, in Giappone sono stati rilasciati trentanove diversi spin-off, quattro dei quali hanno avuto successo anche in Nord America: \"Wizardry: Tale of the Forsaken Land, Wizardry: Labyrinth of Lost Souls, Wizardry Online e Wizrogue\": \"Labyrinth of Wizardry\". Quest'ultimo \u00e8 l'ultimo gioco originale prodotto della serie, lanciato in Giappone nel 2014 e distribuito ufficialmente nel 2017 in lingua inglese in tutto il mondo."}
{"id": "2450190", "revid": "287204", "url": "https://it.wikipedia.org/wiki?curid=2450190", "title": "Cyclopsitta diophthalma", "text": "Il pappagallo dei fichi dagli occhiali (Cyclopsitta diophthalma ) \u00e8 un uccello della famiglia degli Psittaculidi."}
{"id": "2450193", "revid": "1573940", "url": "https://it.wikipedia.org/wiki?curid=2450193", "title": "Cyclopsitta gulielmitertii", "text": "Il pappagallo dei fichi pettoarancio (Cyclopsitta gulielmitertii ()) \u00e8 un uccello della famiglia degli Psittaculidi, endemico della Nuova Guinea."}
{"id": "2450194", "revid": "1543377", "url": "https://it.wikipedia.org/wiki?curid=2450194", "title": "Basilicanova", "text": "Basilicanova (\"Bezgan\u00f3la\" in dialetto parmigiano) \u00e8 una frazione di abitanti del comune di Montechiarugolo, in provincia di Parma, e comprende le localit\u00e0 di Ghiare, Piazza e Lovetta.\nLa localit\u00e0 \u00e8 sede di una delle cinque consulte frazionali del comune policentrico di Montechiarugolo, dal cui centro dista 1,86\u00a0km.\nGeografia fisica.\nTerritorio.\nBasilicanova \u00e8 situata in posizione pianeggiante a est del torrente Parma.\nClima.\nIl clima di Basilicanova \u00e8 tipicamente continentale. Per quanto riguarda le temperature, si passa dalle medie massime di 28,6\u00a0\u00b0C di luglio alle medie minime di -1,5\u00a0\u00b0C di gennaio. Per quanto riguarda la piovosit\u00e0, in luglio cadono mediamente 44\u00a0mm di pioggia, mentre in novembre ne cadono 101\u00a0mm.\nOrigini del nome.\nIl toponimo deriva da una \"Basilica Nova\" eretta nel 921; con tale termine si designava in epoca medievale un altare o un oratorio cristiano edificato per volere di un Signore feudale.\nStoria.\nIl primo insediamento abitato nella zona di Basilicanova sorse gi\u00e0 nell'et\u00e0 del bronzo, come testimoniato dal rinvenimento di alcune tracce di un villaggio palafitticolo abitato dai Terramaricoli fino al XII secolo a.C.; non lontano l'antico popolo costru\u00ec una piccola fornace a cielo aperto per la cottura di ceramiche, rinvenuta nel 1995 durante gli scavi per la realizzazione di un metanodotto.\nA partire dal IX secolo a.C. negli stessi territori si insediarono alcune trib\u00f9 liguri di cultura villanoviana, alle quali subentrarono nel II secolo a.C. i primi Romani, che lasciarono numerosi reperti in tutta la zona.\nL'attuale centro abitato di Basilicanova sorse probabilmente in epoca medievale; risale infatti al 921 la costruzione di una \"Basilica Nova\" nel borgo.\nNei pressi di Mamiano i Bravi, fedeli alleati dei Rossi, eressero il castello di Pariano gi\u00e0 prima del 1080, mentre la rocca di Basilicanova sorse forse nel XIII secolo per volere della famiglia Piticheldi, che ne risultava proprietaria nel 1269.\nNel 1334 i Rossi si impossessarono della rocca durante gli scontri con Mastino II della Scala, che attacc\u00f2 il maniero e lo diede alle fiamme, distruggendo anche la vicina pieve romanica risalente al X secolo; il forte fu ricostruito dai Rossi l'anno seguente, ma gi\u00e0 nel 1336 fu nuovamente attaccato e danneggiato dalle truppe scaligere.\nGli scontri sconvolsero la zona soprattutto agli inizi del XV secolo, quando nel 1405 Giacomo e Ottobuono de' Terzi, acerrimi nemici dei Rossi, espugnarono con l'aiuto di Guido Torelli i castelli di Mamiano e di Pariano, annettendone i feudi. Nel 1409, in occasione della ratifica del trattato di pace col marchese di Ferrara Niccol\u00f2 III d'Este, Ottobuono de' Terzi fu ucciso a Rubiera da Muzio Attendolo Sforza, mentre Guido Torelli fu arrestato e liberato in cambio della promessa dei suoi servigi; il conte mosse quindi contro il castello di Pariano, mentre le truppe del marchese di Ferrara assediarono Montecchio e Cavriago, costringendo i Terzi alla resa; Niccol\u00f2 divenne quindi il nuovo Signore di Parma e concesse ai Rossi, suoi alleati dal 1408, di ricostruire il castello di Basilicanova, che fu innalzato in forme possenti nel 1411; il marchese nel 1416 incaric\u00f2 Uguccione dei Contrari di restituire il castello di Pariano ai Bravi.\nNel 1420 Guido Torelli rinsald\u00f2 l'alleanza col duca Filippo Maria Visconti e con l'aiuto dei Pallavicino costrinse Niccol\u00f2 d'Este a restituire Parma al milanese; nel 1424 Pietro de' Rossi ottenne dal duca di Milano la restituzione dei feudi di Carona, di Tiorre, di Castrignano, di Motta di Basilicanova e dell'annessa Mamiano.\nNel 1482, durante la guerra dei Rossi, il condottiero Sforza Secondo Sforza attacc\u00f2 vittoriosamente la rocca di Basilicanova, grazie al tradimento del castellano Pietro Ugorossi. Nel mese di novembre, in seguito alla morte di Pier Maria II de' Rossi, il figlio Giacomo riconquist\u00f2 il castello, disattendendo gli accordi con Ludovico il Moro; quest'ultimo contrattacc\u00f2 nel 1483, espugnando la rocca che assegn\u00f2 a Gian Giacomo Trivulzio; il duca conquist\u00f2 anche Pariano, che affid\u00f2 in un primo tempo al Trivulzio e nel 1495 al condottiero Gaspare Sanseverino. Nel 1500, dopo la presa del potere a Milano da parte del re di Francia Luigi XII, Pietro Bravi rientr\u00f2 in possesso di Pariano.\nNel 1504 Giangiacomo Trivulzio alien\u00f2, col consenso di Luigi XII, il maniero di Basilicanova al marchese di San Secondo Troilo I de' Rossi. Alla morte di quest'ultimo, nel 1521 la rocca pass\u00f2 al figlio Pier Maria III e alla moglie Bianca Riario, sorellastra da parte di madre di Giovanni dalle Bande Nere; il cugino Filippo Maria, conte di Corniglio, nel 1522 assalt\u00f2 di sorpresa il maniero espugnandolo facilmente; Pier Maria e lo zio Giovanni dopo pochi giorni riconquistarono la rocca e si impadronirono anche del forte di Pariano, il cui feudo fu unito definitivamente a quello di Basilicanova e assegnato a Giulio Cesare de' Rossi.\nNel 1539 Giulio Cesare rap\u00ec Maddalena Sanseverino, primogenita del conte Roberto ed ereditiera del feudo di Colorno, e la spos\u00f2; il papa Paolo III, nella sua qualit\u00e0 di sovrano di Parma, che dal 1521 dipendeva stabilmente dallo Stato della Chiesa, condann\u00f2 il Rossi alla confisca delle sue terre parmensi e fece radere al suolo la rocca di Basilicanova, mentre il castello di Pariano fu abbattuto durante gli scontri. Nel 1545 il pontefice insign\u00ec dei due feudi annessi il nipote Sforza I Sforza di Santa Fiora.\nNel 1707 le terre furono ereditate con gli altri beni della famiglia Sforza di Santa Fiora dal duca di Onano Federico III Sforza, che dal 1673 aveva aggiunto al proprio il cognome della moglie Livia Cesarini; gli Sforza Cesarini ne mantennero l'investitura fino all'abolizione dei diritti feudali sancita da Napoleone nel ducato di Parma e Piacenza nel 1805; l'anno seguente Basilicanova fu inglobata nel costituendo Comune di Montechiarugolo.\nMonumenti e luoghi d'interesse.\nChiesa di San Giovanni Battista.\nCostruita originariamente tra il VII e l'VIII secolo, la pieve, menzionata per la prima volta nel 921, fu rasa al suolo nel 1334 in occasione della distruzione del vicino castello di Basilicanova per mano di Mastino II della Scala; riedificata pi\u00f9 a ovest forse gi\u00e0 pochi anni dopo, fu dotata di campanile alla fine del XVIII secolo; quasi completamente ricostruita in stile neobizantino tra il 1915 e il 1920 su progetto dell'architetto Camillo Uccelli, fu completata con la nuova facciata disegnata dal geometra Luigi Adorni nel 1939 e affrescata internamente dal pittore Emanuele Quintavalla nel 1949; la chiesa, ristrutturata nel 2017, conserva dell'antica struttura soltanto il campanile tardo-settecentesco.\nOratorio di San Fermo e Nativit\u00e0 di Maria Vergine.\nEdificato originariamente nel 1610 per volere dei conti Politi nel Prato del ponte della Maest\u00e0, il piccolo oratorio fu completamente ricostruito agli inizi del XVIII secolo in stile barocco al centro della localit\u00e0 di Piazza; donato alla parrocchia di Basilicanova nel 1916, fu restaurato e decorato con affreschi nel 1959 su finanziamento della famiglia Mutti, proprietaria dell'azienda omonima.\nCastello di Basilicanova.\nInnalzato forse nel XIII secolo per volere della famiglia Piticheldi, il castello fu conquistato nel 1334 dai Rossi, ma successivamente incendiato da Mastino II della Scala; ricostruito l'anno seguente dai Rossi, fu nuovamente attaccato nel 1336 dalle truppe scaligere; riedificato in forme possenti nel 1411 dai fratelli Giacomo e Pietro de' Rossi, fu conquistato durante la guerra dei Rossi del 1483 da Ludovico il Moro e assegnato a Giangiacomo Trivulzio; alienato nuovamente a Troilo I de' Rossi, nel 1539 fu confiscato dal papa Paolo III e raso definitivamente al suolo per sua volont\u00e0; sulle rovine fu edificata nel XVII secolo l'attuale Villa Giovanardi.\nCastello di Pariano.\nEdificato probabilmente nell'XI secolo dalla famiglia Bravi nei pressi di Mamiano, il castello fu espugnato nel 1405 da Giacomo e Ottobuono de' Terzi, ma riconquistato nel 1409 dal marchese di Ferrara Niccol\u00f2 III d'Este, che nel 1416 lo restitu\u00ec ai Bravi; rinforzato nel 1482 durante la guerra dei Rossi, fu occupato l'anno seguente da Ludovico il Moro e assegnato dapprima a Giangiacomo Trivulzio e successivamente al condottiero Gaspare Sanseverino; attribuito nuovamente ai Bravi nel 1500, fu conquistato nel 1522 da Pier Maria III de' Rossi con l'aiuto dello zio Giovanni dalle Bande Nere e assegnato al fratello Giulio Cesare de' Rossi; annesso al feudo di Basilicanova, fu confiscato e distrutto nel 1539 dal papa Paolo III, che ne invest\u00ec il nipote Sforza Sforza di Santafiora; accanto alle rovine del castello, oggi scomparso, fu edificata in epoca imprecisata la Corte di Pariano.\nEconomia.\nOltre al settore agricolo, nel territorio \u00e8 sviluppato anche quello industriale, grazie alla presenza di alcune aziende meccaniche e alimentari, legate prevalentemente alla produzione del Parmigiano-Reggiano e delle conserve, tra cui la societ\u00e0 Mutti S.p.A., con sede a Piazza di Basilicanova."}
{"id": "2450197", "revid": "1573940", "url": "https://it.wikipedia.org/wiki?curid=2450197", "title": "Deroptyus accipitrinus", "text": "Il pappagallo dal ventaglio (Deroptyus accipitrinus ) \u00e8 un uccello della famiglia degli Psittacidi. \u00c8 l'unica specie del genere Deroptyus .\nDescrizione.\nPappagallo di taglia attorno ai 35\u00a0cm, presenta una colorazione base verde, fronte e corona bianche, penne delle guance marroni con il rachide bianco, penne della nuca, del capo e del petto rosse bordate di blu, iride gialla, becco e zampe nerastre. In atteggiamento di minaccia le penne del capo sono erette come una corona e l'uccello si muove ondeggiando ed emettendo uno strano sibilo. \u00c8 classificato in due sottospecie: \"D. a. accipitrinus\" e \"D. a. fuscifrons\", che si differenzia per l'assenza del bianco frontale.\nDistribuzione e habitat.\nVive nella parte settentrionale del bacino del Rio delle Amazzoni: Guyana, Venezuela meridionale, Brasile (regione del Par\u00e1), Colombia sud-occidentale e Per\u00f9 nord-orientale. Piuttosto numeroso in natura, \u00e8 molto raro in cattivit\u00e0 dove sono poche le coppie riproducenti.\nFrequenta foreste primarie, foreste secondarie, foreste costiere e savane fino ai 400 metri di quota.\nBiologia.\nVive in coppie o in gruppi fino a 30 individui; passa la maggior parte della giornata in cima agli alberi a mangiare: frutta, bacche, germogli, semi sono la sua dieta base; \u00e8 goloso dei frutti delle palme \"Awarra\" e \"Cuyuru\". Nidifica in febbraio-marzo in nidi abbandonati dai picchi a circa 20 metri di altezza."}
{"id": "2450198", "revid": "25102846", "url": "https://it.wikipedia.org/wiki?curid=2450198", "title": "Deroptyus", "text": ""}
{"id": "2450199", "revid": "1442080", "url": "https://it.wikipedia.org/wiki?curid=2450199", "title": "Orange Warsaw Open 2008 - Singolare", "text": "Il singolare dell'Orange Warsaw Open 2008 \u00e8 stato un torneo di tennis facente parte dell'ATP Tour.\nTommy Robredo era il detentore del titolo, ma Nikolaj Davydenko lo ha battuto in finale 6\u20133, 6\u20133."}
{"id": "2450200", "revid": "1878450", "url": "https://it.wikipedia.org/wiki?curid=2450200", "title": "Incidenti ferroviari in Italia", "text": "Incidenti ferroviari in Italia accaduti nella storia delle ferrovie italiane. L'elenco ivi riportato non \u00e8 esaustivo.\nDefinizione di incidente ferroviario.\nSecondo la definizione del legislatore italiano, contenuta nell'articolo 3, comma 1, lettera \"m)\" del decreto legislativo n. 50/2019, che attua la Direttiva UE 2016/798 sulla sicurezza delle ferrovie, nell'applicare il medesimo decreto per \"incidente\" si intende \"un evento improvviso indesiderato o non intenzionale oppure una specifica catena di siffatti eventi, avente conseguenze dannose\"; gli incidenti, sempre secondo la lettera \"m)\", si dividono nelle seguenti categorie:\nVi sono poi gli \"incidenti gravi\", che secondo la lettera \"n)\" del decreto sono \"qualsiasi collisione ferroviaria o deragliamento di treni che causa la morte di almeno una persona oppure il ferimento grave di cinque o pi\u00f9 persone oppure seri danni al materiale rotabile, all'infrastruttura o all'ambiente, nonch\u00e9 qualsiasi altro incidente con le stesse conseguenze avente un evidente impatto sulla regolamentazione della sicurezza ferroviaria o sulla gestione della stessa; per \u00abseri danni\u00bb si intendono i danni il cui costo totale pu\u00f2 essere stimato immediatamente dall'organismo investigativo in almeno 2 milioni di euro\"\nSi noti che sono esclusi dagli \"incidenti\" sopra definiti i suicidi; tali circostanze possono invece essere identificate come \"inconvenienti\", che la lettera \"o)\" definisce come \"qualsiasi evento diverso da un incidente o da un incidente grave, avente un'incidenza sulla sicurezza dell'esercizio ferroviario\".\nNell'ambito degli indicatori comuni di sicurezza (Common safety indicators - CSI) che devono essere comunicati ogni anno dall'ANSFISA (Appendice all'Allegato I al D.Lgs. n. 50/2019), viene invece identificato come \"incidente significativo\" \"qualsiasi incidente che coinvolge almeno un veicolo ferroviario in movimento e causa almeno un decesso o un ferito grave, oppure danni significativi a materiale, binari, altri impianti o all'ambiente, oppure un'interruzione prolungata del\ntraffico, esclusi gli incidenti nelle officine, nei magazzini e nei depositi\"\nIn base alla definizione dell'Union internationale des chemins de fer (UIC) bisogna escludere dalle statistiche degli incidenti ferroviari quelli che coinvolgono suicidi (anche tentati) e morti criminali o naturali.\nIndagini successive all'incidente.\nA seguito di incidenti ferroviari gravi \u00e8 obbligatoria l'apertura di un'indagine investigativa da parte della Direzione Generale per le Investigazioni Ferroviarie e Marittime (DIGIFEMA) alle dipendenze del Ministero delle infrastrutture e dei trasporti, al fine di fornire eventuali raccomandazioni finalizzate al miglioramento della sicurezza ferroviaria e alla prevenzione di incidenti. La relazione conclusiva deve essere trasmessa all'Agenzia Nazionale per la Sicurezza delle Ferrovie e all'Agenzia ferroviaria europea. I report vengono poi archiviati e resi disponibili a chiunque nella banca dati ERAIL (\"European Railways Accident Information Link\" - Collegamenti alle informazioni sugli incidenti ferroviari europei).\nStatistiche.\nL'Agenzia Nazionale per la Sicurezza delle Ferrovie e l'ISTAT svolgono rilevazioni statistiche sugli incidenti ferroviari in Italia. Le statistiche prodotte distinguono tali eventi secondo alcune categorie definite: collisioni, deragliamenti, incidenti a passaggi a livello, incidenti a persone causati da rotabili in movimento, incendi al materiale rotabile e altri.\nNel periodo 2004-2007 si verificarono in Italia in media 149 incidenti per anno con una punta massima di 166 nel 2006; di questi solo 16 collisioni e deragliamenti in media per anno\nDal 2008 al 2014 si verificarono in media circa 120 incidenti gravi, con una somma media complessiva annua di 70 morti e 47 feriti gravi. Le collisioni e i deragliamento risultarono in media poco pi\u00f9 di 13 per anno. Il confronto tra i due periodi 2004-2007 e 2008-2014 evidenzia una consistente diminuzione degli eventi e la predominanza degli eventi luttuosi sulle categorie \"passaggi a livello\" e \"investimenti di persone per cause varie\".\nGli incidenti gravi pi\u00f9 frequenti risultano essere quelli causati da materiale rotabile in movimento e quelli che avvengono in corrispondenza dei passaggi a livello: in tali incidenti le vittime sono in genere costituite da persone estranee alla circolazione ferroviaria. Viceversa le persone a bordo del treno (passeggeri e personale dipendente delle ferrovie) costituiscono una piccola percentuale delle vittime annuali.\nElenco degli incidenti ferroviari pi\u00f9 gravi in Italia.\nNell'elenco che segue sono riportati gli incidenti ferroviari pi\u00f9 gravi avvenuti in Italia secondo la definizione normativa, derivanti da collisione o deragliamento, con almeno un morto o cinque feriti gravi (ricoverati in ospedale per pi\u00f9 di 24 ore).\nNell'elenco non sono inclusi gli atti intenzionali, quali attentati o suicidi, in quanto tali eventi sono espressamente esclusi dalla definizione di incidente ferroviario (evento improvviso indesiderato e non intenzionale)."}
{"id": "2450201", "revid": "104265", "url": "https://it.wikipedia.org/wiki?curid=2450201", "title": "One Night in Japan", "text": "One Night in Japan \u00e8 il primo album live del cantante Michael Jackson, pubblicato nel 2009 dall'Immortal Records. Si tratta di un bootleg e di una pubblicazione non ufficiale in quanto distribuita dall'Immortal Records (che da due anni aveva terminato la sua attivit\u00e0), mentre l'allora casa discografica dell'artista era (ed attualmente \u00e8) la Epic Records (controllata dalla Sony BMG).\nIl concerto.\nIl disco raccoglie i brani cantanti dal vivo il 26 settembre 1987, allo stadio di Yokohama, in Giappone, durante uno dei primi concerti del Bad World Tour. Il concerto si rivel\u00f2 un trionfo, che valse a Jackson un posto nel libro del \"Guinness dei Primati\" nel 1989. La scaletta raccoglie i pi\u00f9 grandi successi della star dai tempi dei Jackson 5 a quelli di Bad; nota di merito alla scelta vocale dei brani, eseguiti tutti dal vivo (cosa che si ripeter\u00e0 sempre pi\u00f9 raramente)."}
{"id": "2450204", "revid": "110157", "url": "https://it.wikipedia.org/wiki?curid=2450204", "title": "Jevon Tarantino", "text": "Ha partecipato alle Olimpiadi di Pechino 2008, classificandosi 4\u00ba, insieme al compagno di squadra Chris Colwill, nel trampolino 3\u00a0m sincronizzato."}
{"id": "2450205", "revid": "287204", "url": "https://it.wikipedia.org/wiki?curid=2450205", "title": "Beauvericina", "text": "La beauvericina \u00e8 un depsipeptide con effetti antibiotici ed insetticidi, appartenente alla famiglia delle enniatine.\n\u00c8 stata isolata da funghi della famiglia \"Beauveria bassiana\", ma \u00e8 anche prodotta da diversi altri funghi della specie \"Fusarium\" species;\nPu\u00f2 quindi trovarsi anche in cereali tipo granturco, grano od orzo contaminati da funghi. La beauvericina \u00e8 attiva contro batteri gram-positivi e microbatteri, ed \u00e8 anche capace di indurre morte cellulare programmata nei mammiferi."}
{"id": "2450206", "revid": "125813694", "url": "https://it.wikipedia.org/wiki?curid=2450206", "title": "Prison Break", "text": "Prison Break \u00e8 una serie televisiva statunitense trasmessa dal 2005 al 2017 dalla Fox.\n\u00c8 ambientata inizialmente nel carcere di Fox River, Joliet (Illinois), Chicago e Washington, in seguito in vari stati del territorio statunitense, in Messico e a Panama, per concludere a Los Angeles e Miami. La quinta stagione \u00e8 ambientata a Sana'a, nello Yemen e si conclude a New York. Ingegno, azione, thriller e suspense caratterizzano la serie, a cui fa da sfondo un complesso retroscena di fantapolitica.\nCreata e co-prodotta da Paul Scheuring, \"Prison Break\" \u00e8 una produzione di Adelstein-Parouse in collaborazione con Original Television e 20th Century Fox Television.\nSei anni dopo il termine della quarta stagione, nel mese di agosto 2015 la Fox ha annunciato di aver ordinato la produzione di una miniserie sequel, una quinta stagione che \u00e8 stata trasmessa dal 4 aprile al 30 maggio 2017.\nIl 4 gennaio 2018 il presidente della divisione Entertainment della Fox Michael Thorn ha annunciato la produzione della sesta stagione, tuttavia da allora nel web si sono susseguite informazioni contrastanti sul suo effettivo stato di sviluppo, e di fatto a pi\u00f9 di quattro anni di distanza la sua sorte \u00e8 ancora sconosciuta. \nTrama.\nPrima stagione.\nQuando Lincoln Burrows viene accusato di aver ucciso Terrence Steadman, il fratello del Vicepresidente degli Stati Uniti, viene condannato a morte e incarcerato nel Penitenziario di Stato di Fox River.\nSuo fratello, un brillante ingegnere strutturale Michael Scofield (ha mantenuto il cognome da nubile della madre), \u00e8 convinto della sua innocenza e finge una rapina in banca per essere arrestato e incarcerato nella stessa prigione dove \u00e8 rinchiuso il fratello.\nIn carcere Michael finge di soffrire di diabete di tipo 1 e si lega di proposito alla dottoressa Sara Tancredi, al fine di ottenere l'accesso all'infermeria della prigione e guadagnarsi una via di uscita. Nel frattempo, all'esterno della prigione, l'avvocato Veronica Donovan investiga sui giochi di potere che hanno portato Lincoln nel braccio della morte.\nScopre quindi che il vicepresidente tiene prigioniero suo fratello in una casa nel Montana e vi si reca per indagare trovando realmente Terrence Steadman. I fratelli, insieme ad altri sei detenuti, Fernando Sucre, Theodore \"T-Bag\" Bagwell, Benjamin Miles \"C-Note\" Franklin, David \"Tweener\" Apolskis, John Abruzzi e Charles \"Haywire\" Patoshik, scappano di prigione nell'ultimo episodio, non riuscendo per\u00f2 a prendere l'aereo.\nSeconda stagione.\nLa seconda stagione inizia otto ore dopo la fuga, concentrandosi in particolare sui fuggitivi. Veronica, convinta di poter liberare Terrence Steadman dalla sua prigionia, chiama la polizia ma i due vengono invece raggiunti da agenti dell'FBI che la uccidono a sangue freddo, proprio mentre la donna \u00e8 al telefono con Lincoln. Dopo la morte di Veronica i due fratelli sono intralciati da agenti sotto copertura, membri di un'organizzazione nota come la \"Compagnia\" tra i quali Paul Kellerman. Questa infatti incastr\u00f2 Lincoln a causa di suo padre, Aldo Burrows, che aveva avuto connessioni con la Compagnia e ne aveva sottratto dei dati importanti. I fuggitivi si dividono e viaggiano verso luoghi diversi, per raggiungere ognuno un proprio obiettivo. Brad Bellick viene licenziato dalla prigione e inizia a inseguire per conto suo i detenuti per la taglia in denaro. Molti dei fuggitivi si riuniscono per cercare insieme una grossa somma di denaro nascosta molto tempo prima da Charles Westmoreland. All'agente federale Alexander \"Alex\" Mahone viene assegnato l'incarico di rintracciare e catturare gli otto fuggitivi. Viene rivelato che Mahone lavora in realt\u00e0 per la Compagnia, che vuole gli otto uomini morti. Quando Sara scopre che suo padre, il Governatore Frank Tancredi, \u00e8 morto, si incontra con Michael e si unisce ai fratelli nel tentativo di rovesciare l'attuale Presidente, un membro della Compagnia. Per assicurare la salvezza ai fratelli, Sara si fa arrestare e affronta il processo. Durante il processo, la testimonianza dell'ex agente segreto Paul Kellerman, che lavorava per la Compagnia, assolve Lincoln e Sara. Tweener, Haywire e Abruzzi vengono uccisi da Mahone, mentre C-Note finisce insieme alla sua famiglia nel programma \"protezione testimoni\", tuttavia i fratelli riescono a raggiungere Panama. Michael, T-Bag, Mahone e Bellick vengono infine arrestati dalle autorit\u00e0 panamensi e incarcerati nel Penitenziario Federale di Sona.\nTerza stagione.\nLa terza stagione segue Michael all'interno di Sona e Lincoln al di fuori, a Panama. Sona \u00e8 una prigione che viene gestita dagli stessi detenuti, da quando, un anno prima, le guardie sono state cacciate nel perimetro esterno in seguito a una rivolta. Burrows viene contattato da Gretchen Morgan (un'agente della Compagnia operativa a Panama), che ha rapito suo figlio L.J. e Sara Tancredi, la donna amata da Michael. Per il loro rilascio, la Compagnia vuole che Michael faccia scappare da Sona un uomo di nome James Whistler. Michael, aiutato da suo fratello e Sucre (fuori dal carcere), inizia a organizzare un piano di fuga. Quando Lincoln tenta di salvare Sara e L.J. seguendo una traccia lasciata dalla stessa Sara, Gretchen dice di aver decapitato la donna e manda a Lincoln la sua testa in una scatola. Michael e Whistler riescono infine a scappare, lasciandosi indietro altri complici, tra cui T-Bag e Bellick. Sucre viene scoperto ad aiutare i fuggitivi e imprigionato a Sona. LJ e Sofia sono scambiati per Whistler, e Michael va in cerca di vendetta per la morte di Sara.\nQuarta stagione.\nMichael riesce a scovare Gretchen e Whistler a Los Angeles, ma non fa in tempo a farsi dire dai due tutto ci\u00f2 che \u00e8 successo a Sara. Nel frattempo, oltre a Michael, vengono pian piano arrestati tutti gli altri: Lincoln viene incastrato dalla compagnia a Panama, Mahone al ritorno a casa assiste a un tragico evento personale (sempre per mezzo della Compagnia), Sucre e Bellick vengono arrestati dalla polizia di frontiera dopo essere scappati da un incendio doloso che ha distrutto il carcere di Sona, provocato da T-Bag: quest'ultimo intanto, si approprier\u00e0 dell'identit\u00e0 di Whistler, avendo in possesso il suo famoso libretto, e spacciandosi per un certo Cole Pfeiffer. L'agente della Sicurezza Nazionale Don Self, recluta i protagonisti per costituire una squadra e ottenere un oggetto chiamato \"Scylla\", a patto che successivamente venga data loro la totale libert\u00e0 da ogni accusa. Viene successivamente rivelato che Scylla contiene informazioni su un'avanzata cella di energia e che \u00e8 posseduta da un certo Jonathan Krantz, chiamato da tutti i suoi sottoposti come \"Il Generale\". In realt\u00e0 \u00e8 proprio lui il capo supremo dell'intera Compagnia ed \u00e8 proprio lui ad aver causato tutti gli eventi accaduti finora, nel corso delle precedenti stagioni. Nella prima parte della stagione, la squadra riesce ad entrare in possesso di Scylla, irrompendo nel quartier generale della Compagnia e rubandola. Viene rivelato che Sara \u00e8 ancora viva, mentre Bellick muore per una buona causa. Self si rivela essere un agente doppiogiochista che ha intenzione di vendere Scylla al miglior offerente: infatti, non appena ottenuto il marchingegno, scappa via lasciando i fratelli e gli altri con carte false, e mettendoli in grave difficolt\u00e0. Riluttante, Lincoln decide di unirsi alla Compagnia per recuperare il prezioso oggetto, mentre invece Michael accetta di farsi operare dai medici dell'organizzazione capitanata dal generale Krantz quando scopre di soffrire per un amartoma nell'ipotalamo. Michael scopre che sua madre, Christina Rose Scofield, \u00e8 ancora viva ed \u00e8 un'agente della Compagnia.\n\"The Final Break\".\nGli eventi seguono la trama della quarta stagione, posizionandosi prima del flashforward. Sara viene incarcerata nel Penitenziario di Miami-Dade per aver ucciso Christina, dove ritrova Gretchen. Il Generale, incarcerato nell'ala maschile insieme a T-Bag, offre 100.000 dollari di ricompensa per la sua morte. Michael organizza un piano per farla evadere con l'aiuto di Lincoln, Sucre e Alex.\nQuinta stagione.\nSette anni dopo l'ultima evasione, avvenuta il 4 novembre 2005, Lincoln riceve da T-Bag degli indizi che farebbero credere che Michael, da tutti creduto morto proprio durante l'ultima evasione, sarebbe invece ancora vivo e si troverebbe imprigionato ad Ogygia, un carcere dello Yemen, paese in cui \u00e8 in corso una guerra civile. Nel frattempo da 3 - 4 anni Sara si \u00e8 sposata di nuovo, con Jacob Anton Ness, un professore di economia specializzato nella teoria dei giochi e insieme al quale ha cresciuto Mike, il figlio avuto con Michael. Quando Lincoln le mostra la foto che ritrarrebbe Michael vivo a fianco di una finestra, lei crede che si tratti solo di un fotomontaggio. Lincoln invece \u00e8 deciso a recarsi ad Ogygia, e per farlo chiede aiuto a C-Note, che nel frattempo si \u00e8 convertito all'Islam e sa molte cose sulle condizioni pericolose del Medio Oriente. Lui inoltre informa Sucre, che fornir\u00e0 il suo aiuto alla squadra pi\u00f9 in l\u00e0 nel tempo. Scopo di tutto \u00e8 sia far evadere Michael dal carcere sia farlo uscire dallo Yemen e tornare negli Stati Uniti, dove lo stesso Michael potr\u00e0 mettere a punto un piano per far arrestare e incarcerare Poseidone (Jacob Ness), ex-agente della CIA autore di un ricatto a causa del quale Michael sette anni prima ha dovuto far credere a tutti di essere morto.\nProduzione.\nPianificazione della serie.\nL'idea originale di \"Prison Break\", cio\u00e8 quella di un uomo che decide di andare in prigione per aiutare il fratello escogitando una fuga, \u00e8 stato suggerito a Paul Scheuring dal produttore Dawn Parouse. Anche se Scheuring pensava che fosse una buona idea, fu inizialmente perplesso sul motivo per cui qualcuno dovrebbe imbarcarsi in una tale missione o come avrebbe potuto svilupparsi in uno show televisivo praticabile. Si avvicin\u00f2 a ci\u00f2 con la storia del fratello ingiustamente accusato, e ha iniziato a lavorare sul contorno della trama e sull'elaborazione dei personaggi. Nel 2003, lanci\u00f2 l'idea per la Fox Broadcasting Company, ma fu rifiutata in quanto la rete si sentiva dubbiosa circa le possibilit\u00e0 a lungo termine di una tale serie. Successivamente mostr\u00f2 il suo progetto ad altri canali, ma fu rifiutato ugualmente in quanto sembrava pi\u00f9 adatto per un progetto cinematografico che per una serie televisiva. Successivamente fu presa in considerazione l'idea di una possibile miniserie in 14 parti, che attir\u00f2 l'interesse di Steven Spielberg, prima per\u00f2 della sua partenza per le riprese de \"La guerra dei mondi\". Cos\u00ec, la miniserie non fu mai realizzata. Dopo l'enorme popolarit\u00e0 di puntate in prima serata di serie televisive come \"Lost\" e \"24\", la Fox decise di sostenere la produzione nel 2004. L'episodio pilota fu girato un anno dopo che Scheuring fin\u00ec di scrivere la sceneggiatura.\nLocation.\nLa maggior parte della prima stagione \u00e8 stata filmata nella Joliet Prison, Illinois. Dopo essere stata chiusa nel 2002, la prigione \u00e8 diventata il set di \"Prison Break\" (2005) ed \u00e8 stata ribattezzata \"Fox River Penitentiary\". Si tratta della stessa prigione della scena iniziale del film The Blues Brothers\nLe scene nella cella di Lincoln, nell'infermeria e nel cortile sono state girate nello stesso penitenziario. Le celle dove venivano incarcerati i prigionieri \"normali\" sono state costruite specificamente. La struttura si sviluppava su tre livelli, mentre la vera Joliet Prison ne presentava solo due ed era molto pi\u00f9 piccola. Le scene in esterno sono state girate a Chicago, Woodstock e Joliet, nell'Illinois. Altre location includono l'O'Hare International Airport di Chicago e Toronto in Canada.\nSono stati spesi 2 milioni di dollari per episodio nello stato dell'Illinois, per un costo totale di 24 milioni di dollari nel 2005.\nLe riprese della seconda stagione sono iniziate il 15 giugno 2006, a Dallas nel Texas. Molte delle location sono state usate per rappresentare varie cittadine americane. Gli ultimi tre episodi della seconda stagione sono stati girati a Pensacola (Florida) per rappresentare Panama. Ogni singolo episodio ha richiesto otto giorni di riprese e, approssimativamente, 1,4 milioni di dollari sono stati versati per ogni episodio.\nLa terza stagione \u00e8 stata girata a Dallas e ha avuto un budget di 3 milioni di dollari per episodio. Molte delle scene esterne sono state girate a Casco Viejo, un quartiere di Panama. Le riprese per la quarta stagione sono state effettuate principalmente a Los Angeles.\nTatuaggi.\nI tatuaggi di Michael Scofield giocano un ruolo importante nelle prime due stagioni, contenenti i dettagli pi\u00f9 fini del piano di fuga. Sono mostrati scarsamente nella terza stagione, e dalla quarta sono stati rimossi per aiutare a nascondere la sua identit\u00e0. Scofield ha creato 24 disegni specifici degli elementi pi\u00f9 importanti del suo piano di fuga in modo da formare un unico tatuaggio che coprisse tutta la met\u00e0 superiore del suo corpo. Le bozze dei 24 disegni sono stati trovati sul disco rigido di Michael, che \u00e8 stato recuperato nella seconda stagione dall'agente Mahone. Progettato da Tom Berg e creato da Tinsley Transfers, ci sono volute cinque ore per applicare il tatuaggio sull'attore. Quando l'intero tatuaggio non ha bisogno di essere mostrato, nelle scene in cui l'attore indossa una T-shirt, per esempio, vengono applicati solo i pezzi dell'avambraccio.\nMusiche.\nLa colonna sonora di Prison Break e le musiche di scena di ogni episodio sono state composte da Ramin Djawadi.\nLa quinta stagione.\nNel mese di agosto 2015 i dirigenti della Fox Gary Newman e Dana Walden hanno annunciato di aver ordinato la produzione di una miniserie sequel da dieci episodi la cui messa in onda era prevista per la stagione televisiva 2016-2017. Entrambi gli attori protagonisti Wentworth Miller e Dominic Purcell sarebbero tornati ad interpretare i personaggi di Michael Scofield e Lincoln Burrows. Essendo Michael morto in \"The Final Break\", sarebbe stata fornita \u00abuna spiegazione molto logica e credibile\u00bb per giustificare il fatto che fosse ancora vivo. Nel mese di marzo 2016 \u00e8 stato ufficializzato anche il ritorno di Sarah Wayne Callies, nel ruolo della Dottoressa Sara Tancredi, e degli altri storici personaggi; \u00e8 stato inoltre comunicato che, visti i tempi ristretti per effettuare le riprese (quasi tutti gli attori erano gi\u00e0 impegnati nelle riprese di altre serie televisive), due episodi sarebbero stati fusi in uno solo e quindi in totale sarebbero stati nove invece di dieci, e che le riprese sarebbero iniziate il 7 aprile a Vancouver (Canada). Il 16 maggio la Fox ha pubblicato il primo trailer ufficiale: compaiono i personaggi gi\u00e0 confermati e anche Benjamin Miles \"C-Note\" Franklin e Theodore \"T-Bag\" Bagwell, altri due degli otto evasi della prima stagione.\nL'11 gennaio 2017 \u00e8 stato annunciato che questa nuova stagione sarebbe andata in onda a partire dal 4 aprile 2017. Oltre a tale annuncio la Fox ha pubblicato il secondo trailer ufficiale, intitolato \"Michael Is Alive\" e che attraverso tre fonti, YouTube, Facebook e Twitter, in appena 24 ore ha ottenuto il record di oltre 42 milioni di visualizzazioni, diventando quindi il trailer della Fox pi\u00f9 visto fino a quel momento.\nIl 31 luglio \u00e8 stato pubblicato il primo teaser trailer ufficiale in italiano, che ha annunciato che in Italia la nuova stagione sarebbe andata in onda su Fox dall'11 settembre.\nLa sesta stagione.\nIl 15 maggio 2017 i dirigenti della Fox Gary Newman e Dana Walden hanno tenuto una conferenza stampa per comunicare quali fossero le intenzioni relative al futuro di questa serie televisiva, ossia se si sarebbe conclusa definitivamente il 30 maggio con la messa in onda del nono ed ultimo episodio (\"Behind the Eyes\") oppure se sarebbe stata prodotta una sesta stagione. Entrambi i dirigenti hanno fatto sapere che, sebbene non esistesse ancora alcun piano per la produzione di ulteriori episodi, sia essi che i produttori, a cominciare dal creatore Paul Scheuring, sarebbero stati seriamente intenzionati a far proseguire la serie se si fosse trovata qualche ulteriore idea interessante da raccontare. In contemporanea il co-ideatore Vaun Wilmott ha dichiarato: \u00ab\"Se la trama giusta arriva, sono sicuro che il gruppo tornerebbe per farlo nuovamente\"\u00bb.\nIl 13 dicembre 2017 il co-protagonista della serie Dominic Purcell ha annunciato via Instagram che i lavori per arrivare alla sua produzione sono gi\u00e0 iniziati. La conferma ufficiale della sua produzione \u00e8 stata data il 4 gennaio 2018 da parte di Michael Thorn, presidente della divisione Entertainment della Fox, nel corso della conferenza stampa invernale della Television Critics Association. Thorn ha anche precisato: \u00ab\"\u00c8 in una fase molto precoce dello sviluppo, ma ne siamo molto entusiasti\"\u00bb.\nIl protagonista Wentworth Miller, dopo aver fatto coming out nel 2013, l'8 novembre 2020 pubblica un post sul suo profilo Instagram in cui dichiara che non far\u00e0 pi\u00f9 parte del cast della serie, poich\u00e9 deciso a non interpretare pi\u00f9 ruoli di personaggi eterosessuali.\nAccoglienza e premi.\nLa prima stagione della serie \u00e8 stata accolta positivamente sia dal pubblico che dalla critica. Sul sito IMDb la serie ha una media di punteggio di 8.9 per episodio, inoltre gran parte dei critici ha lodato la serie per la costante tensione presente negli episodi. Anche la seconda stagione della serie ha ricevuto diversi consensi. La terza stagione invece, \u00e8 stata criticata per il tentativo da parte degli autori di costruire una sceneggiatura simile a quella della prima, senza successo. La quarta e la quinta stagione sono state accolte tiepidamente dalla maggioranza. La serie \u00e8 stata comunque candidata a diversi premi, uno dei quali \u00e8 stato anche vinto.\nPremi vinti.\n2006 People's Choice Award\nNomination.\n2006 Golden Globe\n2006 Eddie Award\n2006 Saturn Award\n2006 Television Critics Association award\n2006 Primetime Emmy award\nTrasmissione internazionale.\n\"Prison Break\" \u00e8 una serie televisiva molto popolare a livello globale e il numero di nazioni in cui \u00e8 trasmessa \u00e8 molto vasto.\nQui di seguito sono riportate le trasmissioni di \"Prison Break\" nel mondo.\nDVD.\nOltre ai classici formati di \"un cofanetto = una stagione\", sono stati realizzati anche: prima stagione parte uno, prima stagione parte due, seconda stagione parte uno, seconda stagione parte due, prima stagione + seconda stagione, prima stagione + seconda stagione + terza stagione e \"monster box\" (serie completa in 23 DVD).\nLa prima stagione e \"\" sono stati distribuiti anche in versione Blu-ray."}
{"id": "2450207", "revid": "767487", "url": "https://it.wikipedia.org/wiki?curid=2450207", "title": "Idan Raichel", "text": "Carriera.\nIdan Raichel \u00e8 divenuto celebre grazie al progetto musicale The Idan Raichel Project (in ebraico: \u05d4\u05e4\u05e8\u05d5\u05d9\u05d9\u05e7\u05d8 \u05e9\u05dc \u05e2\u05d9\u05d3\u05df \u05e8\u05d9\u05d9\u05db\u05dc), attraverso il quale sperimenta la fusione di generi musicali diversi, come il jazz e la musica elettronica, utilizzando anche testi della tradizione ebraica. Ha esordito con l'album eponimo \"The Idan Raichel Project\" nel 2002, che poi \u00e8 uscito sul mercato internazionale nel 2006. Il secondo disco \"Mi'ma'amakim\" \u00e8 uscito nel 2005.\nNel 2009 ha pubblicato l'album \"Within My Walls\". Negli anni seguenti ha collaborato con Marta G\u00f3mez, Mayra Andrade e India.Arie. Nel 2010 avvia un nuovo progetto chiamato The Tour\u00e9-Raichel Collective insieme al cantante e chitarrista maliano Vieux Farka Tour\u00e9.\nNel 2013 \u00e8 la volta di \"Quarter to Six\", album del The Idan Raichel Project che vede la collaborazione di Ana Moura, Mira Awad, Andreas Scholl e Marta G\u00f3mez. Tra il 2013 e il 2014 Raichel ha collaborato dal vivo con Alicia Keys. \nNel 2015 pubblica \"At the Edge of the Beginning\". \u00c8 autore della musica e coautore del testo, insieme a Riccardo Sinigallia, del brano \"Amami amami\" (2016) interpretato da Mina e Adriano Celentano."}
{"id": "2450208", "revid": "123916697", "url": "https://it.wikipedia.org/wiki?curid=2450208", "title": "Eclectus roratus", "text": "Il pappagallo ecletto (Eclectus roratus () \u00e8 un uccello della famiglia degli Psittaculidi. \u00c8 l'unica specie del genere Eclectus.\n\u00c8 una specie caratterizzata da forte dimorfismo sessuale: i maschi hanno una livrea verde smeraldo, le femmine una livrea rosso-blu-viola."}
{"id": "2450209", "revid": "25102955", "url": "https://it.wikipedia.org/wiki?curid=2450209", "title": "Eclectus", "text": ""}
{"id": "2450211", "revid": "124006144", "url": "https://it.wikipedia.org/wiki?curid=2450211", "title": "Xenopsylla cheopis", "text": "La Xenopsylla cheopis, o pulce del ratto orientale \u00e8 un parassita in particolar modo dei roditori, predilige soprattutto il genere Rattus ed \u00e8 considerato dagli epidemiologi il principale vettore di diverse patologie quali il tifo murino e la peste bubbonica. La modalit\u00e0 pi\u00f9 diretta di trasmissione si ha quando questo parassita si nutre del sangue di un ratto infetto ed entra successivamente in contatto con l'uomo. La pi\u00f9 grande epidemia di peste nota alla storia del mondo occidentale, la terribile Peste nera, fu causata proprio da questo parassita.\nCaratteristiche.\nLa pulce del ratto orientale non \u00e8 dotata di pettine pronotale e genale, e questo consente di distinguerla dalla \"Ctenocephalides felis\" o pulce del gatto e dalla \"Ctenocephalides canis\" o pulce canina, cos\u00ec come da altre specie di pulci.\nStudi di laboratorio hanno mostrato che le condizioni ideali per la sua riproduzione sono i climi secchi con temperature comprese tra 20 e 25 \u00b0C.\nScoperta.\nLa pulce fu individuata per la prima volta nel Sudan e descritta nel 1903 dall'entomologo Charles Rothschild, in collaborazione con il suo collega tedesco Karl Jordan, i quali le diedero il nome di \"Xenopsylla cheopis\" in onore della piramide di Cheope.\nIl ruolo di vettore patogeno.\nLa \"Xenopsylla cheopis\" \u00e8 stata il veicolo di numerose epidemie, essendo ospite di bacilli come la \"Yersinia pestis\", della \"Rickettsia typhi\", ma anche di altri parassiti quali i vermi della classe dei cestoda \"Hymenolepis diminuta\" e \"Hymenolepis nana\", agenti patogeni della \"Imenolepiasi\", malattia diffusa soprattutto nei paesi a clima caldo e secco, dove i livelli igienico-sanitari sono molto bassi. La capacit\u00e0 di trasmettere le malattie pu\u00f2 essere trasmessa da una generazione all'altra delle pulci attraverso le uova.\nL'azione di vettore \u00e8 molto semplice, inizialmente la \"Xenopsylla cheopis\" si nutre di sangue infetto mentre \u00e8 ospite del ratto o di qualsiasi altro animale ospite. Successivamente essa si trasferisce sull'uomo e, nutrendosi del suo sangue, emette della saliva che contiene sostanze anticoagulanti, nella quale sono presenti anche i bacilli della \"Yersinia pestis\" o della \"Rickettsia typhi\", i quali entrano cos\u00ec nel circolo sanguigno dell'uomo, infettandolo."}
{"id": "2450214", "revid": "30610", "url": "https://it.wikipedia.org/wiki?curid=2450214", "title": "Sketchpad", "text": "Sketchpad fu un rivoluzionario programma per computer scritto da Ivan Sutherland nel 1963 come tesi per il suo dottorato, questo lavoro gli valse il conseguimento del prestigioso Premio Turing nel 1988, e del Premio Ky\u014dto nel 2012. \u00c8 considerato pioniere nel campo dell'interazione uomo-macchina (HCI). Sketchpad \u00e8 considerato il precursore dei moderni programmi CAD, e il punto di inizio della computer grafica in generale. Per esempio, la GUI \u00e8 derivata proprio da Sketchpad, come anche la moderna programmazione orientata agli oggetti. Con Sketchpad, Ivan Sutherland ha dimostrato che la computer grafica pu\u00f2 essere usata sia per l'arte digitale sia per la tecnica dimostrando nuovi metodi di interazione uomo-macchina.\nStoria.\nSutherland fu ispirato dal Memex dal saggio \"Come Potremmo Pensare\" di Vannevar Bush. Sketchpad ispir\u00f2 a sua volta Douglas Engelbart nello sviluppo dell'ON Line System presso l'Augmentation Research Center (ARC) dello Stanford Research Institute (SRI) durante gli anni 60.\nSketchpad fu il primo programma ad utilizzare una GUI grafica che usasse un display plotter a punti x-y, e la penna ottica. Il modo efficiente in cui il programma organizza la geometria dati \u00e8 senz'altro pionieristica per l'epoca, come lo \u00e8 l'introduzione dei concetti di \"oggetti\" e \"istanze\" nella computazione, puntando direttamente ad un concetto assorto soltanto pi\u00f9 di quaranta anni dopo, come la programmazione orientata agli oggetti. L'idea generale era di avere i disegni principali di ogni oggetto, e poterli istanziare in pi\u00f9 duplicati. Se l'utente avesse cambiato il disegno principale, conseguentemente tutte le istanze avrebbero subito la stessa modifica. Un'altra funzione importante di Sketchpad era che esso permetteva facilmente all'utente il controllo delle propriet\u00e0 geometriche del disegno, la lunghezza della linea o l'angolo tra due linee, tutto poteva essere aggiustato secondo le proprie preferenze.\nCome venne scritto sul trade magazine, chiaramente Sutherland \"Apre le frontiere nella modellazione computerizzata 3D e nelle simulazioni grafiche, e getta le basi della computer grafica CAD/CAM\". Sutherland scrisse nella sua tesi che: Bolt, Beranek e Newman avevano un \"programma simile\" e che T-Square fu sviluppato da Peter Samson e uno o pi\u00f9 studenti del MIT durante il 1962, entrambi per il PDP-1.\nHardware.\nSketchpad si eseguiva su computer Lincoln TX-2 (1958) al MIT, Il sistema era basato su transistor e disponeva di una memoria a nucleo magnetico di 64\u00a0000 parole da 36 bit. Dei 36 bit disponibili per registrare ogni punto del display in un \"file display\", 20 assegnavano le coordinate per ogni punto sul display e i rimanenti 16 assegnavano gli indirizzi per gli n-componente elemento, responsabile dell'assegnamento dei punti al display.\nNel 1963 la maggior parte dei computer gestivano i vari processi solo tramite modalit\u00e0 batch, usando scheda perforate o nastri magnetici ed erano gestiti da programmatori specializzati o studenti di ingegneria. Una considerevole quantit\u00e0 di tempo fu investita per rendere il TX-2 operante in maniera interattiva con grandi schermi a tubo catodico\nPubblicazioni.\nIl programma Sketchpad fu parte del lavoro di tesi di Sutherland (Ph.D.) presso il MIT e in relazione con il Computer-Aided Design project a quel tempo. \"Sketchpad: A Man-Machine Graphical Communication System\"."}
{"id": "2450215", "revid": "1573940", "url": "https://it.wikipedia.org/wiki?curid=2450215", "title": "Enicognathus", "text": "Enicognathus \u00e8 un genere di uccelli della famiglia degli Psittacidi.\nDistribuzione e habitat.\nA questo genere appartengono due parrocchetti diffusi delle foreste e delle boscaglie del Cile.\nTassonomia.\nIl genere comprende le seguenti specie:"}
{"id": "2450217", "revid": "1573940", "url": "https://it.wikipedia.org/wiki?curid=2450217", "title": "Enicognathus ferrugineus", "text": "Il parrocchetto australe (Enicognathus ferrugineus ) \u00e8 un uccello della famiglia degli Psittacidi. \nIdentificazione.\n\u00c8 una specie di parrocchetto di taglia media con un peso intorno ai 160 g, \u00e8 colorato principalmente di verde con il bordo delle penne pi\u00f9 scuro che conferisce al piumaggio un aspetto \"a scaglie\"; \u00e8 presente un effetto di lucentezza metallica sulle ali, rosso scuro vicino alle narici e un rosso pi\u00f9 sfumato sull'addome. Petto verde giallognolo. Le penne della coda anch'esse rosse con la punta verde. L'iride \u00e8 marrone. \u00c8 una specie gregaria e si avvista spesso in stormi, ha un volo diretto, chiassoso, spesso raso terra. Questi parrocchetti sono soliti nascondersi sulla punta degli alberi alti diventando difficilmente localizzabili. \u00c8 una specie simile al parrocchetto beccosottile, si differenzia per l'assenza del lungo becco ricurvo, per l'assenza del rosso frontale e per l'effetto scagliatura pi\u00f9 scuro e pi\u00f9 diffuso. \u00c8 classificato in due sottospecie: \"E. f. ferrugineus\" di 35 cm e \"E. f. minor\" di 33 cm. Maschio e femmina appaiono identici. \nDistribuzione.\nIl nome parrocchetto australe deriva dal fatto che \u00e8 il pappagallo che vive pi\u00f9 a sud nel mondo. Si pu\u00f2 trovare nella parte settentrionale della Terra del Fuoco, in Cile e in Argentina sulla Cordigliera delle Ande. \u00c8 considerato generalmente comune."}
{"id": "2450218", "revid": "1573940", "url": "https://it.wikipedia.org/wiki?curid=2450218", "title": "Enicognathus leptorhynchus", "text": "Il parrocchetto beccosottile (Enicognathus leptorhynchus ) \u00e8 un uccello della famiglia degli Psittacidi.\nDescrizione.\nPappagallo caratterizzato dalla lunghezza e ricurvatura del ramo superiore del becco, che si presenta piuttosto leggero e sottile e di colore nerastro. Ha taglia attorno ai 40\u00a0cm e la colorazione generale verde chiaro, fronte rossa, penne della corona e del dorso verdi bordate di nero a conferire un effetto a scaglie. La coda \u00e8 rosso mattone, come lo scudo ventrale. L'iride \u00e8 arancio e le zampe grigie. I giovani sono caratterizzati dalla mandibola superiore pi\u00f9 corta e dal piumaggio pi\u00f9 scuro.\nBiologia.\n\u00c8 essenzialmente uccello di foresta che frequenta le zone aperte e i coltivi solo in primavera quando scende in pianura. Durante la migrazione vola alto e si muove in stormi anche di 300 individui. \u00c8 gregario e vive in colonia anche durante la riproduzione che avviene a partire da novembre. La femmina depone le uova, da 4 a 8, nel cavo di un albero o, in mancanza, in un anfratto roccioso o, alla disperata, costruisce un nido a coppa nel fitto della vegetazione. La cova dura circa 25 giorni. Si nutre prevalentemente di noci (\u00e8 goloso di quelle di \"Araucaria araucana\"), bacche, frutta, semi, germogli e radici.\nDistribuzione e habitat.\nVive in Cile centrale e meridionale, dalla costa fino attorno ai 2000 metri e anche oltre. In natura \u00e8 in declino, in cattivit\u00e0 si registra un buon numero di coppie riproducenti ma non \u00e8 una specie diffusa."}
{"id": "2450219", "revid": "144796", "url": "https://it.wikipedia.org/wiki?curid=2450219", "title": "Luigi II del Palatinato", "text": ""}
{"id": "2450220", "revid": "765341", "url": "https://it.wikipedia.org/wiki?curid=2450220", "title": "L'isola dei morti (dramma)", "text": "L'isola dei morti (in svedese: \"Toten-Insel\") \u00e8 un \"dramma da camera\" incompiuto del drammaturgo svedese August Strindberg.\nQuel poco che fu scritto di questo dramma, nell'aprile 1907, sarebbe la sesta e ultima composizione per l'Intima teatern dell'autore. "}
{"id": "2450223", "revid": "201640", "url": "https://it.wikipedia.org/wiki?curid=2450223", "title": "Marc-Andr\u00e9 Grondin", "text": "\u00c8 conosciuto per il suo ruolo da protagonista nel film canadese \"C.R.A.Z.Y.\" di Jean-Marc Vall\u00e9e visto da 2,5 milioni di spettatori in Canada, Europa e Stati Uniti.\nHa vinto il Premio C\u00e9sar per la migliore promessa maschile nel 2009 per il suo ruolo nel film francese \"Le premier jour du reste de ta vie\".\nBiografia.\nIl debutto in televisione e al cinema.\nGira per la televisione (canadese) all'et\u00e0 di tre anni uno spot pubblicitario. Da bambino appare nelle serie televisive \"Les Intr\u00e9pides\" e \"Sous un ciel variable\", da adolescente nella serie \"Les Super mamies\" nel 2002 e \"Watatatow\" nel 2003. La sua prima apparizione sul grande schermo \u00e8 datata 1991 nel film \"Nelligan\" del regista \"Robert Favreau\", nel quale ottiene un piccolo ruolo. Recita in seguito nel cortometraggio di Jean-Marc Vall\u00e9e, \"Les Fleurs magiques\", prima delle riprese di \"C.R.A.Z.Y.\" che lo rivelano al grande pubblico.\nC.R.A.Z.Y. e la sua carriera canadese e francese.\nOttiene il ruolo di Zachary Beaulieu nel film C.R.A.Z.Y. del 2005; il quale \u00e8 un giovane omosessuale qu\u00e9b\u00e9cois degli anni settanta che deve affrontare la scoperta del suo orientamento sessuale in un clima familiare contrassegnato dal cattolicesimo e dai valori tradizionali. Zachary entra in conflitto con suo padre, interpretato da Michel C\u00f4t\u00e9, politicamente conservatore e omofobo, con il quale divide tuttavia la passione per la musica.\nIn un'intervista Marc-Andr\u00e9 Grondin ha rivelato: \"La storia di C.R.A.Z.Y. \u00e8 una relazione padre-figlio, un confronto; \u00e8 amore-odio; \u00e8 l'amore di un padre per suo figlio, l'amore di un figlio per suo padre. E accettarsi l'uno con l'altro al di l\u00e0 delle differenze.\".\nIl film inizia con la prima infanzia di Zachary che \u00e8 interpretato da un bambino, Marc-Andr\u00e9 Grondin incarna il ruolo di Zachary dai 15 ai 21 anni. Ottiene un \"Prix Jutra\" per la sua performance d'attore.\nIn seguito recita in Canada nel film \"La Belle B\u00eate\". In Francia, dopo la sua partecipazione al telefilm \"Les Cerfs-volants\" diffuso sul canale francese France 3 a giugno 2008, interpreta Rapha\u00ebl Duval nel film \"Le premier jour du reste de ta vie\" realizzato da \"R\u00e9mi Bezan\u00e7on\". Quest'ultimo ruolo gli fa ottenere il Premio C\u00e9sar per la migliore promessa maschile il 27 febbraio 2009. Ma essendo impegnato in Louisiana per le riprese del film francese \"Cam\u00e9l\u00e9on\", del quale ha il ruolo di protagonista, non pu\u00f2 andare a Parigi per ritirare il premio; lo ritirer\u00e0 per lui il regista del film \"R\u00e9mi Bezan\u00e7on\"."}
{"id": "2450224", "revid": "24443", "url": "https://it.wikipedia.org/wiki?curid=2450224", "title": "Val di Fraele", "text": ""}
{"id": "2450229", "revid": "25103364", "url": "https://it.wikipedia.org/wiki?curid=2450229", "title": "SIMBAD (missile)", "text": ""}
{"id": "2450235", "revid": "1566286", "url": "https://it.wikipedia.org/wiki?curid=2450235", "title": "Gian Luigi Polidoro", "text": "Biografia.\nNato a Bassano del Grappa, in provincia di Vicenza, il 4 febbraio 1927; all'et\u00e0 di 21 anni si diplom\u00f2 in regia. Specializzato nel campo documentaristico, ai Premi Oscar 1959 ebbe con il cortometraggio \"Oeuverture\" una candidatura all'Oscar al miglior cortometraggio documentario; solo nel 1960 diresse la sua prima commedia. I suoi lungometraggi non furono dei clamorosi successi, malgrado alcuni avessero nel cast attori come Alberto Sordi (protagonista de \"Il diavolo\") o Ugo Tognazzi (protagonista di \"Satyricon\"). Fu proprio con Sordi e \"Il diavolo\" che Polidoro ebbe i maggiori riconoscimenti a livello internazionale: il film, nel 1963, vinse l'Orso d'oro al Festival di Berlino e nel 1964 fu candidato al Samuel Goldwyn International Award.Polidoro fu anche attore, avendo parti minori in alcuni film, come \"\" di Marco Ferreri, dove recit\u00f2 con Tognazzi.Mor\u00ec a Roma all'et\u00e0 di 73 anni."}
{"id": "2450243", "revid": "30580", "url": "https://it.wikipedia.org/wiki?curid=2450243", "title": "Gran Premio di Germania 1987", "text": "Il Gran Premio di Germania 1987 \u00e8 stato il 444\u00ba Gran Premio di Formula 1 della storia, corso il 26 luglio 1987 all'Hockenheimring. Fu l'ottava gara del Campionato Mondiale di Formula 1 1987.\nRiassunto della gara.\nNelle qualifiche, la pole position and\u00f2 a Nigel Mansell su Williams davanti ad Ayrton Senna su Lotus ed Alain Prost con la McLaren, con l'altra Williams di Nelson Piquet quarta. Quinto fu Alboreto su Ferrari davanti al compagno di Prost, Stefan Johansson, a Teo Fabi su Benetton e Gerhard Berger su Ferrari.\nAlla partenza, Senna scatt\u00f2 bene dalla seconda casella prendendo la vetta davanti a Mansell, Prost, Piquet, Bousten, Alboreto e Johansson.\nAl secondo giro Senna cominci\u00f2 a perdere posizioni, facendosi sopravanzare rispettivamente da Mansell e Prost. Il francese riusc\u00ec a mantenersi vicino a Mansell, e all'ottavo giro lo pass\u00f2 andando in testa. Nelle retrovie la lotta per le posizioni era accesa, mentre davanti non ci furono cambiamenti fino al 19\u00ba giro, quando Prost si ferm\u00f2 per il cambio-gomme. Quando, al 23\u00ba giro, anche Mansell rientr\u00f2 per il pit-stop, il francese torn\u00f2 a guidare la gara. Per contro, la corsa dell'inglese dur\u00f2 solo altri due giri, in quanto alla 25\u00aa tornata la Williams soffr\u00ec di un guasto al motore e costrinse Mansell al ritiro.\nIn questo modo, Piquet guadagn\u00f2 la seconda posizione. Nel frattempo Senna rientr\u00f2 per la seconda volta, per tentare di risolvere un serio problema di trazione, perdendo posizioni e lasciando a Stefan Johansson la terza posizione dopo il ritiro della Benetton di Boutsen per un guasto al motore.\nProst sembrava avviato a vincere la gara, ma a quattro giri dalla fine fu costretto al ritiro per un guasto all'alternatore. Di conseguenza, la vittoria and\u00f2 al Nelson Piquet su Williams, davanti alla McLaren di Stefan Johansson e ad Ayrton Senna su Lotus. Dietro di loro si piazzarono, con un notevole ritardo, le Tyrrell di Streiff e Palmer e la Lola Larrousse di Alliot. L'unico altro pilota che concluse la gara fu Martin Brundle su Zakspeed, che non fu per\u00f2 classificato in quanto arriv\u00f2 a 10 giri dal vincitore.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove indicato diversamente le classifiche sono tratte dal Sito ufficiale della Formula 1\nPiquet vinse il GP di Germania 1987, balzando in testa al mondiale - F1world.it/amarcord"}
{"id": "2450244", "revid": "385769", "url": "https://it.wikipedia.org/wiki?curid=2450244", "title": "Circuito di Hockenheim", "text": ""}
{"id": "2450247", "revid": "1833487", "url": "https://it.wikipedia.org/wiki?curid=2450247", "title": "Ospedale San Donato", "text": "L'ospedale San Donato di Arezzo \u00e8 la pi\u00f9 grande struttura sanitaria della provincia di Arezzo. Presso l'ospedale ha sede il Polo universitario aretino dell'Universit\u00e0 degli Studi di Siena, con attivi il corso di laurea in infermieristica, il corso di laurea in tecniche di laboratorio biomedico ed il corso di laurea in fisioterapia.\nInaugurato tra 1992 ed il 2003, dopo le ristrutturazioni che hanno coinvolto le ASL, \u00e8 stato diretto dall'Azienda AUSL 8 Arezzo dal 1996 al 2015. A decorrere dal 1\u00ba gennaio 2016 la direzione passa all'Azienda USL Toscana Sud-Est, con sede ad Arezzo.\nVerso la fine del 2009 sono iniziati i lavori per la ristrutturazione del pronto soccorso, convertito poi in Dipartimento d'emergenza e accettazione nel 2012.\nL'indagine Agenas pubblicata ad Agosto 2013 rileva come l'ospedale San Donato di Arezzo sia uno dei migliori centri italiani per la chirurgia ed il secondo centro in Europa per numero di interventi con tecniche avanzate (robotica); nell'anno 2013 le equipe mediche della chirurgia hanno effettuato 12.153 interventi.\nL'ospedale \u00e8 stato premiato dalla fondazione Fondazione Onda, per la qualit\u00e0 ed appropriatezza dell'attivit\u00e0 dedicata alle patologie femminili, con 2 Bollini Rosa per il biennio 2012/2013, mentre per il biennio 2014/2015 e 2016/2017 \u00e8 stato certificato con 3 Bollini Rosa.\nStruttura.\nLa struttura ha una forma semi-circolare composta da due anelli, uno interno pi\u00f9 piccolo a 2 piani che comprende il nuovo Dipartimento d'emergenza e accettazione e le 13 sale operatorie e uno esterno pi\u00f9 grande a 5 piani che comprende tutte le altre Unit\u00e0 Operative.\nLa capienza totale \u00e8 di 510 posti letto e vi lavorano circa 4000 persone.\nLa struttura sta subendo un processo di ristrutturazione graduale, rinnovando gli arredi e le tecnologie.\nAll'esterno della struttura \u00e8 presente un'elisuperficie illuminata per l'elisoccorso, direttamente collegata con i locali della nuova struttura di Terapia intensiva e rianimazione e del DEA, inaugurata nel giugno 2009.\nL'ospedale \u00e8 diviso in diversi settori (scale):"}
{"id": "2450248", "revid": "15756", "url": "https://it.wikipedia.org/wiki?curid=2450248", "title": "Joachim Olsen", "text": "Ha un primato personale outdoor di 21,61 metri e indoor di 21,63, risultati che lo piazzano rispettivamente al 48\u00ba e al 18\u00ba posto nelle graduatorie mondiali di tutti i tempi. Con dieci finali in competizioni internazionali, \u00e8 uno dei lanciatori con la serie pi\u00f9 lunga di presenze nelle finali dei Giochi olimpici, Campionati del mondo e Campionati europei. Ritiratosi nel 2009, ha gareggiato per la societ\u00e0 \u00c5rhus 1900 ed \u00e8 stato allenato per gli ultimi sei anni di carriera dall'ex lanciatore del disco V\u00e9steinn Hafsteinsson. Il 15 settembre 2011 \u00e8 stato eletto al Folketing per il partito Alleanza Liberale.\nCarriera sportiva.\nInizi.\nInizi\u00f2 a praticare l'atletica leggera verso la fine degli anni ottanta nella societ\u00e0 Aalborg AK.\nInizialmente Olsen si specializz\u00f2 principalmente nel lancio del disco, ma dopo il passaggio dalla tecnica della traslocazione lineare alla tecnica rotatoria nel getto del peso, avvenuta durante i suoi quattro anni alla University of Idaho, riusc\u00ec a migliorare notevolmente le proprie prestazioni.\nIl suo primo successo nazionale arriv\u00f2 all'et\u00e0 di 16 anni ai Campionati nazionali danesi indoor di categoria allievi. A 17 anni, ancora allievo, vinse i Campionati nazionali di categoria sia nel peso (16,08) che nel disco (56,88). Giunto successivamente alla categoria juniores nel 1995, consegu\u00ec il titolo nazionale all'esordio nel getto del peso, con l'attrezzo da 6\u00a0kg, sia a livello indoor (14,23 metri) che outdoor (15,17 metri).\nNella stagione successiva, dopo essersi laureato ancora campione nazionale indoor nel getto del peso, grazie ad un lancio a 16,34, fece il suo esordio internazionale ai Mondiali juniores di Sydney, disputando la gara del disco e classificandosi 21\u00ba con un lancio a 46,46.\nPassato alla categoria under 23 nel 1997, conquist\u00f2 il titolo nazionale di categoria nel getto del peso outdoor; lo stesso anno ai campionati assoluti, sempre nel peso, consegu\u00ec il titolo indoor (16,05) e outdoor (17,11). L'anno seguente, dopo essersi riconfermato campione danese tra gli under 23 (peso outdoor, disco) e assoluto (peso indoor e outdoor), debutt\u00f2 in Coppa Europa a Malm\u00f6, dove si classific\u00f2 quinto con la misura di 17,52. Durante il periodo dell'adolescenza, al Forest Valley Stadium, il suo allenatore fu James Mikkelsen, che mor\u00ec in giovane et\u00e0 e non riusc\u00ec mai a vedere la carriera internazionale del proprio allievo.\nPrime esperienze internazionali.\nIl primo passo importante per la carriera avvenne quando nel 1998, grazie ad una borsa di studio si rec\u00f2 negli Stati Uniti, presso l'University of Idaho. Qui riusc\u00ec a sviluppare efficacemente le sue doti tecniche con l'aiuto di allenatori di fama internazionale.\nFu ai Campionati europei under 23 a G\u00f6teborg nel 1999, che Olsen ottenne il suo primo grande risultato a livello internazionale, con la conquista di un argento nel getto del peso (lancio a 19,50 metri). Lo stesso anno, ai Mondiali di Siviglia, non and\u00f2 oltre il turno di qualificazione con la misura di 19,13 metri. Nel 2000 fece segnare il nuovo primato danese a 20,02 metri, scalzando il precedente record di Ole Lindskjold che perdurava da circa ventisei anni (14 agosto 1974). Nel corso della stagione riusc\u00ec a migliorarsi ulteriormente sino alla misura di 20,88 metri, raggiunta il 12 agosto ad Aalborg. Alle Olimpiadi di Sydney 2000 venne ancora una volta eliminato prima della fase finale; tuttavia fu oggetto di particolare attenzione mediatica dopo il suo messaggio in una \"chat room\" che accusava il vincitore dell'oro, Arsi Harju, di esser risultato positivo ad un test antidoping. Nonostante la voce si rivel\u00f2 falsa, il Comitato olimpico nazionale decise di far rientrare Olsen in Danimarca prima della chiusura dei Giochi.\nIn un'intervista rilasciata poco dopo si difese dalle accuse dichiarando: \nPrimi successi.\nNel 2001, nel corso della stagione outdoor, vinse in Coppa Europa per la prima volta sia la gara di getto del peso che quella di lancio del disco, consentendo alla squadra danese, grazie ai punti acquisiti, di raggiungere la promozione in First League. Ai Campionati del mondo di Edmonton 2001 si qualific\u00f2 per la finale, quella che sarebbe stata la prima di una lunga serie; Olsen infatti, dopo quella competizione, centr\u00f2 ogni finale a livello olimpico, mondiale ed europeo. Dopo aver superato la qualificazione con la misura di 20,32, in finale raggiunse l'undicesimo posto con 20,38. La successiva squalifica per doping del lanciatore bielorusso Andr\u0117j Michnevi\u010d, classificatosi decimo, gli fece guadagnare una posizione.\nIl 2002 vide Olsen conquistare l'argento ai Campionati europei indoor di Vienna, superato per tre centimetri (21,26 metri la misura dell'oro) al penultimo turno di lanci dallo spagnolo Manuel Mart\u00ednez. Nell'agosto dello stesso anno, agli Europei di Monaco, dopo aver lanciato in mattinata a 20,45, miglior misura assoluta, si classific\u00f2 secondo in finale con 21,16, alle spalle dell'ucraino Jurij Bilonoh.\nAi Mondiali indoor di Birmingham 2003 non riusc\u00ec ad andare oltre all'8\u00ba posto con la misura di 20,12. Nel corso della stagione outdoor un grave infortunio alla mano lo tenne lontano dalle competizioni. Risolto parzialmente il problema, decise di prendere parte ai Mondiali di Parigi entrando in finale con la nona misura, 20,14. Il riacutizzarsi del problema alla mano, gli imped\u00ec tuttavia di gareggiare nell'ultima sessione di lanci.\nOlimpiadi di Atene 2004.\nIl 2004 fu per Olsen un anno di successi, ma allo stesso tempo di cambiamenti, a partire da quello dell'allenatore.\nDopo il suo trasferimento ad \u00c5rhus, dove le strutture di allenamento erano notevolmente pi\u00f9 efficienti rispetto a quelle da lui usate abitualmente, decise, in collaborazione con il team e la Federazione danese, il cambio del tecnico. Da questo momento sarebbe stato seguito dal finalista olimpico di lancio del disco V\u00e9steinn Hafsteinsson, che gi\u00e0 era stato allenatore della nazionale islandese. L'infortunio alla mano non gli imped\u00ec di prepararsi per la stagione indoor: ritorn\u00f2 infatti alle competizioni vincendo il bronzo ai Campionati mondiali di Budapest 2004 grazie ad un lancio a 20,99. Nel corso della stagione outdoor collezion\u00f2 numerosi successi in vari meeting internazionali, come quello di Siviglia.\nIn agosto partecip\u00f2 alle Olimpiadi di Atene con grandi aspettative. Alla vigilia si sbilanci\u00f2, tanto da dichiarare che avrebbe certamente conquistato una medaglia e, se avesse lanciato vicino alle sue potenzialit\u00e0, (intorno ai 22 metri) avrebbe potuto anche ambire al titolo. Nella manifestazione raggiunse uno dei suoi pi\u00f9 importanti risultati in ambito internazionale. Il 18 agosto si disput\u00f2 in mattinata, nell'antico stadio di Olimpia, la qualificazione del getto del peso. Olsen, lanciando subito a 20,78, raggiunge la seconda misura e l'immediata qualificazione per la finale. In serata si tenne la finale, e un suo lancio a 21,07 lo port\u00f2 alla medaglia di bronzo, alle spalle dell'ucraino Jurij Bilonoh e allo statunitense Adam Nelson, rispettivamente oro e argento. Tale risultato rappresent\u00f2 un evento storico dal punto di vista sportivo non solo per lui, ma anche per l'intera sua nazione, giacch\u00e9 un atleta nativo danese non vinceva una medaglia olimpica dal 1948.\nSul finire dell'annata fece sua la seconda edizione della IAAF World Athletics Final grazie a un lancio a 21,46, primato stagionale personale ed europeo. Grazie ai risultati conseguiti, nel dicembre dello stesso anno venne candidato per la prima volta agli \"European Athlete of the Year\" nella categoria \"Best male\", classificandosi poi ottavo.\nDagli Europei indoor di Madrid 2005 agli Europei outdoor di G\u00f6teborg 2006.\nNel marzo 2005, ai Campionati europei indoor di Madrid, vinse il titolo europeo con la misura di 21,19 davanti all'olandese Rutger Smith e allo spagnolo Manuel Mart\u00ednez. Questo fu anche il suo primo ed unico titolo a livello internazionale. Nel corso della stagione outdoor, al Nelli Cooman Games tenutosi a Stadskanaal, raggiunse la misura di 21,24 alle spalle del solo Smith, nel contesto di una gara di altissimo livello. Dopo la vittoria in Coppa Europa nel getto del peso e un secondo posto nel disco, raggiunse i 21,32 al meeting di Madrid; tale risultato lo avrebbe issato ai vertici della classifica mondiale. Nell'agosto dello stesso anno ai Mondiali tenutisi a Helsinki, dopo essersi qualificato per la finale con la seconda misura a 20,85, non riusc\u00ec ad andare oltre il 7\u00ba posto nella finale, con un lancio inferiore al precedente (20,73).\nNel settembre, alla IAAF World Athletics Final si classific\u00f2 secondo alle spalle di Adam Nelson, grazie ad un lancio a 21,03.\nIl 6 novembre 2005 Olsen si infortun\u00f2 alla caviglia destra durante un allenamento: fu un incidente molto serio, poich\u00e9 diversi legamenti si strapparono o furono gravemente danneggiati. La preparazione invernale non venne comunque compromessa completamente. Il 6 febbraio 2006 annunci\u00f2 di essersi ristabilito dopo l'infortunio e che quindi sarebbe tornato a gareggiare ad alto livello. Un mese pi\u00f9 tardi, ai mondiali indoor di Mosca, riusc\u00ec a vincere una medaglia di bronzo con un lancio di 21,16 metri.\nAi campionati europei di G\u00f6teborg (Svezia) si present\u00f2 come uno dei favoriti. In qualificazione, il suo lancio a 20,32 (5\u00aa misura) lo port\u00f2 direttamente in finale.\nIn serata, dopo aver lanciato il suo peso a 21,09 metri di distanza, fu superato prima da Andr\u0117j Michnevi\u010d (21,11) ed infine, proprio all'ultimo turno, dal tedesco Ralf Bartels, che con quel lancio a 21,13 vinse anche il titolo di campione europeo.\nDeclino e ritiro.\nNel marzo 2007 ai Campionati europei indoor di Birmingham, forte di un lancio a 20,55, ottenne la nona medaglia a livello internazionale (un bronzo), dietro allo slovacco Mikul\u00e1\u0161 Konopka e al bielorusso Pavel Ly\u017eyn. Dopo una stagione outdoor durante la quale riusc\u00ec, in occasione dei Giochi di Copenaghen, a migliorare il primato personale fino a raggiungere i 21,61 metri (occup\u00f2 proprio in questo periodo il terzo posto nelle classifiche mondiali), e dopo aver disputato il Meeting di Madrid, in cui chiuse terzo con 20,64, nonch\u00e9 dopo una vittoria in Coppa Europa, partecip\u00f2 nel mese di agosto ai Mondiali di \u014csaka da serio concorrente per una medaglia. Super\u00f2 agevolmente le qualificazioni, con la terza miglior misura a 20,62, ma in finale incontr\u00f2 maggiori difficolt\u00e0 e chiuse ultimo a causa di tre lanci nulli su tre complessivi.\nI vari infortuni costrinsero Olsen a rinunciare ai Mondiali di Valencia indoor 2008 e a gran parte della stagione agonistica.\nSeppur impegnato in una sola occasione in tutta l'annata outdoor (ad Halle il 24 maggio), fu comunque selezionato per la partecipazione alle Olimpiadi. L'8 agosto 2008, durante la cerimonia di apertura delle Olimpiadi di Pechino, Olsen fece da portabandiera per la squadra danese. Nel turno di qualificazione non lanci\u00f2 mai oltre la misura di 19,74 metri, che, pur essendo primato personale della stagione, lo releg\u00f2 al 22\u00ba posto.\nNel 2008 la sua notoriet\u00e0 crebbe con la partecipazione, accompagnata dalla vittoria finale, alla versione danese di \"Ballando con le stelle\".\nNel mese di aprile 2009 sub\u00ec un'operazione per un'ernia del disco causata dagli eccessivi carichi di lavoro.\nIl 22 luglio rese pubblico il ritiro dall'attivit\u00e0 agonistica; in tale occasione confess\u00f2 che, nonostante il suo desiderio di gareggiare alle Olimpiadi del 2012, il fisico non gli avrebbe permesso di continuare l'attivit\u00e0 da professionista.\nMedaglie post-carriera.\nOrmai terminata la carriera sportiva da svariati anni, alcuni scandali doping hanno permesso ad Olsen di ricevere nuove medaglie. Nel marzo 2013, il vincitore del getto del peso alle Olimpiadi di , l'ucraino Jurij Bilonoh, \u00e8 stato privato della medaglia d'oro dopo essere risultato positivo all'oxandrolone, ad un test anti-doping retroattivo. Viene quindi consegnato ad Olsen l'argento olimpico.\nLa IAAF, decide di continuare ad effettuare nuove analisi anti-doping, passando questa volta ai campioni prelevati ai mondiali di Helsinki 2005. Anche in questo caso sono stati trovati positivi svariati atleti, tra cui il pesista bielorusso Andr\u0117j Michnevi\u010d. Trattandosi della seconda squalifica per doping di Michnevi\u010d, il 13 giugno 2013 l'organo disciplinare della IAAF ha deciso di squalificare a vita l'atleta annullando tutti i risultati successivi all'agosto 2005. In seguito a questa decisione, Olsen riceve due medaglie d'argento: una per la gara di getto del peso agli europei di G\u00f6teborg 2006 e l'altra ai mondiali indoor di Mosca 2006, competizioni che l'avevano visto concludere in terza posizione.\nPalmar\u00e8s.\nOlsen vinse anche quattro edizioni della Coppa Europa: 3 nel getto del peso (2001, 2005, 2007) e 1 nel lancio del disco nel 2001.\nCampionati nazionali.\n1996\n1997\n1998\n1999\n2000\n2001\n2002\n2003\n2006\n2007\nAltre competizioni internazionali.\n1998\n2000\n2001\n2002\n2003\n2004\n2005\n2006\n2007\nAltri dati statistici.\nOltre alla serie di record nazionali pi\u00f9 lunga, ha avuto una grande regolarit\u00e0 di risultati; per ben sei anni pot\u00e9 vantare prestazioni oltre i 21 metri, che lo collocarono anche ai vertici delle graduatorie mondiali. In tutte le competizioni a cui prese parte nel 2006 riusc\u00ec sempre a lanciare oltre ai 21 metri e raggiunse una serie di dodici vittorie consecutive in concorsi di livello internazionale. A Olsen appartiene anche la serie pi\u00f9 lunga di finali in campionati di rilievo internazionale; tredici, dai Mondiali di Edmonton 2001 ai Mondiali di \u014csaka 2007. Allo stesso modo, \u00e8 stato anche uno dei lanciatori pi\u00f9 medagliati: otto sono le medaglie conquistate in competizioni internazionali e, altro elemento singolare, ha sempre conseguito una medaglia ad un Campionato europeo.\nAttivit\u00e0 extrasportive e vita privata.\nOlsen e la sua compagna, Karen Westergaard, gi\u00e0 genitori di Victoria, nata nell'aprile 2006, hanno avuto un altro figlio: Marcus, nato il 15 gennaio 2010. La famiglia, dopo la nascita del secondogenito, ha deciso di trasferirsi a Sealand. Il 27 marzo 2013, ad Aarhus, si sono sposati con rito civile. A celebrare le nozze sono stati i due parlamentari danesi Anders Samuelsen e Mette Bock.\nL'atleta ha lavorato al libro \"Joachim B. Olsen - Du kan meget mere end du tror\", in cui ripercorre la storia della sua vita di sportivo e di padre di famiglia. Sull'allenamento nel getto del peso \u00e8 in programma la pubblicazione di un nuovo libro che, parole di Olsen, \u00absar\u00e0 utilizzabile non solo dai pesisti, ma da qualsiasi sportivo\u00bb. Il testo non tratter\u00e0 solamente di nozioni tecniche sulla specialit\u00e0, ma sar\u00e0 soprattutto incentrato sull'aspetto psicologico del singolo atleta.\nHa gi\u00e0 firmato un contratto con una casa editrice, che probabilmente metter\u00e0 in vendita il libro nel corso del 2011.\nCarriera politica.\nConclusa la sua attivit\u00e0 di atleta, ed ormai noto all'interno del mondo dello spettacolo, Olsen ha deciso di intraprendere la carriera politica. Gi\u00e0 nel 2009 aveva espresso il suo interesse verso la politica appoggiando il candidato socialdemocratico Nicolai Wammen nelle elezioni comunali di \u00c5rhus.\nSpinto soprattutto da Anders Samuelsen, noto politico danese, Olsen decide di sostenere il partito Alleanza Liberale, movimento che si propone di sintetizzare le culture liberalsocialiste e conservatrici. Dopo la sua adesione, il partito ha deciso di candidarlo alle elezioni del Folketing che si sono tenute il 15 settembre 2011. Olsen dopo tre lunghe settimane di campagna elettorale \u00e8 riuscito ad essere eletto al Folketing, con 1932 preferenze, aiutato anche dal grande successo ottenuto dal suo partito che inaspettatamente \u00e8 riuscito a raggiungere il 5% diventando cos\u00ec il settimo partito in Danimarca\nNel giugno 2015, alle elezioni generali del Folketing, \u00e8 stato rieletto con 4.259 voti.\nApparizioni televisive.\nLa partecipazione dell'atleta al programma televisivo \"Vild med dans\", omologo danese del programma italiano \"Ballando con le Stelle\", conclusasi con la vittoria, \u00e8 stata molto pi\u00f9 impegnativa di quanto si aspettasse.\nIn varie interviste aveva infatti dichiarato che tale impegno non gli avrebbe creato grossi problemi per l'attivit\u00e0 di atleta, tuttavia la partecipazione al reality show secondo alcuni cost\u00f2 all'atleta un eccessivo e prolungato impegno fisico.\nIl susseguirsi di problemi fisici lo port\u00f2 successivamente ad abbandonare la carriera sportiva, ma la popolarit\u00e0 acquisita gli avrebbe consentito di entrare nel mondo dello spettacolo, senza rimpiangere le proprie scelte:\nSponsor.\nOlsen ha avuto diversi sponsor che gli hanno permesso di dedicarsi interamente allo sport grazie a vari finanziamenti.\nIn tal senso, sono da citare la casa automobilistica Kia Motors, l'industria alimentare Kornspitz e l'azienda di integratori alimentari Bodylab Nutrition."}
{"id": "2450249", "revid": "365417", "url": "https://it.wikipedia.org/wiki?curid=2450249", "title": "Masao (Shin Chan)", "text": ""}
{"id": "2450260", "revid": "1543377", "url": "https://it.wikipedia.org/wiki?curid=2450260", "title": "Federigo Nomi", "text": "Biografia e opere.\nRampollo di una famiglia benestante di Borgo San Sepolcro, fu ordinato sacerdote nel 1656 e incardinato nel clero della Diocesi di Sansepolcro. Si dedic\u00f2 allo studio della teologia e della filosofia, e insegn\u00f2 dal 1659 al 1669 presso la prima \"Scuola di Umanit\u00e0\" di Arezzo. Successivamente - grazie alla protezione di Antonio Magliabechi e Francesco Redi - fu introdotto negli ambienti culturali di Firenze e Pisa.\nProprio a Pisa fu Rettore dal 1671 del \"Collegio Ducale della Sapienza\" e pi\u00f9 tardi (dal 1674 al 1682) professore di Diritto all'Universit\u00e0.\nTerminata l'esperienza pisana, probabilmente a causa dei dissidi fra Redi e lo studioso aristotelico Gian Andrea Moniglia, Nomi si ritir\u00f2 a Monterchi, piccolo borgo a pochi chilometri dalla nat\u00eca Anghiari, dove produsse numerosi lavori letterari.\nValoroso latinista, tradusse le \"Odi\" (1672) e gli \"Epodi\" (1675) di Orazio, ma plausi maggiori ottenne per il \"Liber satyrarum sexdecim\", che diede in luce solo nel 1703, proponendosi esplicitamente d'imitare non gi\u00e0 Orazio, bens\u00ec Giovenale. Le sue satire latine furono meritamente lodate da Antonio Magliabechi, da Leibniz e da Jakob Gronov.\nTra le opere pi\u00f9 significative, oltre a traduzioni, vi sono poesie, commedie e poemi, tra cui il \"Catorcio di Anghiari\". Il testo, scritto intorno al 1685 e anche detto \"Catorceide\", racconta con tono scherzoso delle lotte fra gli abitanti di Anghiari e di Borgo San Sepolcro, e in particolare del furto da parte di questi ultimi del grosso chiavistello (il \"catorcio\", appunto) di una delle porte della citt\u00e0 anghiarese. Il poema, che d\u00e0 anche ampia descrizione della Giostra del Saracino di Arezzo, si compone di 15 canti in ottava rima, per un totale di 11.848 versi.\nNell'Archivio Storico Diocesano di Sansepolcro si conservano vari documenti da lui redatti come arciprete di Monterchi, tra cui una interessante relazione relativa ai costumi e al carattere della popolazione, ricca di riferimenti alla vita sociale ed economica.\nPoco prima della morte, avvenuta nel 1705, Federigo Nomi fu accolto nell'Accademia dell'Arcadia."}
{"id": "2450262", "revid": "287204", "url": "https://it.wikipedia.org/wiki?curid=2450262", "title": "Keisuke Fujikawa", "text": "Biografia.\nLega il suo nome ad un lunghissimo e proficuo rapporto di lavoro con la Toei Animation, e in particolare con la Dinamyc Planning e G\u014d Nagai, avendo scritto, infatti, molte sceneggiature per gli anime di genere mecha della prima met\u00e0 degli anni Settanta tratti proprio dai manga di Nagai, senza per\u00f2 disdegnare impegni in serie di tutt'altro genere. La sua maggiore collaborazione \u00e8 proprio \"Mazinga Z\" (1972), per la cui versione televisiva scrive la sceneggiatura di ben 40 episodi. Tant'\u00e8 che il suo nome compare anche nei titoli di testa della video sigla iniziale italiana (montaggio Rai del 1980) assieme a quello di Susumo Takahisa.\nNel 1973 collabora massicciamente ad un altro anime, \"Cutie Honey\", 10 episodi su 26, mentre l'anno dopo lavora ad altre due serie: \"Il Grande Mazinger\" con Tohojiro Andou e \"Getter Robot\", assieme a Shozo Ueara e Tatsuo Tamura. \nIl 1975 \u00e8 l'anno pi\u00f9 prolifico per Fujikawa, che scrive per ben 7 programmi, ovvero 4 serie televisive e tre cortometraggi. Per ci\u00f2 che riguarda questi ultimi sono \"Il\" \"Grande Mazinga contro Getta Robot\"\", Il Grande Mazinga contro Getta Robot G\" e \"UFO Robot Goldrake contro il Grande Mazinga\", episodi unici, crossover della serie di Nagai. Le quattro serie di anime invece sono \"Getter Robot G\", \"UFO Robot Goldrake\", \"Jeeg robot d'acciaio\" e la prima serie di \"La corazzata Yamato\".\nNel 1976 collabora a due anime, ancora di genere mecha, uno della Toei Animation, ovvero \"Gackeen, il robot magnetico\" di Shinobu Urakawa, in uno staff piuttosto nutrito, e uno della Sunrise, ossia \"Combattler V\", in modo per\u00f2 quasi marginale, visto che il lavoro maggiore fu fatto da Yoshitake Suzuki e Massaki Tsuji.\nSuccessivamente \u00e8 impegnato in altre serie di successo quali la seconda de \"La corazzata Yamato\" e \"Galaxy Express 999\". Per quest'ultimo scrive un terzo dei 113 episodi assieme a Hiroyasu Yamaura e Yoshiaki Yoshida.\nVerso l'inizio degli anni ottanta, giacch\u00e9 la Toei ha perso il monopolio degli anime robotici, Fujikawa si dedica ad altri generi (\"Occhi di gatto,\" 1982) ma ritorna al genere mecha creando la serie \"Dancouga\" nel 1985."}
{"id": "2450271", "revid": "2169878", "url": "https://it.wikipedia.org/wiki?curid=2450271", "title": "Maria Melato", "text": "Biografia.\nFiglia del maestro di scherma Silvio Melato e della nobildonna Elisa Friggieri, manifest\u00f2 sin dall'infanzia un'indole particolare per la recitazione. Cominci\u00f2 la sua ricchissima carriera artistica prima con la compagnia Berti-Masi nel 1903, poi ricoprendo il ruolo di \"amorosa\" nella compagnia di Teresa Mariani e Vittorio Zampieri. Successivamente fu \"prima attrice giovane\" nella compagnia di Irma Gramatica e Flavio And\u00f2. Ma la sua vera maturazione avvenne sotto la guida severa e appassionata di Virgilio Talli, il maggior capocomico di allora. Fu con lui dal 1909 al 1921 componendo con Annibale Betrone e Alberto Giovannini un famoso trio: fino al 1918 con un repertorio classico, in seguito sperimentando testi pi\u00f9 attuali e di moderna problematica come quelli di Luigi Pirandello come \"Cos\u00ec \u00e8 (se vi pare)\", e altri autori come Rosso di San Secondo, Massimo Bontempelli, Gabriele D'Annunzio.\nSi ciment\u00f2 anche in campo cinematografico interpretando alcune pellicole: \"Ritorno\" del 1914, \"Anna Karenina\" del 1917, \"Il volo degli aironi\" del 1920, tutte, purtroppo, andate perdute. Nel 1921 la svolta: Maria Melato lasci\u00f2 la compagnia di Talli e divenne \"capocomica\" con Bentrone. Inizi\u00f2 per lei il periodo di maggior fervore artistico in cui si occup\u00f2 contemporaneamente di ogni aspetto del \"fare teatro\", dalla regia all'adattamento dei testi, dalla formazione degli attori all'ideazione dei costumi. Dal 1922 in poi forma diverse compagnie teatrali; nel '23 e '25 port\u00f2 i suoi spettacoli in America Latina ottenendo grande successo; nel 1927 trionf\u00f2 al Vittoriale nell'interpretazione di \"La figlia di Iorio\" di D'Annunzio. Negli anni Trenta la Melato dovette tornare a temi e autori pi\u00f9 tradizionali, assecondando gli orientamenti del momento e formando una compagnia propria ancora con Bentrone e con la regia di Luigi Carini. \nAccostata dai suoi ammiratori alla Duse per la stessa tensione emotiva e per la sensibilit\u00e0 esasperata, possedeva un registro vocale che la induceva a compiacimenti fonici eccessivi, tanto da essere maliziosamente accusata di `cantare'. Nel triennio 1937-40 fu protagonista de \"La duchessa di Padova\" di Oscar Wilde e della \"Tosca\" di Victorien Sardou accanto a Piero Carnabuci e Gino Sabbatini, mentre nel dopoguerra ripropose D'Annunzio, Mario Praga, Dario Niccodemi, Jean Cocteau e altri. In particolare nel 1938, \u00e8 associata alla Compagnia Ninchi-Abba-Pilotto. In seguito alle vicissitudini della guerra, l'attrice, ormai sessantenne, cominci\u00f2 a perdere terreno; per lei rimasero solo alcune recite di secondo piano e il lavoro radiofonico congedandosi dalle scene (1948) con \"Casa paterna\" di Sudermann, prima di ritirarsi in Versilia. Poco significative le sue interpretazioni cinematografiche, sia nel muto sia nel parlato. \nMor\u00ec il 24 agosto del 1950 a seguito di una brutta caduta dal treno proprio mentre tentava di raggiungere Torino per la trasmissione radiofonica \"La sacra fiamma\" di W. Somerset Maugham. \u00c8 sepolta accanto a Romolo Valli nel cimitero monumentale di Reggio Emilia."}
{"id": "2450273", "revid": "838137", "url": "https://it.wikipedia.org/wiki?curid=2450273", "title": "Orange Warsaw Open 2008 - Doppio", "text": "Il doppio dell'Orange Warsaw Open 2008 \u00e8 stato un torneo di tennis facente parte dell'ATP Tour.\nMariusz Fyrstenberg e Marcin Matkowski erano i detentori del titolo e hanno vinto in finale 6\u20130, 3\u20136, 10\u20134, contro Nikolaj Davydenko e Jurij \u0160\u010dukin."}
{"id": "2450274", "revid": "25104069", "url": "https://it.wikipedia.org/wiki?curid=2450274", "title": "Marina Brasiliana", "text": ""}
{"id": "2450275", "revid": "991694", "url": "https://it.wikipedia.org/wiki?curid=2450275", "title": "Borussia Dortmund", "text": ""}
{"id": "2450276", "revid": "25104110", "url": "https://it.wikipedia.org/wiki?curid=2450276", "title": "Aviazione Brasiliana", "text": ""}
{"id": "2450277", "revid": "1305772", "url": "https://it.wikipedia.org/wiki?curid=2450277", "title": "Sinagoga di Ontagnano", "text": "La sinagoga di Ontagnano, oggi dismessa, \u00e8 situata a Ontagnano, frazione del Comune di Gonars, al terzo piano di un palazzo privato. \nLa storia.\nLa piccola comunit\u00e0 ebraica di Ontagnano allest\u00ec la propria sinagoga all'interno di un palazzo privato. Il matroneo fu ricavato in una stanza adiacente da cui ci si poteva affacciare sulla sala di preghiera attraverso una feritoia aperta nella parete divisoria. \nCon il declino demografico della comunit\u00e0 per l'emigrazione verso i centri maggiori della regione, la sinagoga venne chiusa e privata dei suoi arredi. A testimonianza della funzione liturgica dell'ambiente, resta il soffitto decorato con stucchi a forma di stella di David. \nGrazie ad un mutuo sostenuto anche dalla Regione, il Comune di Gonars ha nel 2008 stanziato fondi per i lavori di restauro dell'edificio delle sinagoga e il recupero della sala di preghiera. Il progetto, affidato all'arch. Francesco Toso, dovrebbe completarsi nei prossimi anni. "}
{"id": "2450279", "revid": "287204", "url": "https://it.wikipedia.org/wiki?curid=2450279", "title": "Nedumangad", "text": " \nNedumangad \u00e8 una suddivisione dell'India, classificata come \"municipality\", di 56.138 abitanti, situata nel distretto di Thiruvananthapuram, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 8\u00b0 35' 60 N e 77\u00b0 0' 0 E e ha un'altitudine di 67 .\nSociet\u00e0.\nEvoluzione demografica.\nAl censimento del 2001 la popolazione di Nedumangad assommava a 56.138 persone, delle quali 27.246 maschi e 28.892 femmine. I bambini di et\u00e0 inferiore o uguale ai sei anni assommavano a 6.205, dei quali 3.166 maschi e 3.039 femmine. Infine, coloro che erano in grado di saper almeno leggere e scrivere erano 44.767, dei quali 22.571 maschi e 22.196 femmine."}
{"id": "2450280", "revid": "287204", "url": "https://it.wikipedia.org/wiki?curid=2450280", "title": "Neyyattinkara", "text": " \nNeyyattinkara (o Neyattinkara) \u00e8 una suddivisione dell'India, classificata come \"municipality\", di 69.435 abitanti, situata nel distretto di Thiruvananthapuram, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 8\u00b0 24' 0 N e 77\u00b0 4' 60 E e ha un'altitudine di 25 .\nSociet\u00e0.\nEvoluzione demografica.\nAl censimento del 2001 la popolazione di Neyyattinkara assommava a 69.435 persone, delle quali 34.049 maschi e 35.386 femmine. I bambini di et\u00e0 inferiore o uguale ai sei anni assommavano a 7.202, dei quali 3.669 maschi e 3.533 femmine. Infine, coloro che erano in grado di saper almeno leggere e scrivere erano 56.770, dei quali 28.591 maschi e 28.179 femmine."}
{"id": "2450282", "revid": "287204", "url": "https://it.wikipedia.org/wiki?curid=2450282", "title": "Ottappalam", "text": " \nOttappalam (o Ottapalam) \u00e8 una suddivisione dell'India, classificata come \"municipality\", di 49.230 abitanti, situata nel distretto di Palakkad, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 46' 0 N e 76\u00b0 22' 60 E e ha un'altitudine di 53 .\nSociet\u00e0.\nEvoluzione demografica.\nAl censimento del 2001 la popolazione di Ottappalam assommava a 49.230 persone, delle quali 23.189 maschi e 26.041 femmine. I bambini di et\u00e0 inferiore o uguale ai sei anni assommavano a 5.705, dei quali 2.917 maschi e 2.788 femmine. Infine, coloro che erano in grado di saper almeno leggere e scrivere erano 39.738, dei quali 19.123 maschi e 20.615 femmine."}
{"id": "2450283", "revid": "767487", "url": "https://it.wikipedia.org/wiki?curid=2450283", "title": "Guillaume Catel", "text": "Biografia.\nNel 1623 scrisse un libro intitolato \"Histoire des comtes de Toulouse\"; nel 1635, dopo la sua morte, fu pubblicato il volume: \"M\u00e9moires sur l'Histoire du Languedoc\"."}
{"id": "2450287", "revid": "1573940", "url": "https://it.wikipedia.org/wiki?curid=2450287", "title": "Scarabaeus semipunctatus", "text": "Scarabaeus semipunctatus , \u00e8 un coleottero appartenente alla famiglia Scarabaeidae. Come altri insetti del genere \"Scarabaeus\", \u00e8 noto con il nome comune di scarabeo stercorario, per il regime dietetico coprofago e l'abitudine di costruire nidi pedotrofici costituiti da palline di sterco fatte rotolare e poi interrate.\nDescrizione.\nL'adulto ha corpo compatto e robusto, lungo da 15 a 24 mm, di colore nero. La morfologia, tipica della generalit\u00e0 degli \"Scarabaeus\", \u00e8 caratterizzata dallo sviluppo di robusti denti triangolari disposti in serie sul lato esterno delle tibie anteriori, adattamento che permette loro di muoversi agevolmente e scavare in substrati sciolti e incoerenti come la sabbia. Il torace presenta processi tegumentali, sempre in forma di denti triangolari, sul margine anteriore del pronoto e una punteggiatura foveolata sul metanoto.\nDistribuzione e habitat.\n\u00c8 una specie comune nei paesi attorno al mar Mediterraneo, compresa l'Italia. Si rinviene in aree calde e soleggiate, spesso su suoli sciolti o sabbiosi, frequentate da animali al pascolo. \u00c8 attivo nelle ore pi\u00f9 calde del giorno, durante le quali va alla ricerca del cibo, costituito da escrementi animali, in particolare quelli di grandi mammiferi erbivori.\nLo sterco viene appallottolato a formare una grande sfera che lo scarabeo spinge, facendolo rotolare, verso la propria tana, costituita da una galleria profonda circa 50\u00a0cm.\nRiproduzione.\nLa femmina depone le uova nella sfera di sterco, all'interno della quale cresceranno le larve."}
{"id": "2450288", "revid": "533647", "url": "https://it.wikipedia.org/wiki?curid=2450288", "title": "Wikipedia in tedesco", "text": "La Wikipedia in tedesco (\"Deutschsprachige Wikipedia\") \u00e8 l'edizione in lingua tedesca dell'enciclopedia online Wikipedia; \u00e8 nata nel marzo del 2001.\nStatistiche.\nLa Wikipedia in tedesco ha voci, pagine, utenti registrati di cui attivi, amministratori e una di (al ).\n\u00c8 la terza Wikipedia per numero di voci ma, come \"profondit\u00e0\", \u00e8 la 23\u00aa fra quelle con pi\u00f9 di 100.000 voci (all'11 febbraio 2022).\nWikipedia e le enciclopedie tradizionali.\nUno studio commissionato dalla rivista \"Stern\" arriva alla conclusione che l'edizione tedesca di Wikipedia ha in genere superato per qualit\u00e0 persino la nota Enciclopedia Brockhaus, anche dal punto di vista dell'affidabilit\u00e0. La Brockhaus conserva un margine di vantaggio solo dal punto di vista della comprensibilit\u00e0 delle voci."}
{"id": "2450290", "revid": "110157", "url": "https://it.wikipedia.org/wiki?curid=2450290", "title": "Almamell\u00e9k", "text": "Almamell\u00e9k \u00e8 un comune dell'Ungheria situato nella provincia di Baranya, nella regione Transdanubio Meridionale di 471 abitanti (dati 2009).\nSociet\u00e0.\nEvoluzione demografica.\nSecondo i dati del censimento 2001 il 94,2% degli abitanti \u00e8 di etnia ungherese e l'1,8 di etnia tedesca."}
{"id": "2450291", "revid": "648716", "url": "https://it.wikipedia.org/wiki?curid=2450291", "title": "\u00c1g", "text": "\u00c1g (italiano: Ramo) \u00e8 un comune dell'Ungheria di 178 abitanti (dati 2009) situato nella provincia di Baranya, nella regione Transdanubio Meridionale a dal capoluogo P\u00e9cs.\nStoria.\nIl comune \u00e8 menzionato per la prima volta in un documento ufficiale nel 1542 col nome \"Naaghag\" in seguito \"Naghagh\" ed era un possedimento della famiglia Bodo Farkas. Passa in seguito sotto il dominio dell'Impero Ottomano. \nSociet\u00e0.\nEvoluzione demografica.\nSecondo i dati del censimento 2001 il 97,5% degli abitanti \u00e8 di etnia ungherese."}
{"id": "2450292", "revid": "110157", "url": "https://it.wikipedia.org/wiki?curid=2450292", "title": "Alm\u00e1skereszt\u00far", "text": "Alm\u00e1skereszt\u00far \u00e8 un comune dell'Ungheria di 83 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450293", "revid": "348618", "url": "https://it.wikipedia.org/wiki?curid=2450293", "title": "Als\u00f3mocsol\u00e1d", "text": "Als\u00f3mocsol\u00e1d \u00e8 un comune dell'Ungheria di 346 abitanti (dati 2008) situato nella provincia di Baranya, nella regione Transdanubio Meridionale.\nStoria.\nReperti dell'et\u00e0 del bronzo e dell'Impero romano sono stati trovati nel territorio comunale. La prima menzione in un documento ufficiale risale al 1294 col nome \"Mocsolay\" in territori di propriet\u00e0 del monastero di Veszpr\u00e9m."}
{"id": "2450294", "revid": "729019", "url": "https://it.wikipedia.org/wiki?curid=2450294", "title": "Als\u00f3szentm\u00e1rton", "text": "Als\u00f3szentm\u00e1rton \u00e8 un comune dell'Ungheria di 1.151 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450295", "revid": "767487", "url": "https://it.wikipedia.org/wiki?curid=2450295", "title": "Ap\u00e1tvarasd", "text": "Ap\u00e1tvarasd \u00e8 un comune dell'Ungheria di 134 abitanti (dati 2001) situato nella provincia di Baranya, nella regione Transdanubio Meridionale."}
{"id": "2450296", "revid": "110157", "url": "https://it.wikipedia.org/wiki?curid=2450296", "title": "Aranyosgad\u00e1ny", "text": "Aranyosgad\u00e1ny \u00e8 un comune dell'Ungheria di 368 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450297", "revid": "110157", "url": "https://it.wikipedia.org/wiki?curid=2450297", "title": "\u00c1ta", "text": "\u00c1ta \u00e8 un comune dell'Ungheria di 194 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450298", "revid": "110157", "url": "https://it.wikipedia.org/wiki?curid=2450298", "title": "Babarc", "text": "Babarc \u00e8 un comune dell'Ungheria di 782 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450299", "revid": "729019", "url": "https://it.wikipedia.org/wiki?curid=2450299", "title": "Babarcsz\u0151l\u0151s", "text": "Babarcsz\u0151l\u0151s \u00e8 un comune dell'Ungheria di 130 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450303", "revid": "110157", "url": "https://it.wikipedia.org/wiki?curid=2450303", "title": "Bakonya", "text": "Bakonya \u00e8 un comune dell'Ungheria di 389 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450306", "revid": "110157", "url": "https://it.wikipedia.org/wiki?curid=2450306", "title": "Bak\u00f3ca", "text": "Bak\u00f3ca \u00e8 un comune dell'Ungheria di 279 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450308", "revid": "439868", "url": "https://it.wikipedia.org/wiki?curid=2450308", "title": "Baksa", "text": "Baksa \u00e8 un comune dell'Ungheria di 792 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450309", "revid": "110157", "url": "https://it.wikipedia.org/wiki?curid=2450309", "title": "B\u00e1nfa", "text": "B\u00e1nfa \u00e8 un comune dell'Ungheria di 211 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450310", "revid": "287204", "url": "https://it.wikipedia.org/wiki?curid=2450310", "title": "St. Louis Bombers 1947-1948", "text": "La stagione 1947-48 dei St. Louis Bombers fu la 2\u00aa nella BAA per la franchigia.\nI St. Louis Bombers vinsero la \"Western Division\" con un record di 29-19. Nei play-off persero la semifinale contro i Philadelphia Warriors (4-3)."}
{"id": "2450311", "revid": "110157", "url": "https://it.wikipedia.org/wiki?curid=2450311", "title": "Baranyah\u00eddv\u00e9g", "text": "Baranyah\u00eddv\u00e9g \u00e8 un comune dell'Ungheria di 224 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450312", "revid": "110157", "url": "https://it.wikipedia.org/wiki?curid=2450312", "title": "Baranyajen\u0151", "text": "Baranyajen\u0151 \u00e8 un comune dell'Ungheria di 520 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450315", "revid": "110157", "url": "https://it.wikipedia.org/wiki?curid=2450315", "title": "Baranyaszentgy\u00f6rgy", "text": "Baranyaszentgy\u00f6rgy \u00e8 un comune dell'Ungheria di 141 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450316", "revid": "1711941", "url": "https://it.wikipedia.org/wiki?curid=2450316", "title": "Ait (nome)", "text": "Ait (anche A\u00eft, grafia francese, o Ayt, ortografia berbera; pronuncia a seconda delle regioni ['\u00e6jt], ['\u00e6j\u00de], ecc.) \u00e8 un elemento che compare spesso negli antroponimi maghrebini. \u00c8 una parola berbera il cui significato \u00e8 quello di \"figli (di)\", e che viene normalmente usato per denominare clan, trib\u00f9 o confederazioni di trib\u00f9 (analogamente a \"ban\u016b\" nei nomi di trib\u00f9 arabi).\nIl termine \u00e8 il plurale di \"u\" (scritto anche \"ou\"; tuareg \"ag\"), \"figlio (di)\", frequente nei nomi di persona che utilizzano il patronimico (ad esempio Si Mohand ou-Mhand, \"Si Mohand figlio di Mhand\" o Musa ag Amastan, \"Musa figlio di Amastan\").\nIn certe regioni il termine ha una forma \"At\" (a volte scritto \"Ath\"), il che moltiplica le grafie che si possono trovare per questo stesso elemento onomastico. Spesso nell'amministrazione il termine viene arabizzato in \"ban\u016b\"/\"beni\" (per esempio la regione degli \"At Yenni\" in Cabilia \u00e8 denominata ufficialmente \"Beni Yenni\")."}
{"id": "2450317", "revid": "110157", "url": "https://it.wikipedia.org/wiki?curid=2450317", "title": "Basal", "text": "Basal \u00e8 un comune dell'Ungheria di 209 abitanti (dati 2008) situato nella provincia di Baranya, nella regione Transdanubio Meridionale."}
{"id": "2450318", "revid": "287204", "url": "https://it.wikipedia.org/wiki?curid=2450318", "title": "Indianapolis Jets 1948-1949", "text": "La stagione 1948-49 degli Indianapolis Jets fu la 1\u00aa e unica nella BAA per la franchigia.\nGli Indianapolis Jets arrivarono sesti nella \"Western Division\" con un record di 18-42, non qualificandosi per i play-off."}
{"id": "2450320", "revid": "119642206", "url": "https://it.wikipedia.org/wiki?curid=2450320", "title": "Campionato colombiano di calcio", "text": "Il campionato colombiano di calcio (sistema de la liga de f\u00fatbol colombiano) si suddivide in una serie di categorie interconnesse tra loro in modo gerarchico.\nLa massima divisione del calcio in Colombia \u00e8 la Categor\u00eda Primera A, denominato anche Liga Postob\u00f3n per ragioni di sponsor, e comprende 18 squadre. I tre livelli pi\u00f9 elevati sono sotto l'egida della Federazione calcistica della Colombia (FCF).\nStruttura.\nIl campionato di calcio in Colombia \u00e8 articolato in questi livelli:\nCoppa nazionale.\nEsiste una coppa nazionale, a cui possono partecipare squadre di tutti i livelli."}
{"id": "2450321", "revid": "88740", "url": "https://it.wikipedia.org/wiki?curid=2450321", "title": "Alda Teodorani", "text": "Ha spaziato tra vari generi letterari tra cui l'horror, il giallo, l'erotico e il Noir, spesso contaminando tra loro i vari generi. Dario Argento ha detto di lei: \"I racconti di Alda Teodorani somigliano ai miei incubi pi\u00f9 profondi\".\nAll'attivit\u00e0 di scrittrice affianca quella di traduttrice. Fin dai suoi esordi, nel 1990, ha determinato la sua vena \"splatter\" scrivendo sceneggiature di fumetti, ha pubblicato racconti in antologie, quotidiani e riviste. Insegna scrittura creativa alla Scuola Internazionale di Comics di Roma.\nBiografia.\nHa esordito con il racconto \"Non hai capito\" nell'antologia \"Nero Italiano 27 racconti metropolitani\" pubblicato nella collana degli Oscar Mondadori nel 1990. Con Carlo Lucarelli, Loriano Macchiavelli e Marcello Fois ha fondato il Gruppo 13 composto da scrittori e illustratori dell'area emiliano-romagnola. In quell'occasione \u00e8 entrata in contatto con Luigi Bernardi, l'editore di Granata Press che ha pubblicato i suoi primi libri a partire dal 1991. Nello stesso anno, a causa delle difficolt\u00e0 di tipo personale che incontra nella sua terra d'origine lascia il Gruppo 13 e si trasferisce a Roma, dove tuttora vive e dove sono ambientate molte delle sue opere: in particolare il suo primo libro, \"Gi\u00f9, nel delirio\", pubblicato nel 1991 da Granata Press, narra di una citt\u00e0 degradata e \"Le radici del male\", il volume successivo edito sempre da Granata Press nel 1993, in cui un serial killer che ama solo le piante e non le persone uccide a ripetizione in \"un luogo di volta in volta allucinato, estremamente violento, crudele, disincantato, denudato, autistico, di solitudine e incomunicabilit\u00e0 quasi totali, nel quale tuttavia non mancano momentanei abbandoni, lontani barlumi\".\nNel 1994, insieme a Fabio Giovannini e Antonio Tentori ha contribuito alla nascita della corrente letteraria Neo-Noir, che postula un noir visto \"dalla parte di Caino\".\nNel 1995 Teodorani firma per Rodeo Drive un contratto per la riscrittura del film ispirato a \"Il macellaio\" della autrice francese Aline Reyes e completa insieme al regista Tinto Brass una sceneggiatura intitolata \"Lola e il macellaio\". Il progetto naufraga ancora una volta, e il regista user\u00e0 alcune scene del copione gi\u00e0 scritto per il film successivo, \"Monella\", in cui il \"macellaio\" diventa un fornaio.\nScrittrice pulp ante-litteram, gi\u00e0 dopo diversi anni di attivit\u00e0 firma un contratto con Giulio Einaudi Editore per un racconto in antologia, Giovent\u00f9 cannibale ma il suo tipo di scrittura splatter-pulp coi suoi temi di sangue coi suoi testi pi\u00f9 violenti e popolari tra gli amanti del genere gi\u00e0 la colloca di diritto a fare parte della generazione letteraria dei cosiddetti Cannibali.\nNel 2002, Teodorani pubblica in Francia un libro allora inedito in Italia, \"Belve - Cruat\u00e9s\" per le Edizioni Naturellement e che entra nel novero dei libri in lizza al Prix Rosny-A\u00een\u00e9. Pubblicato l'anno successivo con il titolo \"Belve\" in Italia, il romanzo \u00e8 stato oggetto di due tesi di laurea e di una relazione alla Conferenza Annuale dell'American Association for Italian Studies e della Canadian Society for Italian Studies 2017 presso la Ohio State University dal titolo \"Through the Eyes of the Beast: From Local Environmental Dystopia to Transnational Utopia\" di Danila Cannamela, della University of St. Thomas. Sempre nel 2002, partecipa come relatrice agli incontri dell'Universit\u00e0 degli Studi di Roma \"La Sapienza\" dedicati all'editoria indipendente. A settembre dello stesso anno alla Festa Nazionale di Liberazione, Dario Argento presenta insieme a lei la riedizione di \"Le radici del male\" (Addictiions).\nNel 2003, Teodorani \u00e8 relatrice a 'Addio alle armi' la terza edizione di \"Carovane\", convegno organizzato a Piacenza con il contributo della Provincia e del Comune di Piacenza.\nNel 2004 \u00e8 tra i fondatori del Convegno Roma Noir appuntamento annuale nato in seno al Dipartimento di Studi filologici linguistici e letterari dell'Universit\u00e0 La Sapienza di Roma, tenendo conferenze in seno al Convegno e facendo parte della giuria del concorso letterario a esso legato anche nelle successive edizioni e facendo parte del comitato scientifico.\nNel giugno del 2005 \u00e8 invitata all'universit\u00e0 di W\u00fcrzburg in Germania, dove tiene un seminario sulla sua scrittura e nel settembre del 2006, a Ravenna, partecipa al festival del giallo e del noir italiani Giallo luna Nero notte. Nello stesso anno inizia la collaborazione con il Premio Letterario Profondo GIallo patrocinato da Roma Capitale, dalla Regione Lazio e da Il Giallo Mondadori, facendo parte della giuria nelle edizioni 2005 e 2006. Sempre nel 2005, insieme a Elena Clementelli, Silvia Br\u00e8 e Walter Mauro fa parte della giuria del concorso letterario IOscrivo di Perrone editore.\nNel 2006, con \"Bloody Rainbow\" (Hacca) la scrittrice raccoglie interviste e bibliografia critica in un unico volume, che sar\u00e0 presentato al salone del libro di Torino da Alan Altieri.\nI suoi racconti hanno ispirato i film di \"Appuntamenti Letali\" (2006), DVD realizzato con il patrocinio del portale Filmhorror, comunit\u00e0 di film-maker indipendenti. Sempre nel 2006 realizza un CD di musica e \"spoken word\", \"Coltelli\", contenente la lettura di un suo racconto, che viene poi stampato e distribuito dalla casa editrice Underground Press nel 2006 e dal quale viene tratto il cortometraggio omonimo per la regia di Paolo Fazzini.\nNel 2008, esce \"I sacramenti del male\" nella collana Il Giallo Mondadori, \"della grande Alda Teodorani, quattro racconti lunghi per un instant-classic del genere 'Eros &amp; Thanatos' eseguito con straordinario piglio letterario\" (Alan D. Altieri) presentato per la prima volta nel corso della manifestazione Notte Noir a Soleto.\nNel 2009, Teodorani \u00e8 relatrice al Convegno Genius Loci - Il Genere a Roma oggi: ovvero il Giallo e il Noir, la Fantascienza e il Fantastico nella produzione multimediale che si svolge all'Universit\u00e0 degli Studi di Roma Tor Vergata e collabora con lo storico gruppo di musica elettronica sperimentale Le Forbici di Manit\u00f9 (che aveva gi\u00e0 realizzato con Luther Blissett \"Luther Blissett: The Original Soundtracks\"). La sinergia tra la scrittrice e la band porta alla realizzazione di un CD musicale nel quale Le Forbici di Manit\u00f9 presentano brani inediti e canzoni che contengono inserti voce della stessa Teodorani, intitolato \"L'isola\" (2010): il CD \u00e8 ispirato all'omonimo racconto della scrittrice (stampato nel booklet allegato al CD, con illustrazioni della mail-artist Emanuela Biancuzzi). \"L'isola\" uscir\u00e0 poi nel 2011 in Francia per Les \u00e9ditions de l'Antre.\nNel 2011, la sperimentazione prosegue con la ristampa di brani voce gi\u00e0 editi nel libro \"Quindici desideri\" (Dario Flaccovio Editore 2005) e presentati al convegno europeo Europa und die romanische Welt, svoltosi a Saarbr\u00fccken nel settembre 2005: la nuova edizione \u00e8 il prodotto DIY \"15 desideri\", disco di 15 gruppi che accompagnano la voce della Teodorani nei quindici brani erotici in confezione DVD contenente anche il libro con i brani in 4 lingue (italiano, francese, tedesco e inglese, illustrato da 15 artisti underground. \"15 desideri\" vede la partecipazione di 19 produttori indipendenti (tra cui la stessa autrice), e vi collaborano, tra componenti delle band, disegnatori, traduttori, grafici, coproduzioni, pi\u00f9 di 70 persone. Sempre nel corso del 2011, la Kipple Officina Libraria conclude un accordo con la scrittrice e apre un nuovo progetto denominato Alda's Corner, uno spazio web che contiene diversi lavori della Teodorani in formato E-book, (tra cui il suo libro \"cult\", \"Organi\", e \"Belve\", completamente rivisto dalla pubblicazione avvenuta in precedenza per i tipi Addictions e stampato da Cut-Up). Nello stesso spazio, a corredo delle opere narrative, sono presenti interviste, recensioni, illustrazioni e audioracconti in MP3. A maggio dello stesso anno, come ospite/case history, Teodorani tiene il workshop \"Gli strumenti di web marketing per le case editrici\" nell'ambito della manifestazione \"immersioni Libri\" a Roma.\nNel 2012 Teodorani \u00e8 docente di scrittura creativa di Plotfarm, patrocinato da Roma Capitale in collaborazione con la Biblioteca Elsa Morante.\nAll'inizio del 2016, la Teodorani pubblica con Stampa Alternativa un libro non di genere, ambientato nell'Emilia-Romagna degli anni Settanta, dal titolo \"Gramsci in cenere\", che nel maggio 2016 vince il premio come migliore libro nell'ambito del Premio Bancarella nelle scuole. Nello stesso anno, per Delos Books, viene pubblicata in ebook una serie di lavori dell'autrice in una collana dedicata dal titolo \"La Regina Nera\".\nNel settembre del 2016 la passione animalista dell'autrice, pi\u00f9 volte dichiarata fin dalle prime interviste sfocia in \"Animali da Macello - Una storia bestiale\", pubblicato da Stampa Alternativa nella collana Strade Bianche e che Teodorani firma insieme a Simonetta T. Hofelzer.\nAd aprile 2017 Teodorani \u00e8 invitata ai \"Colloques\" Licolar 2017 presso l'Universit\u00e0 di Aix-Marseille ad Aix-en-Provence dove partecipa con una relazione su fumetto e graphic novel horror italiani. Lo stesso mese segna il ritorno all'horror di Teodorani con il volume \"Snake il vampiro.\"\nNel 2018 pubblica con la casa editrice Fahrenheit il pamphlet \"Uomini senza.\"\nAlda Teodorani \u00e8 inserita nella Storia della Letteratura Italiana del XX secolo\nArchivio.\nIl fondo Alda Teodorani si trova presso la biblioteca Carlo Venturini di Massa Lombarda."}
{"id": "2450322", "revid": "767487", "url": "https://it.wikipedia.org/wiki?curid=2450322", "title": "Claudio Cavallaro", "text": "Ha composto le musiche di alcuni \"evergreen\" della musica leggera italiana, come \"Applausi\", \"Il carnevale\", \"Lisa dagli occhi blu\", \"Eternit\u00e0\", che lo hanno fatto entrare nella storia della canzone italiana.\nBiografia.\nCon la famiglia si trasfer\u00ec a Bolzano, dove comp\u00ec gli studi di pianoforte al Conservatorio Claudio Monteverdi; inizi\u00f2 quindi la carriera come voce solista nella band torinese The Ander's Quartet, con cui incise alcuni 45 giri all'inizio degli anni '60 pubblicati dalla Excelsius, sottoetichetta della Fonit Cetra; il gruppo poi cambi\u00f2 il nome in The Four Ander's, passando alla casa madre.\nSi iscrisse alla Siae nel 1962, ed inizi\u00f2 a comporre canzoni per vari artisti, collaborando con vari parolieri.\nNel 1967 si fece notare con \"Amico ascoltami\", incisa da Gene Pitney, ma il primo successo lo ottenne l'anno successivo con \"Applausi\", incisa dal complesso dei Camaleonti; il brano rimase in classifica per dodici settimane, piazzandosi al primo posto per tre settimane dal 29 novembre al 13 dicembre riconfermandosi primo per altre due dal 3 al 10 gennaio.\nSuccessivamente conobbe Giancarlo Bigazzi, musicista e autore di testi con cui stabil\u00ec un fortunato sodalizio che dur\u00f2 per alcuni anni: una delle prime canzoni scritte insieme fu \"Lisa dagli occhi blu\", incisa da Mario Tessuto, che, seconda classificata a Un disco per l'estate 1969, divent\u00f2 in breve tempo una delle pi\u00f9 vendute dell'anno, oltre che uno dei brani simbolo degli anni sessanta; da essa venne tratto un omonimo musicarello.\n\"Lisa dagli occhi blu\" rimase in classifica per quindici settimane, piazzandosi al primo posto dal 16 al 23 luglio e altre quattro settimane dal 20 agosto al 10 settembre 1969.\nNello stesso anno, insieme a Luciano Beretta (il coautore di \"Applausi\"), scrisse una canzone per bambini, \"Ciao, Napoleone\", che venne presentata allo Zecchino d'Oro.\nNel 1970 partecip\u00f2 al Festival di Sanremo con \"Eternit\u00e0\", una delle sue canzoni pi\u00f9 note, presentata da Ornella Vanoni in coppia con il complesso dei Camaleonti (di recente reincisa dalla Vanoni insieme ai Pooh): \u00e8 proprio la versione della band milanese a vendere di pi\u00f9, arrivando fino al secondo posto e restando in classifica per tredici settimane.\nNel 1971 ancora in tandem con Giancarlo Bigazzi scrive la canzone America, presentata da Fausto Leali al Festivalbar 1971.\nIn qualit\u00e0 di compositore torn\u00f2 al Festival nel 1972 con \"La foresta selvaggia,\" cantata da Marisa Sacchetto, che non ottenne molto successo; nello stesso anno partecip\u00f2 a Un disco per l'estate con \"Io\", interpretata da Patty Pravo, che per\u00f2 non venne ammessa alla fase finale.\nSempre in qualit\u00e0 di autore, nel 1973 insieme a Giancarlo Bigazzi torn\u00f2 al Festival di Sanremo con il brano \"Come sei bella\", cantato dal complesso dei Camaleonti: la canzone si piazz\u00f2 all'undicesimo posto; nello stesso anno ritorn\u00f2 a Un disco per l'estate con \"La citt\u00e0\", interpretata da Marisa Sacchetto.\nNel 1979 produsse il terzo album della band Il Giardino dei Semplici, pubblicato dalla WEA, dal titolo \"B/N\" (\"Bianco e nero\"). Vince Tempera ne cur\u00f2 gli arrangiamenti. Cavallaro fece un cameo \"parlato\" in vernacolo nel brano \"Tira a camp\u00e0\" (b-side del singolo \"Tu, tu, tu\"), dove interpreta un imbonitore napoletano. L'album \u00e8 considerato uno dei capisaldi del Naples Power.\nProsegu\u00ec l'attivit\u00e0 fino agli anni ottanta, per poi ritirarsi.\nFu attivo anche in radio, guidando sino al 1988 un'importante emittente radiofonica veronese, Radio Globo, aiutando a crescere molti conduttori radiofonici e creando programmi innovativi come 'i nefandiani' e 'febbre infernale'. Radio Globo, grazie alla consolidata amicizia di Cavallaro con Salvetti, sar\u00e0 anche la radio ufficiale del Festivalbar nel 1986 e 1987."}
{"id": "2450323", "revid": "729019", "url": "https://it.wikipedia.org/wiki?curid=2450323", "title": "Hot Revolver", "text": "Hot Revolver \u00e8 un brano musicale di Lil Wayne, pubblicato come secondo singolo ufficiale facente parte dell'album \"Rebirth\".\nIl brano vede la collaborazione di Dre del duo di produzione Cool &amp; Dre ed \u00e8 stato composto da Wayne in collaborazione con Kevin Rudolf."}
{"id": "2450324", "revid": "767487", "url": "https://it.wikipedia.org/wiki?curid=2450324", "title": "Price Brookfield", "text": ""}
{"id": "2450325", "revid": "25104880", "url": "https://it.wikipedia.org/wiki?curid=2450325", "title": "Consiglio federale svizzero", "text": ""}
{"id": "2450326", "revid": "124580792", "url": "https://it.wikipedia.org/wiki?curid=2450326", "title": "Campionato ucraino di scacchi", "text": "Il Campionato ucraino di scacchi (\u0427\u0435\u043c\u043f\u0456\u043e\u043d\u0430\u0442\u0438 \u0423\u043a\u0440\u0430\u0457\u043d\u0438 \u0437 \u0448\u0430\u0445\u0456\u0432) si \u00e8 svolto dal 1924 per determinare il campione nazionale di scacchi.\nDal 1924 al 1991 si \u00e8 svolto nella Repubblica socialista sovietica ucraina e dal 1992 in poi nell'Ucraina indipendente (Repubblica Ucraina).\nIn alcuni campionati fu ammessa la partecipazione di giocatori stranieri. In tal caso veniva dichiarato campione il primo classificato tra i giocatori ucraini."}
{"id": "2450327", "revid": "25104891", "url": "https://it.wikipedia.org/wiki?curid=2450327", "title": "Dipartimento delle poste e delle ferrovie", "text": ""}
{"id": "2450330", "revid": "409613", "url": "https://it.wikipedia.org/wiki?curid=2450330", "title": "Monomarca", "text": "Il monomarca \u00e8 una tipologia di punto vendita che si distingue per la vendita dei prodotti di un determinato marchio.\nIl monomarca pu\u00f2 essere diretto o affiliato. Nel caso di un monomarca diretto il personale \u00e8 alle dirette dipendenze dell'azienda che gestisce il prodotto. Mentre il monomarca affiliato \u00e8 gestito da un titolare indipendente che si affida alle scelte di un'azienda gi\u00e0 affermata nella produzione di un servizio/bene. Questa affiliazione prende il nome di franchising.\nSi tratta di una strategia di vendita particolarmente consolidata nel campo dell'abbigliamento"}
{"id": "2450333", "revid": "767487", "url": "https://it.wikipedia.org/wiki?curid=2450333", "title": "Ralph Hamilton", "text": ""}
{"id": "2450335", "revid": "33689", "url": "https://it.wikipedia.org/wiki?curid=2450335", "title": "Pinball Construction Set", "text": "Pinball Construction Set \u00e8 un videogioco simulatore di flipper a due dimensioni realizzato nel 1983 dalla software house Electronic Arts. Prodotto inizialmente per Apple II, in seguito ne vennero diffuse alcune conversioni per altri home computer e personal computer dell'epoca. Venne realizzato dal programmatore e designer Bill Budge, sulla scia del successo del suo flipper per Apple \"Raster Blaster\" (1981).\nCaratteristica fondamentale del programma \u00e8 la presenza di un editor di livelli completo che permette di creare un proprio flipper personalizzato; fu proprio \"Pinball Construction Set\" a introdurre il genere del \"Construction Set\", cio\u00e8 la possibilit\u00e0 per il giocatore di modificare a piacimento lo schema di gioco rispetto a quello di default impostato dal programma, e volendo di creare un gioco completamente nuovo dello stesso genere.\nModalit\u00e0 di gioco.\nIl gioco di base \u00e8 un ordinario flipper con visuale dall'alto e schermata fissa, per 1-4 giocatori alternati; sono inclusi cinque tavoli predefiniti dimostrativi. L'interesse principale era dato dall'editor.\nCaratteristica del programma era la sua semplicit\u00e0 d'uso, ottenuta grazie a un editor molto intuitivo, basato sulla tecnica del drag and drop: in sostanza da un apposito riquadro alla destra del piano di gioco \u00e8 possibile trascinare per mezzo del puntatore gli elementi desiderati (alette, respingenti, bersagli, ecc.), e posizionarli direttamente sul piano di gioco nel modo preferito. Concluso il lavoro, \u00e8 possibile giocare direttamente con il proprio flipper e salvarlo su disco, anche sotto forma di file eseguibile: ovvero, i flipper creati si possono distribuire su dischetti separati e non richiedono il possesso del programma originale per essere giocati.\nSi dispone di una gamma di componenti predefiniti, perlopi\u00f9 non modificabili nelle singole caratteristiche di forma e sonoro; lo schema di gioco \u00e8 determinato dal tipo e dalla posizione degli elementi (statici e dinamici) inseriti e da alcuni parametri generali come gravit\u00e0 ed elasticit\u00e0. Tra gli elementi sono presenti anche i poligoni, oggetti a cui tramite le apposite icone di comando si pu\u00f2 cambiare liberamente forma e colore, che costituiscono le pareti solide e inerti del tavolo.\nL'icona di una porta AND permette invece di determinare i collegamenti logici tra i componenti attivi, ad esempio per fare in modo che si ottenga un certo bonus quando si colpiscono tutti i bersagli di un certo gruppo sparsi per il tavolo.\n\u00c8 possibile anche disegnare decorazioni che non hanno effetto sulla meccanica del gioco, compreso modificare il titolo che appare fuori dal tavolo sopra i punteggi, con l'ausilio di una funzione lente d'ingrandimento che consente di colorare i pixel in dettaglio."}
{"id": "2450338", "revid": "767487", "url": "https://it.wikipedia.org/wiki?curid=2450338", "title": "Jack Eskridge", "text": ""}
{"id": "2450339", "revid": "287204", "url": "https://it.wikipedia.org/wiki?curid=2450339", "title": "2-cloroetanolo", "text": "Con il nome di 2-cloroetanolo, o cloridrina etilenica, si indica un composto chimico di formula ClCH2CH2OH. A temperatura ambiente si presenta come un liquido incolore, di odore etereo.\nLa cloroidrina etilenica \u00e8 completamente miscibile in acqua e in etanolo.\nViene sintetizzata a partire da etilene e acido ipocloroso.\nViene impiegata principalmente nel processo di sintesi dell'ossido di etilene e come reagente per la produzione di coloranti, prodotti farmaceutici e plastificanti.\n\u00c8 un composto altamente tossico, la cui esposizione comporta danneggiamenti del sistema nervoso centrale, del sistema cardiovascolare, dei reni e del fegato.\nPer decomposizione termica produce acido cloridrico e fosgene."}
{"id": "2450340", "revid": "320578", "url": "https://it.wikipedia.org/wiki?curid=2450340", "title": "Sistema cardiovascolare", "text": ""}
{"id": "2450344", "revid": "767487", "url": "https://it.wikipedia.org/wiki?curid=2450344", "title": "Charlie Black", "text": ""}
{"id": "2450346", "revid": "300067", "url": "https://it.wikipedia.org/wiki?curid=2450346", "title": "Charles Black", "text": ""}
{"id": "2450347", "revid": "74801", "url": "https://it.wikipedia.org/wiki?curid=2450347", "title": "Giuseppe Lepori", "text": "Uomo politico di spiccata personalit\u00e0, affiliato al Partito Conservatore Democratico Ticinese oggi denominato Partito popolare democratico.\nEletto al Consiglio federale svizzero il 16 dicembre 1954, ha ricoperto la carica fino al 31 dicembre 1959. Nel suo periodo di nomina diresse il Dipartimento delle poste e delle ferrovie.\nOpere.\nGiurista, politico e letterato \u00e8 autore delle seguenti opere:"}
{"id": "2450349", "revid": "30580", "url": "https://it.wikipedia.org/wiki?curid=2450349", "title": "Gran Premio d'Ungheria 1987", "text": "Il Gran Premio d'Ungheria 1987 \u00e8 stato il 445\u00ba Gran Premio di Formula 1 della storia, corso il 9 agosto 1987 all'Hungaroring. Fu la nona gara del Campionato Mondiale di Formula 1 1987.\nRiassunto della gara.\nPre-gara.\nPrima della gara si diffuse la notizia, poi ufficializzata, dell'addio di Ayrton Senna alla Lotus. Per la stagione seguente il brasiliano fu sostituito dal connazionale Nelson Piquet, ed and\u00f2 a sua volta a sostituire Stefan Johansson in McLaren, gareggiando al fianco di Alain Prost.\nIl gran premio.\nLe qualifiche videro a sorpresa un ritorno di competitivit\u00e0 da parte della Ferrari, con Gerhard Berger che si piazz\u00f2 secondo, dietro all'ormai consueto poleman di stagione Nigel Mansell. La seconda fila era composta dall'altra Williams di Nelson Piquet e dalla McLaren di Alain Prost.\nAlla partenza della gara Mansell mantenne la leadership davanti a Berger, che riprese la seconda posizione su Piquet dopo averla temporaneamente persa a causa di una leggera esitazione al via. Successivamente Piquet perse anche la terza posizione in favore di Alboreto: cos\u00ec la situazione si deline\u00f2 con Mansell a guidare davanti alle due Ferrari, con Piquet quarto davanti a Senna, Prost, Boutsen e Johansson. La gara di Berger, partita sotto i migliori auspici, fu di breve durata, perch\u00e9 al 13\u00ba giro la Ferrari ebbe un guasto al differenziale che costrinse l'austriaco al ritiro. Questo fece salire Alboreto in seconda posizione davanti a Piquet. Quest'ordine rimase invariato, eccetto per un sorpasso di Piquet su Alboreto al 29\u00ba giro.\nAl 44\u00ba giro il pilota italiano fu costretto al ritiro per la rottura del motore Ferrari, e nello stesso giro Prost sorpass\u00f2 Boutsen. A 5 giri dalla fine, quando Mansell sembrava avviato alla vittoria, la sua Williams perse un dado allo pneumatico posteriore destro e l'inglese fu costretto per la seconda volta di fila in stagione al ritiro quando il primo posto sembrava suo.\nPiquet si fece trovare pronto, come in Germania, ad approfittare del guasto del compagno di squadra e conquist\u00f2 la sua seconda vittoria stagionale davanti al connazionale Ayrton Senna ed al francese Alain Prost. In quarta posizione si piazz\u00f2 Boutsen, davanti a Patrese e Warwick, che raccolse l'ultimo punto disponibile.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1\nPiquet ringrazia Mansell e vince in Ungheria, allungando su Senna - F1world.it/amarcord"}
{"id": "2450353", "revid": "154893", "url": "https://it.wikipedia.org/wiki?curid=2450353", "title": "Prima nota", "text": ""}
{"id": "2450354", "revid": "112363578", "url": "https://it.wikipedia.org/wiki?curid=2450354", "title": "Parco dell'antichissima citt\u00e0 di Sutri", "text": "Il parco urbano dell'antichissima citt\u00e0 di Sutri \u00e8 un'area naturale protetta della regione Lazio, istituita, con la legge regionale n. 38 del 24 giugno 1988.\nOccupa una superficie di 7 ettari ricadente nel territorio del comune di Sutri, nella provincia di Viterbo. \u00c8 il parco pi\u00f9 piccolo del Lazio.\nIl mitreo.\nStudi archeologici ipotizzano che in origine questo ambiente ipogeo, esclusa la zona absidale pi\u00f9 recente, fosse un luogo di culto del dio Mitra, risalente al I-II secolo. Nel pavimento del mitreo si trova ancora il fonte battesimale dove con un battesimo d'acqua si iniziavano i credenti ai Misteri del Culto. Il Mitreo fu cristianizzato nel IV sec., diventando una chiesa, e la lapide centrale del Taurobolium mitraico fu tolta e oggi \u00e8 ben visibile sul muro di un casale sulla via Cassia, fraz. La Botte a pochi metri dalla strada."}
{"id": "2450355", "revid": "767487", "url": "https://it.wikipedia.org/wiki?curid=2450355", "title": "Walt Kirk", "text": "Carriera.\nHigh school e college.\nFu una stella a livello liceale alla \"Mount Vernon High School\", e venne inserito nell\"'All-State First Team\" nel 1942. Gioc\u00f2 poi a livello NCAA alla University of Illinois at Urbana-Champaign, dove vinse due titoli della \"Big 10\". Nella stagione 1944-45 fu miglior realizzatore della squadra e venne nominato All-American. Alla fine della stagione venne richiamato nell'esercito. Torn\u00f2 a Illinois per la stagione da \"senior\", nel 1946-47.\nNBL, BAA e NBA.\nDebutt\u00f2 come professionista nella NBL con i Fort Wayne Pistons nel 1947-48.\nL'anno successivo si trasfer\u00ec con la squadra nella BAA. Venne ceduto nel dicembre 1948 agli Indianapolis Jets insieme a Ralph Hamilton e Blackie Towery in cambio di Bruce Hale e John Mahnken. Nelle 35 partite disputata a Indianapolis realizz\u00f2 una media di 10,8 punti.\nNella stagione 1949-50, con la lega rinominata NBA, pass\u00f2 agli Anderson Packers ma venne nuovamente ceduto a dicembre, questa volta ai Tri-Cities Blackhawks in cambio di Red Owens.\nDopo una stagione nella NPBL, ritorn\u00f2 nella NBA nel 1951-52, segnando 10,1 punti in 11 partite per i Milwaukee Hawks.\nFu la sua ultima stagione da professionista.\nDopo il ritiro divenne allenatore, insegnante e dirigente scolastico in diverse \"high school\" dell'Illinois e dell'Iowa, fino al 1986, quando and\u00f2 in pensione.\nLa sua maglia n\u00b014 \u00e8 esposta alla Assembly Hall, tra le maglie dei grandi giocatori dei Fighting Illini."}
{"id": "2450357", "revid": "290948", "url": "https://it.wikipedia.org/wiki?curid=2450357", "title": "Miscibilit\u00e0", "text": ""}
{"id": "2450359", "revid": "486946", "url": "https://it.wikipedia.org/wiki?curid=2450359", "title": "Pelle ossa", "text": ""}
{"id": "2450361", "revid": "767487", "url": "https://it.wikipedia.org/wiki?curid=2450361", "title": "Hal Tidrick", "text": ""}
{"id": "2450364", "revid": "767487", "url": "https://it.wikipedia.org/wiki?curid=2450364", "title": "Blackie Towery", "text": "Carriera.\nCollege.\nDopo essersi formato alla \"Shady Grove High School\", scelse di frequentare la Western Kentucky University, dove gioc\u00f2 per tre stagioni, venendo nominato \"All American\" nel 1940 e nel 1941, quando segn\u00f2 17,1 punti a partita, allora record dell'ateneo.\nFu inoltre il primo nella storia di WKU a segnare 1.000 punti in carriera.\n\u00c8 stato introdotto nella \"WKU Athletic Hall of Fame\" nel 1993. La Western Kentucky University ha ritirato, in suo onore, il numero 42.\nNBL, BAA e NBA.\nNel 1941 pass\u00f2 al professionismo, con i Fort Wayne Zollner Pistons della NBL, disputando 170 partite in sette stagioni, e vincendo due titoli.\nNel 1948 i Pistons si trasferirono nella BAA ma, dopo 22 partite, Towery venne ceduto agli Indianapolis Jets, insieme a Ralph Hamilton e Walt Kirk, in cambio di Bruce Hale e John Mahnken. Nelle 38 partite disputate con i Jets in quella stagione, segn\u00f2 11,5 punti a partita.\nLa stagione seguente, con la lega rinominata NBA, pass\u00f2 ai Baltimore Bullets, segnando 8,8 punti di media in 68 partite.\nChiuse la carriera la stagione seguente nella NPBL."}
{"id": "2450367", "revid": "767487", "url": "https://it.wikipedia.org/wiki?curid=2450367", "title": "Lionel Malamed", "text": ""}
{"id": "2450386", "revid": "599013", "url": "https://it.wikipedia.org/wiki?curid=2450386", "title": "Andreas G\u00f6rlitz", "text": "Carriera.\nClub.\nInizia la carriera da professionista in Bundesliga, con il Monaco 1860, facendo il suo esordio in prima squadra il 10 febbraio 2002 nella gara contro il . Comincia a giocare con regolarit\u00e0 solo nella stagione 2003-2004, venendo arretrato nel ruolo di terzino destro. Nell'estate 2004 si trasferisce al ; il 3 novembre 2004, tuttavia, subisce un grave infortunio durante il match di Champions League contro la Juventus. Ristabilitosi all'inizio della stagione 2005-2006, dopo alcune presenze in seconda squadra torna a calcare i campi della Bundesliga soltanto l'11 febbraio 2007, nel match vinto sull', concludendo la stagione con 11 presenze.\nNell'estate del 2007 viene annunciato il prestito di un anno, per la stagione 2007-2008, al Karlsruhe. Dopo una stagione giocata da titolare della difesa, il 9 maggio 2008 il prestito viene allungato di un anno, per la stagione 2008-2009.\nIl 1\u00ba luglio 2009 torna al Bayern Monaco, con la fine del prestito che lo legava al Karlsruhe, dopo aver firmato un contratto in scadenza il 30 giugno 2010.\nNell'agosto 2010 passa in prestito all'Ingolstadt 04.\nNazionale.\nDebutta in Nazionale maggiore l'8 settembre 2004, in occasione della seconda gara da commissario tecnico di J\u00fcrgen Klinsmann, un'amichevole disputata a Berlino contro il Brasile. G\u00f6rlitz, acquistato appena un mese prima dal quotato Bayern Monaco, subentra a Sebastian Deisler all'87' minuto di gioco. Un mese dopo, il 9 ottobre, viene schierato terzino destro titolare per l'amichevole di Teheran con l'Iran: in quella partita si mette in luce realizzando l'assist per il definitivo 2-0 di Thomas Brdari\u0107."}
{"id": "2450396", "revid": "1543377", "url": "https://it.wikipedia.org/wiki?curid=2450396", "title": "Silicato di sodio", "text": "Il silicato di sodio \u00e8 un composto chimico di formula Na2SiO3. A temperatura ambiente \u00e8 allo stato solido.\nUtilizzi.\nIl silicato di sodio trova i seguenti impieghi:\nSintesi.\nUna piccola quantit\u00e0 di silicato di sodio pu\u00f2 essere prodotta mettendo della silice (un cristallo di quarzo oppure se non si dispone di nessuno di questi due, un vetro abbastanza puro) nell'idrossido di sodio liquido, la cui temperatura di fusione \u00e8 di 323\u00a0\u00b0C (vicina a quella del piombo). Se non si dispone di un'apparecchiatura adeguata, si pu\u00f2 usare una soluzione molto concentrata di idrossido di sodio (25 M) ed un contenitore in plastica abbastanza spesso. Il contenitore per la reazione non dovr\u00e0 essere n\u00e9 di vetro (in quanto lo bucherebbe), n\u00e9 di alluminio (altrimenti l'idrossido di sodio reagendo con l'alluminio produrrebbe alluminato di sodio (NaAlO2) ed idrogeno (H2), portando tutto a rischio di esplosione. La reazione avviene e si forma il silicato di sodio secondo la reazione:"}
{"id": "2450399", "revid": "290948", "url": "https://it.wikipedia.org/wiki?curid=2450399", "title": "Waterglass", "text": ""}
{"id": "2450400", "revid": "290948", "url": "https://it.wikipedia.org/wiki?curid=2450400", "title": "E550", "text": ""}
{"id": "2450403", "revid": "830939", "url": "https://it.wikipedia.org/wiki?curid=2450403", "title": "Esichio di Mileto", "text": "Biografia.\nNon si hanno molte notizie sulla vita di Esichio. Si sa che era figlio di un avvocato, e che \u00e8 vissuto a Costantinopoli durante i regni di Anastasio I (491-518), Giustino (518-527) e Giustiniano (527-565).\nOpere.\nSecondo Fozio, che ne lodava lo stile e lo giudicava uno storico affidabile e scrupoloso, Esichio sarebbe stato autore di tre importanti lavori:"}
{"id": "2450404", "revid": "205250", "url": "https://it.wikipedia.org/wiki?curid=2450404", "title": "Diego Valverde Villena", "text": "Biografia.\nDiego Valverde Villena \u00e8 nato a Lima, in Per\u00f9, il 6 aprile 1967. Si \u00e8 laureato in Filologia romanza (Spagnolo), Anglistica e Germanistica all'Universit\u00e0 di Valladolid. Tra 2002 e 2004, Valverde lavor\u00f2 nello staff del Segretario di Stato nella Segretaria dello Stato per la Cultura di Spagna. Tra 2006 e 2009, \u00e8 stato il direttore della fiera del libro di Valladolid, Spagna.\nHa tradotto opere di Arthur Conan Doyle, Rudyard Kipling, Ezra Pound, John Donne, George Herbert, Emily Dickinson, Valery Larbaud, Paul \u00c9luard, Paul Celan, E.T.A. Hoffmann, Hilde Domin, Nuno J\u00fadice, Jorge Sousa Braga e Giorgio Manganelli.\nPubblicazioni.\nPoesia.\nIn italiano:"}
{"id": "2450405", "revid": "2093951", "url": "https://it.wikipedia.org/wiki?curid=2450405", "title": "Polcenigo", "text": "Polcen\u00ecgo (\"Polcenic\" in friulano standard, \"Al Borc\" nella variante locale che rimanda al termine borgo) \u00e8 un comune italiano di abitanti del Friuli-Venezia Giulia e fa parte della rete dei borghi pi\u00f9 belli d'Italia.\nGeografia fisica.\nTerritorio.\nNel territorio sono presenti:\nStoria.\nLa posizione strategica del territorio polcenighese e le sue risorse naturali hanno fatto di Polcenigo un luogo adatto agli insediamenti umani sin dai tempi preistorici. I ritrovamenti archeologici del Pal\u00f9 testimoniano la presenza di un villaggio di palafitte, risalente al Neolitico, che poteva contare sull'abbondanza di acqua, piante e animali selvatici forniti in grande quantit\u00e0 dall'area umida del Pal\u00f9 e dalle vicine montagne. Reperti dell'et\u00e0 del ferro (I-II millennio a.C.) hanno inoltre rivelato l'esistenza di una necropoli ai piedi del Colle di San Floriano, a San Giovanni.\nDopo la fondazione di Aquileia (181 a.C.), i Romani conquistarono i territori a est della Livenza: monete, fibule ed elementi in cotto sono stati ritrovati anche nei siti archeologici di Polcenigo. Tra il V e il VI secolo d.C., con la diffusione del Cristianesimo, Polcenigo divenne un rilevante centro religioso grazie alla presenza di importanti centri di culto, come la Chiesa di S. Floriano.\nNel Medioevo, quando i castelli costituivano un elemento essenziale per la difesa del territorio, Polcenigo poteva vantare un complesso di edifici fortificati, noti gi\u00e0 alla fine del X secolo. Tra il 1000 e il 1100 tali edifici e il feudo passarono ai Signori di Polcenigo, poi divenuti conti. Nel 1420 i territori polcenighesi caddero sotto il dominio della Serenissima Repubblica di Venezia e nel 1499 furono invasi dai Turchi che ridussero Polcenigo a un cumulo di macerie.\nNel 1571 la Repubblica di Venezia riconquist\u00f2 i suoi possedimenti e nei tre secoli successivi Polcenigo godette un periodo di pace e prosperit\u00e0, in particolare durante il XVIII secolo che vide una grande rinascita economica, artistica e religiosa del paese. Dopo la caduta della Repubblica di Venezia (1797) il territorio fu dapprima invaso dalle truppe napoleoniche e poi da quelle austriache. Il passaggio all'Austria nel 1814 sembr\u00f2 di buon auspicio, ma la crisi derivata dalla scarsa produzione nei campi e l'aspra fiscalit\u00e0 asburgica misero nuovamente in ginocchio la popolazione. Seguirono anni di malcontento e molti si offrirono volontari nella lotta contro la casa d'Austria. Nel 1866 il territorio fu annesso al Regno d'Italia.\nCon lo scoppio della Prima Guerra Mondiale molti emigranti dovettero rientrare dall'estero, causando un improvviso aumento della popolazione e della povert\u00e0.\nIl dopoguerra e il ventennio fascista alternarono periodi di forte disoccupazione ad altri di buone possibilit\u00e0 occupazionali. Furono realizzate le latterie di Polcenigo, Gorgazzo e Coltura, una nuova centrale idroelettrica e l'illuminazione pubblica nel centro di Polcenigo, il trasporto pubblico e il servizio postale, due scuole professionali (di disegno e per muratori) e si sistemarono le principali strade comunali. Tutto si ferm\u00f2 nuovamente con l'inizio della Seconda Guerra Mondiale.\nIl periodo postbellico fu difficile ma caratterizzato da una lenta ripresa e il patrimonio edilizio fu restaurato e rinnovato. Nel territorio sorsero fabbriche e insediamenti industriali che crearono nuovi posti di lavoro e cambiarono gradualmente il tessuto sociale del paese.\nSociet\u00e0.\nLingue e dialetti.\nA Polcenigo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Polcenigo rientra fra le varianti appartenenti al friulano occidentale.\nGeografia antropica.\nFrazioni:\nGorgazzo \u00e8 conosciuta per la sorgente locale posta a circa 50 metri sul livello del mare. Nelle sue profondit\u00e0 9 sommozzatori hanno perso la vita, ed ora \u00e8 vietata la balneazione. Il torrente Gorgazzo, dopo aver percorso pochi chilometri, si riversa nel fiume Livenza."}
{"id": "2450412", "revid": "122561132", "url": "https://it.wikipedia.org/wiki?curid=2450412", "title": "Santuario dell'Immacolata Concezione (Frattamaggiore)", "text": "Il santuario dell'Immacolata Concezione \u00e8 un luogo di culto cattolico del comune italiano di Frattamaggiore nella citt\u00e0 metropolitana di Napoli.\nLa chiesa venne edificata a partire dall'aprile 1855; epoca in cui i due sacerdoti Giovanni Micillo e Stefano Spena fecero demolire l'antica cappella dell'Agnolo che occupava lo stesso sito (nell'odierna via Roma) dall'inizio del XIV secolo. Una colletta popolare, organizzata dai sacerdoti frattesi, l'intervento economico deliberato il 17 giugno 1860 dall'amministrazione comunale, insieme alle spese in proprio di alcune famiglie, e l'opera della antica congrega dell'Immacolata furono alla base dell'edificazione del tempio. Il santuario \u00e8 situato nel territorio parrocchiale della basilica di San Sossio Levita e Martire\nIl santuario \u00e8 stato arricchito nel 1915 di un interessante coro ligneo opera dell'ebanista Raffaele Mazzotta (1889-1972)"}
{"id": "2450416", "revid": "767487", "url": "https://it.wikipedia.org/wiki?curid=2450416", "title": "Tordo Solitario", "text": "Il Tordo Solitario (Turdus Solitarius in latino) \u00e8 una costellazione obsoleta introdotta nel 1776 dall'astronomo francese Pierre Charles Le Monnier in uno scritto intitolato \"Constellation du Solitaire\" nelle Memorie dell'Accademia Reale Francese delle Scienze.\nOccupava un'area presso la coda dell'Idra, vicino alla Bilancia, e rappresentava, secondo il proprio ideatore, un \u00abuccello delle Indie e delle Filippine\u00bb. L'uccello raffigurato sulla carta di Le Monnier somiglia moltissimo ad una femmina di passero solitario (\"Monticola solitarius\", famiglia Turdidi), un piccolo uccello europeo che, malgrado il nome, \u00e8 imparentato con i tordi. Le Monnier disse di aver introdotto tale costellazione in memoria del viaggio a Rodrigues, un'isola dell'Oceano Indiano, di un altro astronomo francese, Alexandre-Guy Pingr\u00e9, recatosi laggi\u00f9 per osservare il transito di Venere del 1761.\nNel libro \"Star Names\", lo storico delle stelle Richard Hinckley Allen sostenne che l'uccello rappresentato nella costellazione fosse un solitario di Rodrigues, un uccello estinto incapace di volare simile al dodo.\n\"Noctua\".\nLo scienziato britannico Thomas Young rinomin\u00f2 la costellazione Tordo Beffeggiatore nella sua mappa stellare del 1806, mentre un altro inglese, l'astronomo amatore Alexander Jamieson, autore di un Atlante Celeste del 1822, la chiam\u00f2 \"Noctua\", la civetta. Jamieson rimase colpito dal fatto che questo uccello non fosse mai comparso tra le costellazioni, \u00abdata la frequenza con cui si aggira tra gli antichi monumenti egizi\u00bb.\nMalgrado tutti questi cambi di nome, per\u00f2, la costellazione venne ben presto abbandonata."}
{"id": "2450417", "revid": "647919", "url": "https://it.wikipedia.org/wiki?curid=2450417", "title": "Civetta (costellazione)", "text": ""}
{"id": "2450423", "revid": "25106068", "url": "https://it.wikipedia.org/wiki?curid=2450423", "title": "File system Amiga", "text": ""}
{"id": "2450424", "revid": "767487", "url": "https://it.wikipedia.org/wiki?curid=2450424", "title": "Rich Melzer", "text": ""}
{"id": "2450425", "revid": "599013", "url": "https://it.wikipedia.org/wiki?curid=2450425", "title": "Gabe Muoneke", "text": ""}
{"id": "2450428", "revid": "72396", "url": "https://it.wikipedia.org/wiki?curid=2450428", "title": "Scheda elettronica", "text": "Una scheda elettronica, in elettronica, \u00e8 un componente hardware ovvero un circuito stampato completo di tutti i componenti elettrici ed elettronici, di un computer (general purpose) o pi\u00f9 in generale di un sistema elettronico di elaborazione (special purpose), deputati ad un certo tipo di elaborazione elettronica in output del segnale in input.\nDescrizione.\nEssa contiene, unitamente agli accessori, (come ad esempio dissipatori, connettori) tutti i costituenti di un circuito elettronico, atto a far funzionare, attraverso funzionalit\u00e0 proprie di elaborazione e/o controllo, una grande variet\u00e0 di manufatti e apparecchi elettrici nei campi pi\u00f9 svariati, dall'aspirapolvere al computer. A volte si tratta di un sottosistema di un sistema elettronico: pi\u00f9 schede elettroniche interconnesse tra loro da un'unit\u00e0 centrale di controllo/elaborazione danno infatti vita ad un sistema elettronico. A volte la scheda integra un vero e proprio processore o microcontrollore deputato all'elaborazione.\nTipologie.\nI tipi di schede elettroniche sono le seguenti:\nScheda CPU.\nLa scheda CPU \u00e8 una scheda elettronica che ospita la CPU. Oltre alla CPU pu\u00f2 ospitare anche memoria RAM e/o controller per dispositivi di memoria di massa (hard disk, unit\u00e0 a nastro, lettori di CD-ROM, ecc.). I personal computer desktop attualmente pi\u00f9 diffusi di norma non hanno una scheda CPU. In tali computer la CPU \u00e8 ospitata sulla scheda madre. Anche in passato non hanno avuto una scheda CPU, tranne che per un breve periodo alla fine degli anni Novanta del XX secolo in cui sono stati utilizzati lo Slot 1 e lo Slot A.\nAltre architetture hardware in passato hanno fatto invece grande uso della scheda CPU. Ad esempio la piattaforma informatica Amiga ha fatto largo uso della scheda CPU: quasi tutti i computer Amiga erano predisposti per l'installazione di una scheda CPU all'interno del case. Ad eccezione di alcune implementazioni dell'Amiga 4000 e di tutti gli Amiga 4000T, i computer Amiga non avevano la CPU (un microprocessore) su scheda CPU, ma sulla scheda madre. Era poi presente un apposito slot (paragonabile allo Slot 1 o allo Slot A) in cui installare, in un secondo momento, una scheda CPU. Il microprocessore presente sulla scheda CPU non lavorava in multiprocessing con il microprocessore presente sulla scheda madre, ma semplicemente si sostituiva ad esso.\nUna scheda CPU la cui CPU sostituisce un'altra CPU presente sulla scheda madre ed ha una capacit\u00e0 di calcolo superiore a quella della CPU presente sulla scheda madre \u00e8 anche chiamata \"scheda acceleratrice\" in riferimento al fatto che permette di accelerare la velocit\u00e0 di calcolo del computer.\nScheda di memoria.\nLa scheda di memoria \u00e8 una scheda elettronica che ospita la memoria. Normalmente oggi si tratta di memoria RAM. In passato, quando l'integrazione dei circuiti integrati non era molto alta, o non esistevano ancora, la scheda di memoria poteva ospitate anche memoria ROM. Recentemente (ultimi decenni) schede di memoria che ospitano memoria ROM sono state utilizzate per la commercializzazione di videogiochi per console, ma in tale ambito il termine \"scheda di memoria\" non si \u00e8 mai diffuso, ad esso si sono sempre preferiti i termini \"cartuccia\" o \"cartridge\".\nLa scheda di memoria che ospita memoria RAM principalmente pu\u00f2 essere di due tipi:\nLa scheda di memoria che ospita RAM volatile \u00e8 stata la prima a diffondersi ed \u00e8 utilizzata come memoria primaria dei computer. In passato tale tipo di scheda di memoria si inseriva in uno slot della scheda madre (ad esempio all'epoca del bus ISA). Nell'ultimo decennio invece, in seguito all'integrazione esponenziale dei circuiti integrati, le schede di memoria hanno raggiunto dimensioni estremamente pi\u00f9 ridotte e di norma si inseriscono in appositi socket. In quest'ultima implementazione la scheda di memoria \u00e8 anche chiamata \"modulo di memoria\". Attualmente lo standard pi\u00f9 diffuso per tale tipo di scheda di memoria \u00e8 il DIMM.\nLa scheda di memoria che ospita RAM non volatile, di diffusione pi\u00f9 recente e frutto della nascita della memoria flash, \u00e8 utilizzata invece come supporto di memoria non solo nei computer, ma in molti altri dispositivi elettronici come ad esempio fotocamere digitali, smartphone e videocamere. Questo secondo tipo di scheda di memoria \u00e8 anche chiamata \"memory card\".\nScheda d'espansione.\nLa scheda d'espansione \u00e8 una qualsiasi scheda elettronica che non \u00e8 compresa di serie nel computer e che, una volta installata, ne espande quindi le funzionalit\u00e0. La scheda d'espansione pu\u00f2 appartenere a una grande variet\u00e0 di tipi di schede elettroniche: scheda di memoria, scheda video, scheda CPU, scheda di rete, scheda audio, ecc. L'unico tipo di scheda elettronica esclusa tra i possibili tipi \u00e8 la scheda madre: una scheda d'espansione non \u00e8 mai una scheda madre.\nBackplane.\nIl backplane \u00e8 una scheda elettronica che ha come scopo principale quello di collegare elettricamente pi\u00f9 schede elettroniche. Normalmente il connettore elettrico che viene utilizzato sul backplane per collegare elettricamente ad essa le altre schede elettroniche viene chiamato slot.\nSingle-board computer.\nIl single-board computer \u00e8 una scheda elettronica implementante un intero computer o quasi: sono esclusi eventualmente l'alimentatore e le interfacce utente di input e output. Normalmente sono esclusi anche eventuali drive: anche se fattibile, \u00e8 raro che un drive venga installato sul single-board computer viste le sue normali dimensioni. Fanno eccezione drive, non molto diffusi, di dimensioni contenute come ad esempio il Microdrive, l'hard disk da 1 pollice sviluppato inizialmente dall'IBM. Ovviamente sono escluse anche eventuali periferiche e il contenitore (case), componente del computer che protegge gli altri componenti del computer e rende pi\u00f9 agevole il suo trasporto.\nIl single-board computer si distingue dalla scheda madre di un computer perch\u00e9 \u00e8 sempre privo di daughterboard e scheda CPU (la CPU risiede sempre sul single-board computer). Inoltre ha un numero limitato di slot: massimo due. L'implementazione del single-board computer si \u00e8 diffusa con l'avvento del microprocessore in quanto il microprocessore ha permesso una drastica riduzione del numero di componenti elettronici necessari (e quindi una minore richiesta di spazio sul circuito stampato). Di norma infatti il single-board computer \u00e8 un microcomputer, cio\u00e8 un computer che ha come CPU un microprocessore.\nLa maggior parte degli home computer era basata su single-board computer. Il single-board computer \u00e8 comunque molto diffuso anche oggi. Ad esempio nei sistemi embedded e in ambito industriale. Questa tecnologia verr\u00e0 usata con Windows 10 ioT core per i PC tascabili."}
{"id": "2450429", "revid": "25106141", "url": "https://it.wikipedia.org/wiki?curid=2450429", "title": "MC68000", "text": ""}
{"id": "2450430", "revid": "2110845", "url": "https://it.wikipedia.org/wiki?curid=2450430", "title": "Yves All\u00e9gret", "text": ""}
{"id": "2450431", "revid": "89820", "url": "https://it.wikipedia.org/wiki?curid=2450431", "title": "Mochica", "text": ""}
{"id": "2450432", "revid": "125775181", "url": "https://it.wikipedia.org/wiki?curid=2450432", "title": "Pierre Gaspard-Huit", "text": ""}
{"id": "2450434", "revid": "114014776", "url": "https://it.wikipedia.org/wiki?curid=2450434", "title": "Michel Boisrond", "text": ""}
{"id": "2450435", "revid": "25106254", "url": "https://it.wikipedia.org/wiki?curid=2450435", "title": "Schede elettroniche", "text": ""}
{"id": "2450437", "revid": "1305887", "url": "https://it.wikipedia.org/wiki?curid=2450437", "title": "Episodi di Shin Chan (primo ciclo di trasmissione italiana)", "text": "Questa \u00e8 una lista degli episodi del primo ciclo di trasmissione italiana dell'anime Shin Chan. In Italia, gli episodi sono stati trasmessi in ordine sparso rispetto all'originale. Questo ciclo di episodi, che \u00e8 andato in onda su Italia 1 e in replica su Boing e Hiro, \u00e8 stato acquistato dalla Stati Uniti d'America, dove era stato censurato presso la Vitello Productions. Gli episodi in questa lista seguono l'ordine di trasmissione di Hiro.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2450439", "revid": "183483", "url": "https://it.wikipedia.org/wiki?curid=2450439", "title": "Campionato del Mondo di Calcio da Tavolo 2001", "text": ""}
{"id": "2450440", "revid": "183483", "url": "https://it.wikipedia.org/wiki?curid=2450440", "title": "Campionato del Mondo di Calcio da Tavolo 2002", "text": ""}
{"id": "2450441", "revid": "183483", "url": "https://it.wikipedia.org/wiki?curid=2450441", "title": "Campionato del Mondo di Calcio da Tavolo 2003", "text": ""}
{"id": "2450442", "revid": "183483", "url": "https://it.wikipedia.org/wiki?curid=2450442", "title": "Campionato del Mondo di Calcio da Tavolo 2003 - Categoria squadre Open", "text": ""}
{"id": "2450443", "revid": "183483", "url": "https://it.wikipedia.org/wiki?curid=2450443", "title": "Campionato del Mondo di Calcio da Tavolo 2004", "text": ""}
{"id": "2450444", "revid": "183483", "url": "https://it.wikipedia.org/wiki?curid=2450444", "title": "Campionato del Mondo di Calcio da Tavolo 2004 - Categoria Open", "text": ""}
{"id": "2450445", "revid": "365417", "url": "https://it.wikipedia.org/wiki?curid=2450445", "title": "Kazama (Shin Chan)", "text": ""}
{"id": "2450446", "revid": "183483", "url": "https://it.wikipedia.org/wiki?curid=2450446", "title": "Campionato del Mondo di Calcio da Tavolo 2004 - Categoria individuale Femminile", "text": ""}
{"id": "2450448", "revid": "183483", "url": "https://it.wikipedia.org/wiki?curid=2450448", "title": "Campionato del Mondo di Calcio da Tavolo 2004 - Categoria individuale Under15", "text": ""}
{"id": "2450453", "revid": "183483", "url": "https://it.wikipedia.org/wiki?curid=2450453", "title": "Campionato del Mondo di Calcio da Tavolo 2004 - Categoria individuale Under19", "text": ""}
{"id": "2450454", "revid": "183483", "url": "https://it.wikipedia.org/wiki?curid=2450454", "title": "Campionato del Mondo di Calcio da Tavolo 2004 - Categoria individuale Veterans", "text": ""}
{"id": "2450455", "revid": "767487", "url": "https://it.wikipedia.org/wiki?curid=2450455", "title": "Mi-Sex", "text": "I Mi-Sex sono un gruppo musicale rock/new wave neozelandese, attivo principalmente dal 1978 al 1985. Guidati dal cantante Steve Gilpin, i loro brani pi\u00f9 noti furono i singoli \"Computer Games\" del 1979 e \"People\" del 1980. Il loro secondo album, \"Space Race\", ha raggiunto la prima posizione nelle classifiche neozelandesi del 1980."}
{"id": "2450456", "revid": "183483", "url": "https://it.wikipedia.org/wiki?curid=2450456", "title": "Campionato del Mondo di Calcio da Tavolo 2004 - Categoria squadre Femminile", "text": ""}
{"id": "2450457", "revid": "183483", "url": "https://it.wikipedia.org/wiki?curid=2450457", "title": "Campionato del Mondo di Calcio da Tavolo 2004 - Categoria squadre Open", "text": ""}
{"id": "2450458", "revid": "183483", "url": "https://it.wikipedia.org/wiki?curid=2450458", "title": "Campionato del Mondo di Calcio da Tavolo 2004 - Categoria squadre Under15", "text": ""}
{"id": "2450459", "revid": "183483", "url": "https://it.wikipedia.org/wiki?curid=2450459", "title": "Campionato del Mondo di Calcio da Tavolo 2004 - Categoria squadre Under19", "text": ""}
{"id": "2450460", "revid": "6923", "url": "https://it.wikipedia.org/wiki?curid=2450460", "title": "Va' dove ti porta il cuore (1972)", "text": "Va' dove ti porta il cuore \u00e8 un saggio del 1972 del benedettino francese Jean-Marie D\u00e9chanet, un monaco interessato al buddismo, tradotto in italiano nel 1973.\nSi \u00e8 trovato al centro delle cronache dopo che Susanna Tamaro, autrice di un libro omonimo del 1994, accus\u00f2 di plagio il comico Daniele Luttazzi per il libro-parodia Va' dove ti porta il clito. Luttazzi vinse la causa. Nel romanzo della Tamaro si notano molti temi in comune con quelli sviluppati dal monaco benedettino.\nIl titolo \u00e8 ispirato ad un versetto biblico, riportato in apertura: \nLa ri-scoperta del libro nel 1995 avvenne da parte della giornalista milanese Valeria Serra, che aveva un vago ricordo del titolo, quando decise di andare a cercare nella biblioteca del padre. Qui trov\u00f2 un vecchio volumetto di 156 pagine pubblicato 22 anni prima da una piccola casa editrice umbra, una traduzione dal francese dell'originale, che ha lo stesso titolo dell'opera della Tamaro in Francia."}
{"id": "2450461", "revid": "154893", "url": "https://it.wikipedia.org/wiki?curid=2450461", "title": "Fondazione Magnani Rocca", "text": ""}
{"id": "2450464", "revid": "1934238", "url": "https://it.wikipedia.org/wiki?curid=2450464", "title": "Ctenocephalides canis", "text": "La Ctenocephalides canis o pulce del cane \u00e8 un parassita cosmopolita, ovvero diffuso in tutto il globo terrestre, e sceglie come ospite in prevalenza cani e gatti, ma pu\u00f2 scegliere per necessit\u00e0 anche l'uomo. Essa \u00e8 vettore del parassita \"Dipylidium caninum\", appartenente alla classe dei cestoda, che pu\u00f2 comportare per l'uomo la patologia detta \"infezione da Dipylidium caninum\" o \"tenia canina\", e di un altro parassita, il \"Dipetalonema reconditum\", un verme appartenente ai nematodi, un parassita dei tessuti sottocutanei che colpisce soprattutto i canidi.\nDescrizione.\nLa \"Ctenocephalides canis\" si presenta di colore rossastro scuro, ma si differenzia dagli altri generi della sua famiglia per la presenza di un pettine genale, ovvero di una serie di aculei sulla cuticola intorno alla bocca e di uno pronotale, ovvero lungo il primo segmento del torace. La sua testa \u00e8 rotondeggiante anteriormente ed ha delle setole sulla parte posteriore della tibia.\nDistribuzione.\nLa \"Ctenocephalides canis\" presenta gli stessi habitat e le stesse abitudini della \"Ctenocephalides felis\"; tuttavia, essa \u00e8 meno diffusa e comune della seconda: anche se non sono state fornite spiegazioni oggettive al riguardo, \u00e8 probabile che la \"pulce del gatto\" sia pi\u00f9 resistente ai disinfettanti ed ai prodotti antiparassitari.\nNormalmente viene usato il piriprolo come principio attivo."}
{"id": "2450466", "revid": "729019", "url": "https://it.wikipedia.org/wiki?curid=2450466", "title": "Castello di Montechiarugolo", "text": "Il Castello di Montechiarugolo \u00e8 un maniero d'epoca medievale che sorge in piazza Mazzini 1 a Montechiarugolo, in provincia di Parma.\nStoria.\nL'originario presidio militare a difesa della val d'Enza fu edificato intorno al 1121 da parte della famiglia Sanvitale; nel 1255 pervenne al conte Guido Anselmo, il cui ramo fu in seguito conosciuto col nome di Guidanselmi.\nNel 1313 Giovannino Sanvitale si alle\u00f2 con i Baratti e i da Pal\u00f9, ribellandosi ai guelfi parmigiani; il podest\u00e0 cittadino, aiutato da Giberto III da Correggio, assedi\u00f2 il castello, costringendo gli insorti alla resa; la fortezza e il vicino borgo furono completamente distrutti.\nEntrata Parma sotto il dominio del Ducato di Milano nel 1348, negli anni seguenti i Visconti fecero ricostruire il castello a presidio della vallata.\nNel 1404 i da Correggio e i Rossi presero possesso del maniero, ma furono attaccati da Ottobuono de' Terzi, signore di Parma, che li costrinse alla resa e riconsegn\u00f2 la fortezza ai duchi di Milano, suggerendo loro di affidarlo a Guido Torelli, abile condottiero. Nel 1406 Giovanni Maria Visconti fregi\u00f2 ufficialmente dei feudi di Montechiarugolo e Guastalla il Torelli, che avvi\u00f2 la ricostruzione del castello nelle forme attuali; nel 1428 Filippo Maria Visconti riconferm\u00f2 la signoria ai Torelli, che insign\u00ec del titolo di conti.\nNel 1449, alla scomparsa di Guido Torelli, i suoi due figli ereditarono i feudi paterni, ma presto entrarono in conflitto per la loro suddivisione; nonostante la mediazione di Francesco Sforza, nel 1456 Pietro Guido si impossess\u00f2 con la forza del castello di Montechiarugolo, assegnato a suo fratello Cristoforo, che lo contrattacc\u00f2 e ne ottenne la restituzione.\nNel 1500, durante gli scontri che opposero il re di Francia Luigi XII a Ludovico il Moro, alleato dei Torelli, il maniero fu attaccato con colpi d'artiglieria e danneggiato da Gian Giacomo Trivulzio, che lo consegn\u00f2 ad Antoine de Gimel, governatore di Parma; tre anni dopo Francesco Torelli riacquist\u00f2 la fortezza, che risistem\u00f2 in seguito ai saccheggi.\nVerso la met\u00e0 del XVI secolo il castello ospit\u00f2 il re di Francia Francesco I e il papa Paolo III.\nNel 1551, durante la guerra di Parma, che oppose il duca Ottavio Farnese, appoggiato dal re di Francia Enrico II, e il papa Giulio III, alleato dell'imperatore del Sacro Romano Impero Carlo V d'Asburgo, il maniero fu nuovamente attaccato e occupato; al termine del conflitto i Torelli ne rientrarono in possesso. Negli anni seguenti Pomponio Torelli avvi\u00f2 numerosi interventi decorativi degli interni del maniero, trasformandolo in residenza signorile.\nSuo figlio Pio gli successe nel 1608, ma tre anni dopo fu accusato, insieme ai Sanvitale di Sala Baganza e di Fontanellato, ai conti Barbara Sanseverino e Orazio Simonetta e ad altri nobili, di congiura ai danni del duca Ranuccio I Farnese, che ne ottenne la condanna a morte e la confisca di tutti i beni, ponendo fine all'esistenza della contea di Montechiarugolo.\nNei secoli successivi il castello, appartenente alla Camera Ducale di Parma, fu utilizzato come magazzino di beni alimentari.\nIl 4 ottobre 1796 il maniero fu al centro di uno scontro di modeste dimensioni ma grande risonanza, noto come battaglia di Montechiarugolo: una colonna di soldati austriaci, in fuga dalle truppe napoleoniche che avevano assediato la citt\u00e0 di Mantova, si diresse verso il Granducato di Toscana; la neonata Repubblica Reggiana invi\u00f2 una spedizione capitanata da Carlo Ferrarini, che spinse i nemici a cercare un riparo nel castello di Montechiarugolo; qui, al termine di una breve scaramuccia, gli austriaci furono costretti alla resa. Napoleone stesso commemor\u00f2 i due reggiani caduti in battaglia ed elogi\u00f2 l'impresa, che probabilmente rappresent\u00f2 la prima avvisaglia del Risorgimento Italiano.\nDurante il governo della duchessa Maria Luigia, la fortezza fu adibita a magazzino militare e fabbrica di polvere da sparo, causando il danneggiamento di parte dei decori di alcune sale, tra cui in particolare il Salone delle Feste e la Sala dei Quattro Elementi o delle Sirene.\nIn seguito all'Unit\u00e0 d'Italia, nel 1864 il maniero fu alienato dal Demanio pubblico ad Antonio Marchi, i cui discendenti ancora ne sono proprietari.\nDescrizione.\nIl castello si sviluppa su una pianta irregolare, attorno a due cortili interni, di cui quello centrale, d'onore, molto pi\u00f9 ampio dell'altro; posizionato strategicamente sulla scarpata naturale ai margini dell'alveo del torrente Enza, \u00e8 circondato sui lati opposti al corso d'acqua da un largo e profondo fossato, varcabile in origine attraverso due distinti ponti levatoi, collocati in corrispondenza dei due rivellini ancora esistenti, seppur danneggiati durante i numerosi attacchi subiti dalla fortezza nei secoli.\nIn origine la rocca era difesa anche da una seconda cinta muraria pi\u00f9 esterna, edificata lungo il perimetro del borgo, dotata di bastioni in corrispondenza degli spigoli; modificata con l'aggiunta delle cannoniere nella seconda met\u00e0 del XV secolo, in seguito alla nascita dell'artiglieria, ne rimangono alcune significative tracce sul margine nord-occidentale del centro storico del paese.\nLa facciate in laterizio della fortezza mostrano con evidenza i tratti tipici dei castelli d'epoca tardo-medievale, soprattutto nelle fronti sud-ovest e nord, interamente coronate dai merli ghibellini, ancora perfettamente visibili nonostante la copertura del tetto aggiunta a protezione dei camminamenti, sostenuti dai numerosi beccatelli con caditoie; fra i due cortili interni emerge l'alto mastio, che domina l'intera costruzione.\nIl lato verso la vallata \u00e8 arricchito dalla notevole loggia in aggetto; sostenuta da alti beccatelli, \u00e8 ricoperta da un tetto a falda unica, poggiante su una serie di sottili colonnine con capitelli lotiformi realizzate in arenaria.\nAttraversando il giardino d'ingresso a sud e il ponticello in muratura che scavalca il fossato, si accede al rivellino meridionale, collegato con il castello da un secondo ponticello, in sostituzione del ponte levatoio, la cui antica esistenza \u00e8 tradita dalla presenza delle due alte fessure che ne ospitavano i bolzoni; varcando l'arco a tutto sesto d'entrata, si giunge al cortile d'onore, il cui lato meridionale \u00e8 caratterizzato da un porticato ad arco, sostenuto da una serie di colonne poligonali in mattoni, coronate da capitelli lotiformi. Al centro sono collocate, oltre ad alcune antiche palle di cannone disposte a piramide, due statue settecentesche provenienti dal giardino della Reggia di Colorno, che furono acquistate dalla famiglia Marchi alla fine del XIX secolo.\nOltre l'alto mastio si apre il cortile del pozzo, di dimensioni notevolmente pi\u00f9 modeste del precedente.\nDal lato nord del cortile d'onore si accede invece al Castellazzo, antico bastione oggi adibito a elegante giardino, collegato al castello attraverso un ponticello in muratura che sostituisce l'antico ponte levatoio; ricco di siepi, roseti e peonie, il parco \u00e8 sostenuto da imponenti mura in laterizio, parzialmente crollate verso la vallata, la cui elevata altezza in origine consentiva un'ampia visuale sulla pianura adiacente.\nSale interne.\nLe sale interne, arredate con mobili e dipinti antichi, presentano i tratti tipici delle dimore signorili cinquecentesche, conferiti dal conte Pomponio Torelli, umanista e letterato, che richiam\u00f2 nel castello vari artisti dell'epoca.\nSalone delle Feste.\nDirettamente collegato con il cortile d'onore, il Salone delle Feste, illuminato da eleganti trifore neogotiche, \u00e8 caratterizzato dai pregevoli affreschi che decorano met\u00e0 delle volte a crociera di copertura e le ampie lunette da esse sottese; le pitture, realizzate nel XVI secolo dalla scuola di Cesare Baglioni, rappresentano motivi a grottesca e intrecci vegetali, con monocromi di figure femminili; tra i numerosi stemmi, spiccano in particolare quelli di tre importanti prelati imparentati con i Torelli: il papa Pio V, il cardinale Agostino Trivulzio e il cardinale Michele Monelli; al centro della volta \u00e8 invece presente il biscione, emblema dei Visconti. Tra gli altri stemmi, disposti probabilmente secondo la sequenza dei matrimoni dei membri della casata dei Torelli, sono distinguibili quelli dei Contrari, dei Pico, dei Nobili, dei Torelli di Coenzo, degli Anguissola, dei Bentivoglio e dei Masi, oltre che dei Rossi di San Secondo e dei Barbiano di Belgioioso.\nArricchiscono l'ampio ambiente pregiati arredi antichi e numerosi ritratti in parte appartenuti ai Farnese, ivi collocati dalla famiglia Marchi dopo il 1864.\nCamera di Mezzo.\nLa sala conserva nelle due strombature della finestra che d\u00e0 sul loggiato l'opera di maggior pregio pittorico dell'intero castello: l'\"Annunciazione\", suddivisa fra il lato sinistro, con l'\"arcangelo Michele\", e quello destro, con la \"Madonna\"; l'affresco, dai tratti tipici dello stile gotico lombardo, fu realizzato da un allievo di Michelino da Besozzo nella seconda met\u00e0 del XV secolo.\nLa volta a crociera di copertura \u00e8 invece decorata con affreschi raffiguranti \"Putti spargifiori\", risalenti agli inizi del XVII secolo.\nSala dei Quattro Elementi o delle Sirene.\nLa sala, anch'essa coperta da una volta a crociera, conserva solo alcune tracce degli affreschi quattrocenteschi che la decoravano, danneggiati irreparabilmente nei secoli. In origine le pareti erano interamente ornate con un reticolo a losanghe, ricco di scritte, anelli gemmati e stemmi dei Borromeo, a testimonianza dello stretto legame che univa Guido Torelli e Vitaliano I Borromeo; oggi solo la parete opposta all'ingresso ne conserva numerose tracce, tra cui campeggia il motto \"Humilitas\", a caratteri gotici.\nSul muro opposto \u00e8 invece ancora visibile un frammento deteriorato del ciclo pittorico cinquecentesco che adornava l'ambiente, raffigurante un'imbarcazione, in riferimento al celebre episodio del canto delle sirene descritto nell'Odissea.\nArricchiscono l'ambiente quattro importanti tele realizzate a tempera nella seconda met\u00e0 del XVIII secolo dal pittore Domenico Muzzi, che raffigurano i quattro elementi: acqua, aria, terra e fuoco. Nella sala \u00e8 inoltre collocato un modellino in legno dipinto e metallo, raffigurante un tempietto d'Arcadia, realizzato probabilmente dall'architetto Ennemond Alexandre Petitot nel 1769. I dipinti e la struttura lignea, in origine collocati all'interno della Reggia di Colorno, furono acquistati da Antonio Marchi verso la fine del XIX secolo.\nNella stanza \u00e8 infine presente una grande tela raffigurante \"Pia dei Tolomei\", risalente all'incirca al 1850; l'ambiente \u00e8 di conseguenza conosciuto anche con il nome di \"Camera della Pia\".\nCamera dei \"gatti\".\nL'ambiente, collocato in adiacenza alla Camera di Mezzo, \u00e8 decorato da affreschi parietali quattrocenteschi, riscoperti e ridipinti tra il 1920 e il 1930, raffiguranti un motivo a losanghe, arricchito da numerose sigle di Guido Torelli, motti ed emblemi, tra cui il leone rampante (o \"gatto\"), assegnato al Torelli nel 1424, successivamente alla liberazione della citt\u00e0 di Napoli dagli aragonesi.\nLa volta a crociera del soffitto e le lunette da esso sottese sono invece ornate da affreschi realizzati originariamente tra la fine del XVI secolo e gli inizi del XVII, ma ridipinti nel XX secolo, rappresentanti numerose raffigurazioni allegoriche, tra cui la \"Fama\", la \"Fortuna\", la \"Virt\u00f9 guerriera\" e l\"'Abbondanza\" (o \"Fortezza\").\nCamera Antica.\nAd angolo sorge la camera da letto, in origine forse adibita a studio di Pomponio Torelli. La volta a crociera del soffitto e le lunette delle pareti sono interamente decorate con un ciclo di affreschi incentrato, secondo le interpretazioni pi\u00f9 diffuse, sulla vita dell'uomo, tra putti ed angeli in monocromo; i quattro spicchi in sommit\u00e0 rappresenterebbero le principali attivit\u00e0 maschili: la pesca, la guerra, la pastorizia e l'agricoltura; le quattro lunette raffigurerebbero allegoricamente altrettanti momenti della giornata: alba, giorno, tramonto e sera. Secondo uno studio risalente al 2006, i dipinti della volta rappresenterebbero invece le allegorie della \"Forza fisica\", dell\"'Ingegno\", della \"Fortuna benevola\" e della \"Felicit\u00e0\", mentre nelle lunette sarebbero raffigurati la \"Notte\", il \"Giorno\", il \"Tempo rivelatore della Verit\u00e0\" e la \"Considerazione\" accanto alla \"Vigilanza\" ed al \"Discernimento\". I dipinti furono realizzati nella seconda met\u00e0 del XVI secolo, probabilmente dai pittori parmigiani Innocenzo Martini o Giovanni Antonio Paganino, anche se gli studi pi\u00f9 recenti ne attribuiscono la paternit\u00e0 al pittore Cesare Baglioni.\nL'arredamento \u00e8 costituito da un letto rinascimentale, una culla barocca, un armadio seicentesco ed, alle pareti, un alto rivestimento ligneo risalente alla fine del XVII secolo, proveniente dalla sagrestia della collegiata di San Giovanni Battista a Pieveottoville.\nSaletta della Fata Bema.\nUna piccola e buia stanza adiacente conserva in uno spigolo una teca di vetro contenente un'antica mummia egizia, ritrovata nel XVIII secolo all'interno del castello; la tradizione tuttavia vuole che si tratti del corpo della Fata Bema, fantasma a protezione del castello.\nLoggiato.\nLa quattro sale principali del piano terreno si aprono sul lungo loggiato che aggetta dalla facciata orientale; coperta da un soffitto con travetti lignei, la balconata \u00e8 caratterizzata dagli affreschi che ne ricoprono le pareti e il parapetto in muratura, risalenti al XV secolo; le decorazioni, restaurate negli ultimi anni del XX secolo, raffigurano all'interno di losanghe verdi e rosse gli stemmi dei Torelli e dei Visconti, il cui emblema, noto anche come \"bissa bella\", occupa anche l'intero muro di fondo, per rimarcare lo stretto legame che univa le due famiglie.\nAll'interno delle pitture sono inoltre presenti numerose iscrizioni aggiunte gi\u00e0 all'epoca di Guido Torelli, che costituiscono un'importante memoria storica dei principali eventi che coinvolsero la nobile stirpe fino alla sua caduta.\nGrazie alla sua posizione, il loggiato si dimostra ancora un eccezionale belvedere panoramico, che consente di dominare l'intera vallata; risulta perfettamente visibile il castello di Montecchio, collocato sul lato opposto del torrente Enza, mentre si scorgono in lontananza quelli collinari di Quattro Castella.\nCamminamenti.\nIn sommit\u00e0 il castello \u00e8 perimetralmente percorso da lunghi camminamenti di ronda ancora in buone condizioni, coperti dal tetto in epoca successiva all'edificazione della struttura.\nIn alcuni punti si aprono, al di sotto delle merlature, delle piccole feritoie tonde, aggiunte verso la fine del XV secolo per ospitare piccole artiglierie.\nIn corrispondenza dello spigolo nord-ovest, una botola al centro del pavimento dei camminamenti d\u00e0 accesso a un piccolo ambiente ricoperto da volta a botte, anticamente utilizzato quale prigione del castello. Non lontano, all'ultimo piano dell'ala nord, si trova una grande sala, in origine adibito ad armeria ma riadattato da Pomponio Torelli a biblioteca, di cui oggi tuttavia non rimangono tracce, a causa della confisca da parte dei Farnese.\nPercorso di visita.\nIl castello \u00e8 aperto al pubblico dai primi anni 2000 e fa parte del circuito dei castelli dell'Associazione dei Castelli del Ducato di Parma, Piacenza e Pontremoli.\nRisultano visitabili, oltre al cortile interno, il Salone della Feste, la Camera di Mezzo, la Sala dei Quattro Elementi o delle Sirene, il Loggiato, la Camera dei \"gatti\", la Camera Antica e la Saletta della Fata Bema.\nLa leggenda della Fata Bema.\nSecondo la leggenda, tra le mura del castello si aggirerebbe il fantasma della Fata Bema, la cui immaginaria storia \u00e8 narrata dalla tradizione popolare oltre che dal romanzo \"La Fata di Montechiarugolo\", scritto nel XIX secolo da Alfonso Cavagnari.\nLa versione pi\u00f9 comune del mito racconta che nel maggio del 1593, durante una festa organizzata nel castello cui partecipava anche il duca Ranuccio I Farnese, malaticcio fin dalla nascita, apparve la giovane Bema, bellissima ragazza, che allest\u00ec un piccolo palco per predire il futuro degli astanti, affiancata dal suo aiutante Max; anche il piccolo Pio, figlio del conte Pomponio Torelli, si avvicin\u00f2 curioso di conoscere il proprio futuro; la fata si rifiut\u00f2 in un primo momento di parlare, ma successivamente, derisa dalle dame di corte, rivel\u00f2: \"Vedo un lago di sangue, su cui galleggiano nobili teste e vedo anche il capo di questo bambino nel sangue, come quello delle dame presenti.\" In un primo momento il duca rimase affascinato dalla giovane, tanto da concederle un lasciapassare per muoversi liberamente nel territorio del ducato di Parma e Piacenza; in seguito, tuttavia, temendo di esserne stato manipolato, la fece arrestare e rinchiudere nelle prigioni della Rocchetta a Parma.\nGrazie all'appoggio della popolazione e all'aiuto di Max, Bema riusc\u00ec in seguito a fuggire dal carcere, per rifugiarsi a Montechiarugolo, ove il conte Pomponio l'accolse, assumendola per i lavori domestici. Nel periodo ivi trascorso il giovane Pio Torelli se ne innamor\u00f2 corrisposto, ma la ragazza, considerando l'impossibilit\u00e0 del loro amore a causa della differenza di ceto sociale, fu costretta a respingerlo. In seguito il nobile rampollo fu mandato a Parma per terminare la sua formazione.\nAlcuni anni dopo il duca Ranuccio, per impossessarsi della contea di Montechiarugolo, fece arrestare Pio con l'accusa di aver congiurato contro di lui; Bema riusc\u00ec a farlo evadere con l'aiuto di Max, ma durante la fuga il conte fu bloccato e riportato in prigione, per poi essere pubblicamente giustiziato il 19 maggio del 1612, assieme ad altri nobili parmensi.\nLa fata buona non volle pi\u00f9 allontanarsi da Montechiarugolo, ove rimase per molti anni, amata da tutti gli abitanti del paese, fino alla sua scomparsa in tarda et\u00e0.\nDa allora la tradizione vuole che il suo fantasma riappaia nel castello ogni anno nella notte fra il 18 e il 19 maggio e salga in cima all'alto mastio, per guardare verso la citt\u00e0 di Parma.\nSecondo la leggenda, inoltre, la mummia ritrovata nel XVIII secolo all'interno del maniero sarebbe la sua, poich\u00e9 accanto al corpo sarebbe stato rinvenuto anche un piccolo foglio con le parole: \"Della Bema questo \u00e8 il corpo, chi felice viver vuole non lo tolga dal suo letto\". A ogni tentativo di allontanare la mummia dal castello, si sarebbero infatti verificate colossali tragedie, tra cui terremoti, alluvioni e altre calamit\u00e0."}
{"id": "2450467", "revid": "122591618", "url": "https://it.wikipedia.org/wiki?curid=2450467", "title": "Mario Savio", "text": "Mario Savio fu uno dei personaggi chiave del Free Speech Movement dell'Universit\u00e0 di Berkeley, famoso anche per i suoi discorsi accattivanti, in particolare il \"put your bodies upon the gears\" discorso tenuto nel cortile del campus di Berkeley, il 2 dicembre del 1964.\nBiografia.\nInfanzia.\nNato da padre italiano emigrato da Santa Caterina Villarmosa (prov. di Caltanissetta) negli Stati Uniti, modesto architetto di attrezzature per ristoranti italiani e madre anch'essa italiana (di origine veneta) commessa in un negozio.\nSi diplom\u00f2 al liceo \"Martin Van Buren\" nel Queens nel 1960 e frequent\u00f2 il Manhattan College grazie a una borsa di studio ottenuta al Queens College . Quando si laure\u00f2 nel 1963, trascorse l'estate lavorando con un'organizzazione cattolica in Messico contribuendo a migliorare i problemi sanitari.\nSempre nel 1963 si trasferisce a Los Angeles dove si iscrive alla \"University of California\" stabilendosi nel campus di Berkeley .\nAttivismo e carriera politica.\nNel 1964, entra a far parte del \"Freedom Summer project\" organizzazione umanitaria del Mississippi con lo scopo di aiutare gli afro-americani ad ottenere il diritto di voto. \nNel mese di luglio, Savio, con un altro attivista e un conoscente nero stava camminando lungo una strada di Jacksonville quando furono assaliti. Nel caso fu coinvolta anche l'FBI, tuttavia, rimase fermo fino a quando la polizia locale permise all'FBI di indagare e mettersi alla ricerca dei due aggressori. Uno dei due fu trovato e multato di $ 50 .\nProtesta nel campus di Berkeley.\nQuando Savio ritorn\u00f2 a Berkeley, con l'intenzione di raccogliere fondi per la SNCC, scopr\u00ec che l'Universit\u00e0 aveva vietato ogni forma di attivit\u00e0 politica .\nSavio organizz\u00f2 una rivolta studentesca di massa nel campus di Berkeley per protestare contro la guerra del Vietnam e le autorit\u00e0 accademiche; la rivolt\u00e0 inizi\u00f2 il 1 \u00b0 ottobre del 1964, quando un ex studente e amico di Savio, Jack Weinberg, cominci\u00f2 a lavorare per il \"Congress of Racial Equality\" (CORE). La polizia tuttavia lo arrest\u00f2, e proprio quando lo fecero salire nella automobile della polizia, Savio si tolse le scarpe e sal\u00ec sul tetto della macchina pronunciando il discorso che lo render\u00e0 famoso.\nSavio si rivolse alla folla con un discorso molto carismatico e accattivante terminando con le seguenti parole: \"Io vi chiedo di andarvene in silenzio e con dignit\u00e0, a casa\"; la folla fece esattamente quello che egli disse. Dopo questo fatto Savio divent\u00f2 il leader del Free Speech Movement. I negoziati non riuscirono a cambiare la situazione; quindi l'azione diretta \u00e8 iniziata nella Sproul Hall il 2 dicembre in cui Savio tenne il suo discorso pi\u00f9 famoso, \"Operation of the machine\", di fronte a 4.000 persone. Lui e altri 800 studenti furono arrestati poco dopo.\nNel 1965 abbandon\u00f2 il FSM deluso dal crescente divario tra gli studenti e la direzione del movimento politico.\nNel 1967, fu condannato a 120 giorni in un penitenziario federale . Disse ai giornalisti che \" l'avrebbe fatto di nuovo.\" \nOperation of the machine.\nSi riporta un brano del suo discorso pi\u00f9 famoso (parti del discorso sono presenti all'interno della canzone \"Wretches and Kings\", tratta da \"A Thousand Suns\", quarto album dei \"Linkin Park\"):\n\"There's a time when the operation of the machine becomes so odious\u2014makes you so sick at heart\u2014that you can't take part. You can't even passively take part. And you've got to put your bodies upon the gears and upon the wheels, upon the levers, upon all the apparatus, and you've got to make it stop. And you've got to indicate to the people who run it, to the people who own it, that unless you're free, the machine will be prevented from working at all.\"\nDopo la protesta.\nDopo aver scontato la condanna lavor\u00f2 come commesso in un supermercato a Berkeley e successivamente fu assunto come docente alla \"Sonoma State University\". In quegli anni part\u00ec per l'Inghilterra grazie a una borsa di studio ottenuta per frequentare la Oxford University. Savio non si laure\u00f2 mai a Oxford e torn\u00f2 in California. Nel 1968 si candid\u00f2 come senatore della contea di Alameda per il partito Pace e Libert\u00e0, ma perse in favore di Nicholas C. Petris, un liberal-democratico. Nel 1984, ricevette una laurea in fisica e consegui un master nel 1989. Nel 1990, Savio si trasfer\u00ec a Sonoma County, in California, dove divenne preside della Sonoma State University e docente di filosofia.\nMorte.\nDopo diversi problemi cardiaci venne ricoverato al \"Columbia-Palm Drive Hospital\" a Sebastopol, California , il 2 novembre 1996. Entr\u00f2 in coma il 5 novembre e mor\u00ec il giorno dopo.\nCitazioni.\n\u00abTo me, freedom of speech is something that represents the very dignity of what a human being is... It is the thing that marks us as just below the angels.\u00bb\n\u00abPer me la libert\u00e0 di parola \u00e8 qualcosa che rappresenta la dignit\u00e0 stessa di ci\u00f2 che \u00e8 un essere umano... \u00c8 la cosa che ci pone appena al di sotto degli angeli.\u00bb\n\u00ab[...] and if President Kerr in fact is the manager, then I tell you something \u2014 the faculty are a bunch of employees! And we're the raw material! But we're a bunch of raw materials that don't mean to have any process upon us, don't mean to be made into any product, don't mean to end up being bought by some clients of the university, be they the government, be they industry, be they organized labor, be they anyone! We're human beings!\u00bb\n\u00ab[...] e se il presidente Kerr di fatto \u00e8 il direttore, allora vi dico una cosa: la facolt\u00e0 \u00e8 un mucchio di impiegati! E noi siamo la materia prima! Ma siamo un mucchio di materie prime che non intendono subire alcun processo, non intendono essere trasformate in qualche prodotto, non intendono finire per essere comprate da qualche cliente dell'universit\u00e0, siano essi il governo, siano essi industriali, siano essi sindacati, siano essi chiunque! Siamo esseri umani!\u00bb"}
{"id": "2450469", "revid": "183483", "url": "https://it.wikipedia.org/wiki?curid=2450469", "title": "Campionato del Mondo di Calcio da Tavolo 2004 - Categoria squadre Veterans", "text": ""}
{"id": "2450470", "revid": "729019", "url": "https://it.wikipedia.org/wiki?curid=2450470", "title": "Nemo locupletari debet cum aliena iactura", "text": "Nemo locupletari debet (oppure: \"potest\") cum aliena iactura \u00e8 un brocardo latino che esprime un principio fondamentale del diritto romano, successivamente ripreso dai sistemi giuridici basati sul \"civil law\", per il quale, letteralmente, non \u00e8 consentito trarre profitto dalle disgrazie altrui (\"nessuno deve arricchirsi a seguito della disgrazia altrui\"). Tale principio trova la sua applicazione anche riguardo allo stesso danneggiato.\nConcettualmente, al verificarsi di un danno, il diritto del danneggiato \u00e8 di ricevere un giusto risarcimento, cos\u00ec che il valore della cosa danneggiata non venga incrementato rispetto al suo valore ante-sinistro. Questo principio, a seguito dell'evoluzione giuridica e nel rispetto del carattere sociale della norma, non viene applicato nel caso di danno alla persona. Infatti, in questo caso, il risarcimento deve tenere conto dell'aspettativa di vita dell'infortunato e della diminuita capacit\u00e0 di condurre una normale vita di relazione, a seguito del danno riportato."}
{"id": "2450471", "revid": "183483", "url": "https://it.wikipedia.org/wiki?curid=2450471", "title": "Campionato del Mondo di Calcio da Tavolo 2005", "text": ""}
{"id": "2450475", "revid": "1272592", "url": "https://it.wikipedia.org/wiki?curid=2450475", "title": "Dar\u00edo Delgado", "text": ""}
{"id": "2450476", "revid": "767487", "url": "https://it.wikipedia.org/wiki?curid=2450476", "title": "Fight Night Round 4", "text": "Fight Night Round 4 \u00e8 un videogioco sportivo che simula combattimenti di pugilato, seguito dei videogiochi \"Fight Night Round 3, Fight Night Round 2\" e \"Fight Night 2004\". Il gioco \u00e8 sviluppato e pubblicato da Electronic Arts nel 2009 per PlayStation 3 e Xbox 360. La copertina del gioco raffigura Muhammad Ali e Mike Tyson.\nCaratteristiche.\nCi sono state migliorie soprattutto sull'aspetto grafico e sulle modalit\u00e0 di gioco. Le meccaniche alla base di ogni incontro hanno subito una rivisitazione totale: Fight Night Round 4 presenta numerose novit\u00e0 rispetto al terzo capitolo.\nLa mentalit\u00e0 ed il comportamento dei pugili in un incontro \u00e8 variata, al contrario dei capitoli precedenti: l'avversario si adatter\u00e0 alle caratteristiche del giocatore con il progredire dei round; le proporzioni dei pugili condizionano ogni match e obbligano il giocatore a combattere in maniera differente a seconda di quale pugile viene utilizzato. Bisogner\u00e0 quindi variare la propria strategia e di conseguenza dare combinazioni diverse di pugni. Anche gli aspetti grafici e tecnici del gioco hanno subito migliorie: ad eccezione di Rocky Marciano e di poche altre leggende del passato, nel gioco sono presenti quasi tutte le categorie ufficiali della boxe professionistica e ogni classe di peso ha i suoi campioni, da Muhammad Ali a Sugar Ray Leonard, da Roy Jones Jr. a Shane Mosley.\nPer il commento degli incontri sono presenti Joe Tessitore e Teddy Atlas.\nModalit\u00e0 di gioco.\nModalit\u00e0 Legacy.\nUna delle nuove modalit\u00e0 incluse nel videogioco \u00e8 la Legacy Mode.\nQuesta nuova modalit\u00e0 permette di creare un pugile da zero oppure di selezionare un pugile reale.\nAll'inizio si partir\u00e0 dal basso: si garegger\u00e0 in un torneo da dilettanti, dopo il quale si entrer\u00e0 tra i professionisti. La modalit\u00e0 Legacy \u00e8 strutturata molto realisticamente: dopo ogni combattimento il nostro pugile passer\u00e0 un periodo indeterminato di convalescenza e per ottenere le simpatie del pubblico bisogner\u00e0 combattere nel modo pi\u00f9 pulito possibile.\nSe il pubblico \u00e8 dalla tua parte il tuo atleta sar\u00e0 pi\u00f9 determinato a vincere rispetto all'avversario. Sar\u00e0 presente un calendario degli incontri, nel quale sar\u00e0 il giocatore a programmare i propri incontri e le proprie sessioni di allenamento, utili per aumentare le statistiche del pugile selezionato all'inizio della Legacy. Il nostro atleta, infatti, partir\u00e0 con statistiche medie. All'inizio solo pugili poco quotati accetteranno le sfide lanciate dal giocatore, ma iniziando una serie di vittorie consecutive, ci si potr\u00e0 ritagliare uno spazio fra i migliori, sfidando prima pugili pi\u00f9 conosciuti e forti e poi il campione in carica, per tentare di rubargli il titolo.\nAllenamento.\nLa modalit\u00e0 allenamento \u00e8 utile per apprendere le basi tecniche. Si arriver\u00e0 cos\u00ec in palestra, dove si impareranno ad utilizzare i comandi del gioco.\nPugili.\nIn \"Fight Night Round 4\" \u00e8 possibile utilizzare 48 pugili. Inizialmente doveva essere presente anche il peso massimo Rocky Marciano, ma pare alcune questioni di copyright abbiano impedito alla EA Sports di introdurre questo personaggio.\nIl roster di \"Fight Night Round 4\" comprende:\nDemo.\nNei primi giorni di giugno \u00e8 stata pubblicata una demo del gioco, nella quale si poteva disputare un incontro tra Ricky Hatton e Manny Pacquiao.\nArene.\nDi seguito una lista parziale delle arene presenti nel gioco:\nContenuto scaricabile.\nIl 28 luglio 2009 \u00e8 stato distribuito il primo gruppo di contenuti scaricabili di \"Fight Night Round 4\". Il download \u00e8 gratis e comprende una nuova palestra di allenamento, nuovi accessori e una versione alternata di Sugar Ray Leonard.\nVerso la fine del mese di agosto \u00e8 stato reso disponibile un nuovo pacco di contenuti, comprendenti nuovi guantoni e nuovi pantaloncini. In contemporanea \u00e8 stato reso disponibile anche il \"Boxer Pack\", un nuovo pacchetto scaricabile a pagamento e comprendente nuovi pugili, tra cui \u00d3scar de la Hoya, Vitali Klitschko e Wladimir Klitschko, e versioni alternate di James Toney e George Foreman. Il \"Boxer Pack\" \u00e8 disponibile dal 27 agosto 2009 sul Marketplace di Xbox 360 e sul PlayStation Store di PS3.\nIl 2 novembre EA ha annunciato l'arrivo di un nuovo pacco di contenuti. Agli inizi del mese di dicembre \u00e8 difatti uscito un nuovo pacco di contenuti scaricabili a pagamento, comprendente Bernard Hopkins, Evander Holyfield, Sonny Liston e due nuove modalit\u00e0. Il pacchetto \u00e8 sempre disponibile sul PlayStation Store e sul Marketplace.\nTrofei.\nIn Fight Night Round 4 sono presenti 21 trofei, pi\u00f9 precisamente 4 di bronzo, 9 d'argento, 7 d'oro e uno di platino. La lista completa dei trofei viene riportata qui sotto:"}
{"id": "2450480", "revid": "767487", "url": "https://it.wikipedia.org/wiki?curid=2450480", "title": "Buonanotte... avvocato!", "text": "Buonanotte... avvocato! \u00e8 un film del 1955, diretto da Giorgio Bianchi e interpretato da Alberto Sordi.\nSi tratta di un \"remake\" del film \"L'avventuriera del piano di sopra\" (1941) di Raffaello Matarazzo ed interpretato da Vittorio De Sica, Clara Calamai e Carlo Campanini.\nTrama.\nAlberto \u00e8 un mediocre avvocato, dotato di buona dialettica ma incapace di vincere anche cause facilissime. \u00c8 sposato con Clara, ma durante le assenze di lei, spesso impegnata in opere di carit\u00e0 e in pellegrinaggi religiosi con un comitato di dame dell'alta societ\u00e0, Alberto non disdegna di frequentare locali notturni col suo amico e collega Vittorio e di concedersi delle distrazioni con altre donne.\nUna sera, approfittando di una partenza della moglie, Alberto decide di organizzare una serata con Vittorio e delle ragazze compiacenti, ma improvvisamente gli piomba in casa una bellissima sconosciuta di nome Bianca Maria. La donna afferma di essere l'inquilina del piano superiore e di avere appena litigato con suo marito Franco, morbosamente geloso.\nAlberto, attratto dalla possibilit\u00e0 di avere un'avventura, invita Bianca Maria a trattenersi; la donna accetta, rifiutando peraltro di concedersi e chiudendosi a chiave in camera, lasciando Alberto a dormire sul divano.\nLa mattina dopo Alberto scopre che Bianca Maria \u00e8 scomparsa e che dalla sua scrivania mancano 200.000 lire. Dopo aver preso informazioni sulla donna, che crede una ladra, insieme a Vittorio si reca nella villa di campagna della madre di lei e, dopo averla trovata, le richiede indietro i soldi. Bianca Maria, credendosi vittima di un ricatto, finisce per dare con disprezzo 200.000 lire ad Alberto.\nIl giorno dopo Clara ritorna a casa e spiega casualmente al marito di aver nascosto i soldi in un posto pi\u00f9 sicuro. Alberto, imbarazzato per aver sospettato della bella sconosciuta, torna alla sua villa per scusarsi e restituirle il denaro. Capitano l\u00ec anche Clara e Franco, entrambi spinti dalla gelosia, e sorprendono i rispettivi coniugi in un atteggiamento apparentemente colpevole.\nMa Alberto, in un lampo di genio si definisce avvocato della donna e sfruttando le sue capacit\u00e0 oratorie, pronuncia una sorta di arringa che discolpa s\u00e9 stesso e soprattutto Bianca Maria, esente da qualunque colpa e vittima della gelosia del marito a tal punto da suggerirle la separazione. Tutto si chiarisce e tutto finisce bene (anche Vittorio si fidanza con Marilina, la sorella di Bianca Maria), ma per maggior sicurezza Clara decide di portare Alberto con s\u00e9 nel successivo pellegrinaggio."}
{"id": "2450483", "revid": "287204", "url": "https://it.wikipedia.org/wiki?curid=2450483", "title": "Stilo (botanica)", "text": "In botanica, lo stilo di un fiore di angiosperma \u00e8 il prolungamento dell'ovario al termine del quale appare lo stigma. Lo stilo non contiene ovuli, rimanendo questi confinati nella regione del gineceo chiamata ovario.\nLo stilo nelle angiosperme pu\u00f2 essere solido o vuoto. Nelle piante con stilo vuoto il tessuto di trasmissione (dove crescono i tubi pollinici atti alla fecondazione) \u00e8 costituito da una strato di cellule epidermiche abbastanza differenziate che circondano un canale vuoto (il cosiddetto canale stilare). I tubi pollinici crescono dallo stigma verso l'ovario lungo la superficie di questo canale, normalmente attraverso un fine strato di mucillagine. Nelle piante che possiedono stili solidi, invece, le cellule epidermiche si trovano \u00edntimamente fuse e non lasciano nessuno spazio fra loro. I tubi pollinici, in questo caso, crescono tra le cellule del tessuto di trasmissione (come nel caso della \"Petunia\",\n) o attraverso le pareti cellulari (come nel \"Gossypium\",\n). Il tessuto di trasmissione negli stili solidi comprende una sostanza intercellulare che contiene pectina, simile alla mucillagine che si incontra nel canale stilare degli stili vuoti.\nDal punto di vista della distribuzione di entrambi i tipi di stili tra le differenti famiglie di angiosperme, gli stili solidi vengono considerati tipici delle eudicotiledoni e sono rari nelle monocotiledoni.\nNelle apiacee, la base dello stilo \u00e8 ingrossata, \u00e8 \"nettarifera\" e viene detta \"stilopodio\"."}
{"id": "2450488", "revid": "1318658", "url": "https://it.wikipedia.org/wiki?curid=2450488", "title": "L\u00e9on S\u00e9e", "text": "Biografia.\nHa vinto la medaglia di bronzo sia nella spada individuale che nella spada maestri ai Giochi della II Olimpiade disputatisi a Parigi nel 1900.\nLasciata la scherma divenne manager di pugilato. Tra il 1926 e il 1932 fu procuratore del futuro Campione del mondo dei pesi massimi Primo Carnera."}
{"id": "2450489", "revid": "599013", "url": "https://it.wikipedia.org/wiki?curid=2450489", "title": "Gaston Alibert", "text": ""}
{"id": "2450490", "revid": "599013", "url": "https://it.wikipedia.org/wiki?curid=2450490", "title": "Alexandre Lippmann", "text": "Nato Auguste-Alexandre Lippmann, era figlio di Maurice Lippmann e Marie-Alexandrine-Henriette Dumas: il padre era ebreo mentre suo nonno materno era Alexandre Dumas figlio, celebre autore e drammaturgo.\nMor\u00ec a Parigi il 23 febbraio 1960"}
{"id": "2450491", "revid": "599013", "url": "https://it.wikipedia.org/wiki?curid=2450491", "title": "Eug\u00e8ne Olivier", "text": ""}
{"id": "2450492", "revid": "149485", "url": "https://it.wikipedia.org/wiki?curid=2450492", "title": "Paul Anspach", "text": "Era il cugino di Henri Anspach. Fu presidente della Federazione Internazionale di Scherma (FIE) dal 1933 al 1948."}
{"id": "2450494", "revid": "1573940", "url": "https://it.wikipedia.org/wiki?curid=2450494", "title": "Chiesa di San Giovanni Battista (Ancona)", "text": "La chiesa di San Giovanni Battista \u00e8 una chiesa di Ancona, situata nel rione di Capodimonte, di cui \u00e8 la sede parrocchiale.\nAnticamente dedicata a san Claudio, prese il titolo attuale nel XVI secolo dopo la demolizione dell'antica abbazia di San Giovanni in Pennocchiara per la costruzione dell'attuale Cittadella e dell'annesso campo trincerato.\nConserva dell'edificio primitivo la facciata romanica in pietra con portale ed oculo, e la torre campanaria medioevale rimaneggiata nel secondo dopoguerra, mentre l'interno dell'edificio deve l'aspetto attuale all'architetto locale Lorenzo Daretti, che lo rimaneggi\u00f2 in stile barocco nel periodo tra il 1779 e il 1782.\nIl 25 aprile 1884 il cardinale Achille Manara, arcivescovo di Ancona, concedeva la parrocchia ai frati minori delle Marche.\nFu gravemente danneggiata durante i bombardamenti della Seconda Guerra Mondiale. \nNel 1950 l'architetto Eusebio Petetti progett\u00f2 il ripristino dell'edificio, riportando alla luce gli elementi romanici occultati dal rifacimento settecentesco di Lorenzo Daretti. La direzione dei lavori fu affidata all'ingegner Angelucci, che purtroppo non fu fedele al progetto consegnatogli per la realizzazione; la cosa port\u00f2 a vibranti proteste e ad una serie di articoli di giornale.\nLa chiesa conserva, dal 30 gennaio 1943, il corpo del beato Gabriele Ferretti, proveniente dalla soppressa chiesa di San Francesco ad Alto, affidato alla custodia di quegli stessi frati minori fra i quali il Beato Ferretti svolse tutto il suo servizio sacerdotale.\nOpere d'arte.\nAll'interno conserva importanti testimonianze artistiche:"}
{"id": "2450495", "revid": "300067", "url": "https://it.wikipedia.org/wiki?curid=2450495", "title": "Philippe Le Hardy de Beaulieu", "text": ""}
{"id": "2450497", "revid": "599013", "url": "https://it.wikipedia.org/wiki?curid=2450497", "title": "Armand Massard", "text": ""}
{"id": "2450498", "revid": "599013", "url": "https://it.wikipedia.org/wiki?curid=2450498", "title": "Gustave Buchard", "text": "Era il fratello di Georges Buchard."}
{"id": "2450499", "revid": "599013", "url": "https://it.wikipedia.org/wiki?curid=2450499", "title": "Charles Delporte", "text": ""}
{"id": "2450501", "revid": "324090", "url": "https://it.wikipedia.org/wiki?curid=2450501", "title": "24 Ore di Le Mans 1970", "text": "La 38\u00aa edizione della 24 Ore di Le Mans si \u00e8 svolta il 13 e 14 giugno 1970 sul Circuit de la Sarthe. A questa gara parteciparono vetture Prototipo (Gruppo 6 - suddivise nelle classi \"fino a 2 litri\", \"fino a 2,5 litri\" e \"fino a 3 litri\"), vetture Sport (Gruppo 5 - suddivise nelle classi \"fino a 2 litri\" e \"fino a 5 litri\") e vetture Gran Turismo (Gruppo 4 - suddivise nelle classi \"fino a 2 litri\", \"fino a 2,5 litri\" e \"oltre 5 litri\"), ma la lotta per la vittoria finale fu ristretta alle vetture della classe \"Sport 5 litri\", pi\u00f9 numerose e pi\u00f9 veloci di circa 10 secondi al giro rispetto alle \"Prototipo 3 litri\", che potevano solo fare affidamento sull'affidabilit\u00e0 per puntare alla vittoria finale.\nContesto.\nNel giugno del 1969 Enzo Ferrari vendette met\u00e0 del suo pacchetto azionario alla Fiat. Fiat finanzi\u00f2 la costruzione delle 25 auto allo scopo di competere con la Porsche 917: la Ferrari 512 S, spinta da un 5 litri V12, introdotta per la stagione 1970. La Scuderia Ferrari ne schier\u00f2 quattro, dotate di una specifica carrozzeria a coda lunga.\nScontenta per gli scarsi risultati della 917 nel 1969 e confrontata da un nuovo avversario, la Porsche concluse un accordo con John Wyer e la Scuderia Gulf, che divenne la scuderia ufficiale Porsche, ed inoltre il partner ufficiale per lo sviluppo. Durante le prove a Zeltweg John Horsmann, un ingegnere di Wyer, ebbe l'idea di incrementare la deportanza a scapito della resistenza, modellando una nuova coda composta da fogli di alluminio incollati assieme. La modifica funzion\u00f2 bene e la nuova coda corta diede alla 917 una migliore stabilit\u00e0. La nuova versione venne chiamata 917 K (\"Kurzheck\", codacorta).\nWyer fu sorpreso di scoprire che un'altra scuderia si stava preparando accuratamente per Le Mans con lo stretto supporto della Porsche. La scuderia Porsche-Salzburg era di fatto un secondo team ufficiale sotto il controllo di membri della famiglia Porsche. La competizione tra le due scuderie raggiunse l'apice e intanto anche la scuderia Martini Racing ottenne il supporto della Porsche AG: ovviamente la Porsche stava compiendo grandi sforzi per vincere la gara con scuderie rivali.\nUna nuova versione della 917 venne sviluppata per Le Mans con l'aiuto del consulente esterno Robert Choulet, gi\u00e0 progettista delle avveniristiche \"CD-Peugeot\" e Matra MS640. Era la 917 LH (\"Langheck\", codalunga) che presentava una nuova spettacolare carrozzeria a coda lunga, con una resistenza estremamente bassa ed una stabilit\u00e0 migliore rispetto alla versione del 1969.\nDue 917 LH vennero iscritte a Le Mans, una dalla Porsche-Salzburg, l'altra dalla Martini Racing. La spettacolare livrea di questa auto era fatta da elaborate spirali e sbaffi verde chiaro su uno sfondo violetto. L'auto si guadagn\u00f2 il soprannome di \"Auto Hippie\" o \"Porsche psichedelica\" da parte della scuderia e dei media. La LH della Porsche-Salzburg era spinta da un nuovo motore di 4,9 litri che la Porsche aveva introdotto a Monza, quest'auto infranse i record sul giro in ogni circuito su cui aveva corso in precedenza.\nWyer alline\u00f2 tre 917 K, due col 4,9 litri e una con il 4,5; la Porsche-Salzburg iscrisse anche una 917 K col motore 4,5 litri: in totale 7 Porsche 917 presero parte alla gara, contrastate da undici Ferrari 512.\nTra i \"Prototipi 3 litri\", La Matra iscrisse due MS650 (roadster con chassis tubolare) e una nuova MS660 (una roadster monoscocca) e, ad eccezione di Jack Brabham tutti i piloti Matra erano francesi, mentre la rivale Autodelta, la squadra corse dell'Alfa Romeo, schier\u00f2 le sue quattro nuove barchette Alfa Romeo T33/3 spinte da motori V8 da poco meno di 400 CV e dotate di una specifica carrozzeria a coda lunga.\nPesenti anche due Porsche 908/2 del Martini Racing di cui una a coda lunga e una Porsche 908/1 \"non in gara\", guidata da Jonathan Williams e Herbert Linge; la roadster venne equipaggiata con tre cineprese da 35\u00a0mm per le riprese del film \"Le 24 Ore di Le Mans\" con Steve McQueen. A completare la lista partenti dei prototipi c'erano anche le due Ferrari 312 P ex-ufficiali del NART, di cui solo quella Tony Adamowicz e Chuck Parsons prese parte alla gara e la \"Healey SR XR37\", spinta da un motore Repco/Brabham 3 litri al posto del Climax 2 litri dell'anno precedente ed evoluta per reggere la potenza del nuovo motore.\nTra le Gran Turismo, un nutrito stuolo di Porsche 911 in vari allestimenti e cilindrate \u00e8 contrastato da due Chevrolet Corvette con motori 7 litri e dalla nuova Porsche 914/6 con motore 6 cilindri dei francesi Claude Ballot-L\u00e9na e Guy Chasseuil.\nQualifiche.\nSenza suscitare grosse sorprese, Vic Elford ottenne la pole position con la Porsche-Salzburg 917 LH in 3'19\"8, vincendo il suo personale duello con Nino Vaccarella, classificatosi secondo con la sua Ferrari 512 S ufficiale in 3'20\"6. La prima vettura che non fosse n\u00e9 una 917, n\u00e9 una 512 fu la Matra 650 di Brabham/C\u00e9vert al 15\u00ba posto in 3'32\"2. Spettacolare incidente in qualifica tra la \"MS650\" di Brabham e la \"908/2\" di Dieter Spoerry, che collidono all'altezza di \"Maison Blanche\", con l'australiano che riesce a controllare la vettura e lo svizzero che esce illeso dai rottami della sua Porsche disintegratasi nello schianto contro il terrapieno.\nGara.\nLa tradizionale \"Partenza Le Mans\" venne modificata, fermo restando le vetture schierate a spina di pesce in base ai tempi ottenuti in prova, con i piloti gi\u00e0 seduti a bordo e con le cinture di sicurezza allacciate. In onore della ventesima partecipazione della Porsche, lo stesso Ferdinand Anton Ernst Porsche diede il via abbassando il tricolore francese alle 16:00.\nAlle 17:30 tutte le Ferrari avevano gi\u00e0 perso contatto con la testa, nel contempo inizi\u00f2 a cadere una leggera pioggia. Subito dopo Reine Wisell stava procedendo a velocit\u00e0 ridotta alla Maison Blanche, con la sua Ferrari 512 S \"coda lunga\" della \"Scuderia Filipinetti\". Derek Bell, a bordo di un'altra 512 S arriv\u00f2 a una velocit\u00e0 di circa 160\u00a0km/h superiore. Bell comp\u00ec un miracolo nell'evitare l'impatto ma la 512S di Clay Regazzoni urt\u00f2 quella di Wisell e l'auto di Mike Parkes le centr\u00f2 entrambe, incendiandosi. I pompieri arrivarono rapidamente e nessun pilota si infortun\u00f2 seriamente. A completare il disastro Ferrari, il motore di Bell sal\u00ec troppo di giri e si ruppe sul rettilineo dell'Hunaudi\u00e8res. A quanto rifer\u00ec in seguito Clay Regazzoni, Wisell aveva dovuto frenare di colpo per evitare l'impatto con l'Alfa Romeo T33/3 di Andrea De Adamich, che stava sorpassando una vettura pi\u00f9 lenta senza accorgersi delle Ferrari che sopraggiungevano ad una velocit\u00e0 nettamente superiore, e l'uso di gomme da asciutto sull'asfalto lievemente bagnato aveva aggravato la situazione.\nLa pioggia si infitt\u00ec attorno alle 20:00. L'ultima Ferrari ufficiale era guidata da Jacky Ickx e Peter Schetty. Ickx, probabilmente il pilota pi\u00f9 talentuoso del suo periodo sotto la pioggia, riusc\u00ec a portare la sua vettura dal sesto posto delle otto di sera al secondo della mezzanotte. Ma Ferrari perse tragicamente la sua ultima possibilit\u00e0 quando Ickx ebbe un incidente che uccise un inserviente di pista alla chicane Ford.\nJack Brabham e Fran\u00e7ois C\u00e9vert guidavano nei prototipi con le loro Matra roadster ma i loro V12 consumavano troppo olio e tutte le Matra ruppero le guarnizioni dei pistoni a un quarto della distanza. Non fu l'anno buono nemmeno per Wyer: Rodriguez ruppe una biella, Hailwood usc\u00ec alla curva Dunlop e Siffert ruppe il motore sbagliando una cambiata mentre superava delle vetture pi\u00f9 lente. Anche la Porsche-Salzburg 917 LH ebbe problemi. Tutti i protagonisti erano usciti di scena durante la notte.\nAll'alba, quando il tempo pass\u00f2 dalla pioggia intensa alla tempesta, tre 917 erano al comando, seguite da una 908. Le Porsche restanti dovettero finire la gara a velocit\u00e0 ridotta.\nHans Herrmann e Dick Attwood nella loro Porsche-Salzburg 917 K rossa e bianca numero 23 vinsero, mentre G\u00e9rard Larrousse e Willi Kauhsen finirono secondi con l'\"Auto Hippie\". Solo sette auto completarono la gara.\nHans Hermann, un veterano quarantenne che era sopravvissuto alle pericolose Mille Miglia e alle Carrera Panamericana degli anni cinquanta, e aveva guidato la Mercedes in F1 e vinto la Targa Florio e molte altre gare importanti per la Porsche, aveva promesso alla moglie di lasciare le corse se fosse riuscito a vincere a Le Mans, un successo che aveva solo sfiorato nel 1969. Egli si ritir\u00f2 quindi immediatamente..\nLa Porsche vinse cos\u00ec a Le Mans per la prima volta, l'ultimo e pi\u00f9 ricercato trionfo per l'ex sfavorita che era riuscita a vincere tutte le altre gare e titoli della categoria sport durante gli anni '60, ed anche una gara di F1."}
{"id": "2450502", "revid": "1573940", "url": "https://it.wikipedia.org/wiki?curid=2450502", "title": "Nils Hellsten", "text": ""}
{"id": "2450503", "revid": "2110845", "url": "https://it.wikipedia.org/wiki?curid=2450503", "title": "Georges Buchard", "text": "Biografia.\n\u00c8 il fratello di Gustave Buchard.\nPalmar\u00e8s.\nIn carriera ha ottenuto i seguenti risultati:"}
{"id": "2450504", "revid": "599013", "url": "https://it.wikipedia.org/wiki?curid=2450504", "title": "George Calnan", "text": ""}
{"id": "2450506", "revid": "1573940", "url": "https://it.wikipedia.org/wiki?curid=2450506", "title": "Carlo Agostoni", "text": ""}
{"id": "2450507", "revid": "767487", "url": "https://it.wikipedia.org/wiki?curid=2450507", "title": "Saverio Ragno", "text": "\u00c8 il padre di Antonella Ragno ed il suocero di Gianni Lonzi."}
{"id": "2450508", "revid": "767487", "url": "https://it.wikipedia.org/wiki?curid=2450508", "title": "Giochi di fuoco", "text": "Giochi di fuoco (\"Le jeu avec le feu\") \u00e8 un film del 1975 diretto da Alain Robbe-Grillet e interpretato da Jean-Louis Trintignant, Philippe Noiret, Anic\u00e9e Alvina e Sylvia Kristel.\nTrama.\nParigi, stazione del m\u00e9tro; una ragazza che sta per salire sul treno in partenza viene bloccata in mezzo alla folla da due uomini che le puntano una pistola al cuore, senza che gli altri passeggeri possano accorgersene. Rimasti soli sul binario, la trascinano nella galleria sotterranea; la ragazza finisce legata e imbavagliata in una cesta di vimini.\nIl ricco banchiere Georges de Saxe viene avvertito da una telefonata anonima del rapimento di sua figlia Carolina; due uomini gli ingiungono poi di pagare un riscatto di un milione di dollari: se avverte la polizia la ragazza sar\u00e0 bruciata viva, e in attesa del pagamento verr\u00e0 trattenuta in una casa d'appuntamento per pervertiti.\nSubito dopo per\u00f2 Carolina rientra tranquillamente a casa e dice che non \u00e8 accaduto nulla di strano. Tra de Saxe e la figlia esiste un rapporto ambiguo, probabilmente incestuoso. L'uomo si rivolge a un'organizzazione che consiglia, per prevenire il rischio di rapimento, di nascondere la ragazza in un luogo insospettabile: una \"clinica per femministe frustrate\" che si rivela essere in realt\u00e0 un bordello per ricchi depravati. Si incarica dell'operazione Frantz, il quale non \u00e8 altri che l'identit\u00e0 di comodo di uno degli uomini che sequestrano ragazze sole, ma anche prostitute, per avviarle alla schiavit\u00f9 sessuale.\nCarolina si accorge subito che il pensionato nasconde attivit\u00e0 poco legali, come rituali erotici sadomasochisti; riceve in camera sua la visita di un uomo che assomiglia come una goccia d'acqua al padre, e si lascia vedere nuda da lui. Quando esprime i suoi dubbi a de Saxe, l'uomo tende a tranquillizzarla. Il banchiere viene comunque contattato dalla banda che insiste nel chiedere il riscatto come se la ragazza fosse effettivamente nelle loro mani.\nPer convincerlo uno dei banditi, Garin, lo porta con s\u00e9 in un night club, dove lo fa assistere al rapimento di una donna, Diana Van Den Berg. Lo conduce poi in uno dei covi della banda, dove Diana \u00e8 tenuta prigioniera e legata. Nel frattempo Carolina, che riceve continuamente visite di Frantz senza travestimento, non tarda a rendersi conto di essere finita in una casa di perversione dove giovani donne vengono soggiogate da uomini e anche da altre donne. Fugge nel cuore della notte, ma viene inseguita e ricondotta indietro da cani di grossa taglia.\nIn una baracca, Frantz e Garin si giocano a carte la verginit\u00e0 di Carolina, che viene condotta nel covo legata e nuda. Nel frattempo Georges De Saxe viene convinto dal commissario Laurent a pagare il riscatto per incastrare l'organizzazione. Ma quando scatta la trappola, Frantz si appropria della somma lasciando Garin nelle mani della polizia.\nCarolina riesce finalmente a fuggire ma viene nuovamente catturata dall'organizzazione. Frantz insegue l'auto dei rapitori e ne provoca l'uscita di strada; insieme ai due muore bruciata anche la ragazza. La disgrazia viene comunicata al padre, che si suicida, ma poco dopo Carolina travestita da uomo sale sull'auto di Frantz, e i due fuggono insieme con i soldi del riscatto.\nCritica.\nIl \u00abgioco con il fuoco\u00bb del titolo \u00e8 un'allusione all'incesto, il regista infatti avrebbe preferito il titolo \"Opera incestuosa\". Come quasi tutti i film di Robbe-Grillet, \u00e8 inutile tentare di ricostruire una storia che si morde la coda e contraddice se stessa. Malgrado diverse scene esplicite, l'intenzione dell'autore non \u00e8 quella di fare un film pornografico:\nRobbe-Grillet confessa di essersi ispirato alla vicenda di Patricia Hearst, la miliardaria americana che simul\u00f2 il proprio rapimento per ottenere dal padre i soldi del riscatto.\nSpesso i personaggi di questo puzzle intellettualistico parlano direttamente allo spettatore, si muovono in materiale cinematografico volutamente di serie B come il giallo, il fumetto, il film erotico. Sylvia Kristel, che recita nel ruolo di Diana Van Den Berg, \u00e8 la moglie di un amico di Robbe-Grillet, lo scrittore Hugo Claus; la donna ha appena terminato di girare nel ruolo di protagonista il film \"Emmanuelle\", che Robbe-Grillet ha visionato in proiezione privata prima dell'uscita nelle sale."}
{"id": "2450509", "revid": "1573940", "url": "https://it.wikipedia.org/wiki?curid=2450509", "title": "Luigi Cantone", "text": "Il suo paese natale gli ha dedicato il locale Palazzetto dello Sport."}
{"id": "2450510", "revid": "767487", "url": "https://it.wikipedia.org/wiki?curid=2450510", "title": "Il matrimonio (film 1954)", "text": "Il matrimonio \u00e8 un film italiano del 1954 diretto da Antonio Petrucci.\n\u00c8 un film in tre episodi tratto dalle commedie teatrali di Anton \u010cechov \"Una domanda di matrimonio\", \"L'orso\" e \"Le nozze\".\nTrama.\nGrisna Smirnov corteggia Elena Ivanovna Popova con risultati disastrosi."}
{"id": "2450511", "revid": "1573940", "url": "https://it.wikipedia.org/wiki?curid=2450511", "title": "Oswald Zappelli", "text": ""}
{"id": "2450512", "revid": "1573940", "url": "https://it.wikipedia.org/wiki?curid=2450512", "title": "Dario Mangiarotti", "text": "\u00c8 il figlio di Giuseppe Mangiarotti, fratello di Edoardo Mangiarotti e zio di Carola Mangiarotti."}
{"id": "2450514", "revid": "1645873", "url": "https://it.wikipedia.org/wiki?curid=2450514", "title": "Emblema del Vietnam", "text": "L'emblema dalla Repubblica Socialista del Vietnam (in vietnamita \"Qu\u1ed1c huy Vi\u1ec7t Nam\") \u00e8 costituito da una stella a cinque punte, che rappresenta tutte le classi dei lavoratori, una ruota dentata, che simboleggia l'industria, e da due falci, indicanti i lavoratori della campagna, che tagliano le spighe di grano, le quali circondano tutto lo stemma. \nLe spighe di grano sono attraversate, a loro volta, da un nastro rosso dove, alla fine, c'\u00e8 scritto il nome per intero del Paese in vietnamita: \"C\u1ed9ng h\u00f2a X\u00e3 h\u1ed9i ch\u1ee7 ngh\u0129a Vi\u1ec7t Nam\" (Repubblica Socialista del Vietnam). \u00c8 stato adottato il 30 novembre 1955 e nuovamente il 2 luglio 1976."}
{"id": "2450516", "revid": "400694", "url": "https://it.wikipedia.org/wiki?curid=2450516", "title": "Le jeu avec le feu", "text": ""}
{"id": "2450522", "revid": "1305772", "url": "https://it.wikipedia.org/wiki?curid=2450522", "title": "24 Ore di Le Mans 1971", "text": "La 39\u00aa edizione della 24 Ore di Le Mans si \u00e8 svolta il 12 e 13 giugno 1971 sul Circuit de la Sarthe ed \u00e8 stata la nona prova del Campionato internazionale Marche di quell'anno.\nContesto.\nAlla fine della stagione 1970, la Ferrari si era iscritta ad alcune gare con una nuova versione della 512, la 512 M (\"Modificata\"). La 512 M aveva una nuova carrozzeria costruita secondo gli stessi principi aerodinamici della Porsche 917K. Alla fine del 1970 la 512 M aveva in parte ridotto il gap cronometrico dalla 917, almeno su alcuni tracciati.\nDurante la stagione 1971 la FIA decise di eliminare la categoria Sport per il 1972, cos\u00ec le grandi 917 e 512 avrebbero dovuto ritirarsi alla fine di un anno che avrebbero sicuramente dominato nuovamente.\nSorprendentemente la Ferrari decise di abbandonare qualsiasi impegno ufficiale con la 512, allo scopo di preparare un nuovo prototipo per la stagione 1972. La Ferrari 312 PB venne presentata ed iscritta dalla casa modenese in diverse gare, ma molte 512 venivano ancora fatte correre da scuderie private e molte di queste vennero convertite nel modello M. Essendo meno costose delle 917 K, le 512 M apparivano come un buon affare per i clienti alla fine del 1970.\nRoger Penske compr\u00f2 il telaio di una 512 M usata che venne completamente smantellata e ricostruita, la vettura venne preparata specificamente per le gare lunghe e dotata di caratteristiche uniche, tra le quali un alettone posteriore molto largo e un sistema di rifornimento rapido ispirato a quelli usati nell'aviazione. Il motore venne preparato dalla Traco, specialista dei Can-Am V8. Questo motore era probabilmente in grado di sviluppare pi\u00f9 di 600 HP (450\u00a0kW). Ancora oggi \u00e8 impossibile dire fino a che punto l'iniziativa di Penske fosse appoggiata dalla Ferrari. Questa 512 M, dipinta con una livrea blu e gialla, era sponsorizzata dalla Sunoco e dal rivenditore Ferrari californiano Kirk F. White: l'auto ottenne la pole position alla 24 ore di Daytona e fin\u00ec seconda nonostante un incidente, mentre per la 12 ore di Sebring, la \"Sunoco\" ottenne la pole ma fin\u00ec la gara al sesto posto, dopo uno scontro con la 917 di Pedro Rodr\u00edguez. Nonostante la sfortuna, la vettura si era rivelata una seria avversaria per la 917: non solo era pi\u00f9 veloce su piste come Daytona e Sebring, ma era anche l'auto che aveva il tempo di rifornimento pi\u00f9 breve.\nLa presenza della 512 M \"Sunoco\" costrinse la Porsche a proseguire il suo sforzo di ricerca e sviluppo sulla 917. La coda della 917 K venne modificata, e la Porsche 917LH ricevette ulteriori migliorie. Venne sviluppato un nuovo telaio in magnesio. Un'auto completamente nuova, la 917/20, venne costruita come banco di prova per future parti da impiegare nella Can-Am e per nuovi concetti aerodinamici.\nLa 917/20 per le 24 ore venne dipinta in rosa con scritti sopra i nomi dei tagli della carne, l'auto si guadagn\u00f2 il soprannome di \"Maiale rosa\".\nUna Ferrari 512 modificata, che presentava un abitacolo pi\u00f9 stretto (costruito attorno al parabrezza di una Porsche 917) venne iscritta dalla Scuderia Filipinetti, per Mike Parkes e Henri Pescarolo: l'auto venne battezzata \"512 F\".\nLa Matra iscrisse solo una 660 per Chris Amon e Jean-Pierre Beltoise.\nIl motore Ford Cosworth DFV fece il suo debutto a Le Mans nella nuova JS-3 di Guy Ligier: per ottenere la necessaria affidabilit\u00e0 il motore era limitato a 8800 rpm e la potenza disponibile era attorno ai 400\u00a0hp (300\u00a0kW).\nQualifiche.\nLa pole postion and\u00f2 a Vic Elford, che fece registrare il tempo di 3m14s ad una media superiore a 248\u00a0km/h, mentre Mark Donohue qualific\u00f2 in quarta posizione la Ferrari \"Sunoco\": nonostante la vettura, concepita per le gare del Campionato CanAm sui contorti tracciati nordamericani, fosse dotata di un assetto aerodinamico particolarmente \"carico\" che priviligiava la tenuta di strada e che ne aveva limitato la velocit\u00e0 di punta a \"soli\" 320\u00a0km/h (ben 40\u00a0km/h pi\u00f9 lenta delle 917), lo statunitense limit\u00f2 a soli quattro secondi il suo ritardo dalla pole.\nDa segnalare inoltre l'enorme differenza tra le velocit\u00e0 di punta fatte registrare dalle \"Sport 5 litri\" e le meno potenti \"Gran Turismo\" e a farne le spese nell'ultima sessione di prova \u00e8 Jo Siffert che, vedendosi tagliare la strada da una vettura molto pi\u00f9 lenta che intendeva superare mentre affrontava l'impegnativo tratto di \"Maison Blanche\" a circa 260\u00a0km/h, fin\u00ec in testacoda e and\u00f2 a impattare le barriere su entrambi i lati della pista per poi ritrovarsi con l'auto nella direzione giusta e rientrare lentamente ai box.\nGara.\nLa 917 di Rodr\u00edguez/Oliver condusse per la prima ora imponendo un ritmo forsennato in totale contrasto con le sue dichiarazioni della vigilia. Alle 19:00 la Sunoco era terza.&lt;br&gt;\nAlle 20:16, Donohue si ritir\u00f2 con la Ferrari Sunoco. Il motore elaborato dalla Traco ammutol\u00ec.\nAll'alba la Matra stava ottenendo una incredibile seconda posizione.\nAlle 9:40, Amon si ferm\u00f2 sul lungo rettilineo ed usc\u00ec dalla sua Matra. Aveva finito la benzina perch\u00e9 l'indicatore era rotto e i box erano troppo lontani per spingere l'auto.\nNonostante le velocit\u00e0 estremamente alte delle versioni a coda lunga (la Porsche-Martini argentea di Vic Elford venne cronometrata a 362\u00a0km/h) l'edizione del 1971 venne vinta nuovamente da una 917 a coda corta, ma con il telaio in magnesio, la Martini bianca numero 22 di Helmut Marko e Gijs van Lennep."}
{"id": "2450524", "revid": "767487", "url": "https://it.wikipedia.org/wiki?curid=2450524", "title": "Accadde al penitenziario", "text": "Accadde al penitenziario \u00e8 un film del 1955 diretto da Giorgio Bianchi, con Walter Chiari, Peppino de Filippo, Aldo Fabrizi e Alberto Sordi.\nTrama.\nCesare \u00e8 un agente di custodia dei detenuti di un penitenziario romano. L'uomo, seppur burbero ed irascibile, ha un animo buono e cerca di non essere troppo severo coi detenuti. Anche per questo atteggiamento permissivo viene spesso perseguitato dal suo superiore.\nTra i detenuti, si distinguono Otello, il quale si \u00e8 fatto arrestare di proposito perch\u00e9 considera il carcere un paradiso in cui vivere in pace e tranquillit\u00e0, e Walter, un ingenuo commesso di gioielleria che si \u00e8 lasciato raggirare ed \u00e8 finito in galera al posto di una bella truffatrice. Cesare \u00e8 solito chiedere ad alcuni detenuti di scrivere le loro storie in un quaderno.\nTra quelle riportate, vi \u00e8 anche l'arresto di Giulio, un giovane che, sotto l'effetto dell'alcol, ha girato mezza Roma importunando guardie notturne, tassisti e prostitute, finendo col restare coinvolto in una rapina. Condotto in commissariato dopo aver smaltito la sbronza, l'uomo tratta con sufficienza il vicecommissario, rivelandosi un folle anche senza essere ubriaco."}
{"id": "2450530", "revid": "116944", "url": "https://it.wikipedia.org/wiki?curid=2450530", "title": "Nativit\u00e0 di Maria Vergine", "text": ""}
{"id": "2450532", "revid": "92723", "url": "https://it.wikipedia.org/wiki?curid=2450532", "title": "Chiesa di San Pietro (Ancona)", "text": "La chiesa di San Pietro sorgeva a monte dell'Arco Ferretti nei pressi della via omonima e venne danneggiata da due bombardamenti tra il 1943 ed il 1944 e nel periodo immediatamente successivo, frettolosamente demolita.\nOriginaria del XIII secolo, tipologicamente e dimensionalmente aveva analoghe caratteristiche della tuttora esistente chiesa di Santa Maria della Piazza. Presentava una facciata romanica a doppio ordine di archetti con portale romanico (la cui lunetta si \u00e8 salvata ed \u00e8 conservata nel Museo diocesano), pesantemente alterata con incongruenti finestre rettangolari in occasione della ristrutturazione dell'interno ad opera dell'architetto Lorenzo Daretti nel secolo XVIII. Il ripristino del solo prospetto con le originarie aperture rosone-monofore venne effettuato nella seconda met\u00e0 degli anni '20 del secolo scorso. Il solo particolare ancora in essere di quella storica chiesa \u00e8 il \"portale\". Lo si pu\u00f2 ammirare nei locali del museo diocesano in duomo ma non nella sua totalit\u00e0, nonostante fosse stato alla bell'e meglio difeso con due spallette di mattoni e una schermatura di sacchi di sabbia, questi ultimi posizionati in corrispondenza della lunetta.\nAttualmente rimane un resto del basamento dell'abside (in parte ricostruito) quale unica testimonianza dell'antica presenza sacra, in quanto l'attuale sito \u00e8 occupato da uno stabile dell'immediato dopoguerra adibito ad unit\u00e0 immobiliari. Una lapide posta nel 1956 affissa sul detto stabile ricorda l'antica presenza. Un'ulteriore memoria, con la rappresentazione dello schema del prospetto, venne affissa a cura del Comune il 25 giugno 2010 di fronte alle vestigia di cui sopra. Le vestigia sono costeggiate da via Scosciacavalli. Il bene architettonico \u00e8 sotto la tutela della Soprintendenza."}
{"id": "2450533", "revid": "352448", "url": "https://it.wikipedia.org/wiki?curid=2450533", "title": "Perianto", "text": ""}
{"id": "2450536", "revid": "827882", "url": "https://it.wikipedia.org/wiki?curid=2450536", "title": "Nancy (Oliver Twist)", "text": "Nancy \u00e8 un personaggio letterario nato dalla fantasia di Charles Dickens. Nel romanzo \"Le avventure di Oliver Twist\" \u00e8 la sfortunata amante del criminale Bill Sikes.\nOrigini.\nNancy venne portata sulla strada del crimine gi\u00e0 all'et\u00e0 di 6 anni da Fagin, un ladro ricettatore di beni rubati che persuade i ragazzini sbandati di Londra a seguirlo nei suoi loschi traffici. La sua esatta et\u00e0 non viene mai menzionata nel libro, comunque \u00e8 chiaramente una prostituta da dodici anni, quindi nelle versioni cinematografiche del romanzo \u00e8 sempre rappresentata sui 20-25 anni. Nancy fa parte della banda di Fagin, anche se sembra non esserne entusiasta. Sikes e Fagin, dopo che Oliver viene arrestato ingiustamente per furto, si rivolgono a lei, mandandola ad assistere al processo del ragazzo presso il commissariato di polizia, per assicurarsi che il bambino taccia e non li metta nei guai denunciandoli. \"\u00abNon ti conosce nessuno laggi\u00f9\u00bb\" le dicono per convincerla ad andare. In un primo momento lei si rifiuta, poi, presumibilmente per amore di Sikes, accetta e si reca alla caserma. Nancy lavora in un pub come cameriera, beve parecchio, e come secondo lavoro si dedica alla prostituzione. Queste sono le parole che usa Dickens per descriverla alla sua prima apparizione nel romanzo: \nPsicologia del personaggio.\nA differenza degli altri personaggi positivi di \"Oliver Twist\", Nancy non \u00e8 completamente buona, ha dei lati oscuri. \u00c8 combattuta tra la dedizione verso Sikes e il richiamo della sua coscienza. Nancy \u00e8 un personaggio importante nel libro, essendo l'unico che non \u00e8 completamente buono o cattivo, e ha maggiore profondit\u00e0 essendo un personaggio pi\u00f9 reale e a tutto tondo. \u00c8 una donna di malaffare dedita al furto e al meretricio, corrotta dagli anni passati nel vizio, degna compare di Fagin e Bill Sikes, ma allo stesso tempo si preoccupa per Oliver in maniera cos\u00ec appassionata che finisce per morire a causa di ci\u00f2. &lt;br&gt;Nancy non possiede il poco credibile immacolato candore di Rose Maylie, ma proprio per questo la sua psicologia \u00e8 pi\u00f9 affascinante e complessa.\nLa brutale uccisione.\nNancy viene picchiata a morte da Sikes perch\u00e9 creduta erroneamente responsabile di averlo denunciato alla polizia, quando invece stava tentando di non coinvolgerlo nella questione del rapimento di Oliver. Nancy, che si dimostra molto protettiva nei confronti di Oliver e dimostra un grande senso di maternit\u00e0 verso di lui proteggendolo come pu\u00f2, cerca in tutti i modi di non farlo rapire una seconda volta dal clan di Fagin, dopo che il bambino aveva finalmente trovato rifugio nella residenza della famiglia Maylie, che Sikes aveva, senza successo, precedentemente tentato di svaligiare. Ed \u00e8 sempre lei che fornisce a Rose Maylie e a Mr. Brownlow, i benefattori di Oliver, informazioni circa il fratellastro malvagio di lui, Monks, in combutta con Fagin. Nancy si adopera affinch\u00e9 Bill sia lasciato fuori dalla faccenda dato che \u00e8 quasi follemente innamorata di lui (si dice che sarebbe stata capace di finire sulla forca al suo posto), ma Fagin, che nel frattempo, sospettando qualcosa, l'aveva fatta seguire da una sua spia, venuto a conoscenza del piano, infuriatosi, racconta tutto a Sikes, naturalmente omettendo di riportare le premure di Nancy verso di lui e ben sapendo che questo avrebbe voluto dire condannare a sicura morte la ragazza. Infine, \u00e8 proprio il suo omicidio e la conseguente caccia a Sikes, il suo assassino, che porta definitivamente alla rovina la banda di Fagin.\nDifferenze tra romanzo e musical.\nNel musical \"Oliver!\", il personaggio di Monks non appare nemmeno, e Oliver \u00e8 ancora tra le grinfie della banda quando Nancy tenta di aiutarlo. Promette di riportare Oliver a Mr. Brownlow sul ponte di Londra a mezzanotte, se Brownlow verr\u00e0 all'appuntamento da solo e senza polizia. Sikes scopre che la ragazza sta tramando qualcosa, di nascosto segue lei e Oliver fino al ponte, e poi la uccide dopo aver creduto che lo stesse tradendo. Come nel romanzo, ci\u00f2 porta alla distruzione della banda di Fagin, anche se lo stesso Fagin riesce a scappare e a differenza del libro, non \u00e8 complice dell'omicidio di Nancy e, in una nuova scena appositamente scritta per il musical, disgustato dal gesto, urla a Sikes \"\u00abNon avresti dovuto farlo!\u00bb\".\nNancy viene massacrata nella sua abitazione nel romanzo, e anche in tutte le versioni cinematografiche del libro, eccetto che nel musical del 1968 e nella riduzione televisiva britannica del 1997.\nIl suo personaggio rappresenta la convinzione di Dickens, secondo la quale, un essere umano, anche se emarginato e scansato dalla societ\u00e0, pu\u00f2 ancora conservare qualcosa di buono dentro di s\u00e9.\nDickens, infine, si difese dalle critiche piovutegli addosso all'epoca per aver incluso nel romanzo una prostituta, scrivendo nella prefazione al romanzo, quando fu pubblicato a puntate, che aveva voluto mostrare il crimine in tutta la sua \u201cdeformit\u00e0\u201d.\nNancy \u00e8 uno dei primi esempi in letteratura della tipologia del personaggio della \"\u201cprostituta con un cuore d'oro\u201d\" \u2014 lo stereotipo tragico della donna caduta in disgrazia che passa la sua misera esistenza in mezzo al crimine e al vizio, ma che conserva ancora un animo nobile e compassionevole."}
{"id": "2450537", "revid": "709565", "url": "https://it.wikipedia.org/wiki?curid=2450537", "title": "Diabolus in Musica", "text": "Con Diabolus in Musica si pu\u00f2 intendere:"}
{"id": "2450540", "revid": "599013", "url": "https://it.wikipedia.org/wiki?curid=2450540", "title": "Cecilia Ricali", "text": "Ha vinto 5 titoli italiani assoluti (4 indoor, 1 outdoor) e 14 giovanili nazionali (titolata in tutte le categorie). Vanta 3 presenze con la Nazionale maggiore, tutte collezionate nella Coppa Europa di prove multiple.\nDetiene l'8\u00aa migliore prestazione italiana assoluta del pentathlon indoor.\nBiografia.\nNel 2000 \u00e8 stata campionessa italiana cadette di tetrathlon; poi nel 2001 \u00e8 giunta quarta nei 400 m hs e quinta con la staffetta 4x400 m; poi nona sui 100 m ed argento nel salto in alto nella Coppa Jean Humbert a Malaga in Spagna.\n2002, due titoli italiani allieve nell'esathlon e 400 m hs, vicecampionessa italiana allieve nel tetrathlon indoor.\nAlle Gymnasiadi di Caen (Francia) \u00e8 uscita in batteria sui 400 m hs.\nTra il 2003 ed il 2007, entrambi compresi, ha fatto en plein di titoli italiani giovanili di prove multiple, vincendo ogni anno sia la versione indoor (pentathlon) che quella outdoor (eptathlon).\nNel biennio 2003-2004 anche tre medaglie d'argento: 2003, ai campionati italiani juniores sui 100 m hs; 2004, agli italiani juniores sui 100 m hs ed agli assoluti di prove multiple.\nNel 2005 \u00e8 stata medaglia d'argento agli assoluti indoor nel pentathlon ed ha vinto il titolo italiano promesse nel salto in lungo; inoltre bronzo agli assoluti di prove multiple e sesta nell'alto agli italiani promesse indoor.\nNel 2006 \u00e8 passata dalla Darra Torveca Vigevano alle Fiamme Azzurre ed ha vinto il titolo italiano assoluti indoor di pentathlon (poi \u00e8 stata vicecampionessa di eptathlon).\nHa anche esordito con la Nazionale assoluta in occasione della Coppa Europa di prove multiple: 13\u00ba posto in Ucraina a Jalta (quinta nella classifica a squadre).\nTitolo italiano assoluto indoor di pentathlon nel 2007 e verso la fine della stagione sportiva ha subito un brutto infortunio al piede che l'ha costretta a saltare gli assoluti di prove multiple a Padova.\n15\u00ba posto agli Europei under 23 di Debrecen (Ungheria) nell'eptathlon.\nAssente agli assoluti indoor di prove multiple nel 2009; sempre al coperto, agli assoluti \u00e8 uscita in batteria sui 60 m hs, ha vinto poi gli assoluti di eptathlon.\nIn Coppa Europa di prove multiple a Stettino in Polonia \u00e8 stata 25\u00aa.\nDopo il titolo assoluto indoor del 2010 (sempre al coperto agli assoluti \u00e8 uscita in batteria sui 60 m hs ed \u00e8 giunta ottava nel salto in alto), nella primavera dello stesso anno ha subito un altro stop che l'ha costretta a saltare gli assoluti di prove multiple all'aperto.\nAssente agli assoluti indoor del 2011, \u00e8 stata argento agli assoluti di eptathlon.\nUn altro titolo assoluto indoor nel pentathlon nel 2012 (agli assoluti al coperto \u00e8 arrivata settima nella finale 2 dei 60 m hs) e bronzo all'aperto nell'eptathlon agli assoluti.\nHa saltato l'intera stagione sportiva 2013 per un pesante infortunio al piede, ritornando cos\u00ec all'attivit\u00e0 agonistica all'inizio del 2014, diventando vicecampionessa indoor e finendo quarta nell'eptathlon agli assoluti di Rovereto.\nNella Coppa Europa di prove multiple a Madera (Portogallo) \u00e8 stata 24\u00aa nell'eptathlon.\nAssente agli assoluti di prove multiple 2015 sia indoor che outdoor."}
{"id": "2450542", "revid": "172", "url": "https://it.wikipedia.org/wiki?curid=2450542", "title": "Bassano di Sutri", "text": ""}
{"id": "2450553", "revid": "183483", "url": "https://it.wikipedia.org/wiki?curid=2450553", "title": "Campionato del Mondo di Calcio da Tavolo 2006", "text": ""}
{"id": "2450555", "revid": "183483", "url": "https://it.wikipedia.org/wiki?curid=2450555", "title": "Campionato del Mondo di Calcio da Tavolo 2006 - Categoria Open", "text": ""}
{"id": "2450556", "revid": "183483", "url": "https://it.wikipedia.org/wiki?curid=2450556", "title": "Campionato del Mondo di Calcio da Tavolo 2006 - Categoria individuale Under15", "text": ""}
{"id": "2450558", "revid": "28592", "url": "https://it.wikipedia.org/wiki?curid=2450558", "title": "Piazza di Sant'Isacco", "text": ""}
{"id": "2450561", "revid": "324090", "url": "https://it.wikipedia.org/wiki?curid=2450561", "title": "Fonti di produzione", "text": ""}
{"id": "2450563", "revid": "767487", "url": "https://it.wikipedia.org/wiki?curid=2450563", "title": "Le miserie del signor Travet", "text": "Le miserie del signor Travet \u00e8 un film del 1945 diretto da Mario Soldati e interpretato da Carlo Campanini, nel suo primo ruolo di attore protagonista, al fianco di Alberto Sordi e Gino Cervi. Il film \u00e8 tratto dall'omonima commedia ottocentesca in lingua piemontese di Vittorio Bersezio \"Le miserie 'd Mons\u00f9 Travet\".\nQuesto fu il primo film in assoluto trasmesso dalla RAI il 3 gennaio 1954, data in cui inizi\u00f2 il regolare servizio televisivo in Italia.\nTrama.\nIl signor Ignazio Travet \u00e8 un funzionario regio della Torino della fine Ottocento, lavora come impiegato nello stesso ufficio da 33 anni. Bench\u00e9 sia un uomo attento e scrupoloso sul lavoro, in tanti anni non ha mai ottenuto una promozione a causa dell'astio ingiustificato del capo sezione nei suoi confronti. Travet \u00e8 un uomo dolce e remissivo e non osa mai ribellarsi, anche in casa dove la sua seconda moglie, Rosa, ancora giovane e bella, non perde occasione per trattarlo male e fargli subire le sue ambizioni.\nNella vita di Travet, per\u00f2, entra casualmente un commendatore, un suo superiore, che porter\u00e0 nuove miserie in casa Travet.\nAlla vicenda principale si intrecciano quella di un memorabile scocciatore, interpretato da Sordi, e quella del contrastato fidanzamento della figlia di Travet, Marianin, con un giovane che Rosa, la moglie di Travet, considera di estrazione sociale pi\u00f9 bassa, perch\u00e9 figlio di un panettiere. La signora Travet si lascia corteggiare dal commendatore e Travet, per reazione, si ribella alle insinuazioni dei colleghi e viene licenziato. Facendo tacere i pregiudizi si adatter\u00e0 a lavorare in una panetteria.\nRiconoscimenti.\nIl film ottenne due Nastri d'argento nel 1946: uno a Gino Cervi come miglior attore non protagonista e un secondo a Piero Filippone per la scenografia.\nProduzione.\nA causa della guerra ancora in corso il film non fu girato a Torino, ma a Roma. Torino era per Soldati la citt\u00e0 che rappresentava al tempo il ritorno alla libert\u00e0. Il regista ricostru\u00ec in un teatro un pezzo di una via di Torino, lui stesso lavor\u00f2 alla scenografia insieme a scenografi e muratori. Per gli esterni cerc\u00f2 luoghi romani che ricordassero la capitale sabauda. In pi\u00f9 tutti gli attori, a parte Alberto Sordi e Gino Cervi, sono piemontesi.\nCritica.\nIl critico Pietro Bianchi scrisse l'11 giugno 1946: \u00abIl film che Soldati ha tratto dal vecchio capolavoro di Bersezio \u00e8 piaciuto giustamente al pubblico e ai critici. [...] Possiamo dire che Soldati ha superato con quest'ultimo film il punto morto cui s'era ridotto in questi ultimi anni\u00bb.\nLa rivista numero 20 di \"Segnalazioni Cinematografiche\" del 1946 scrisse: \u00abLa accurata indagine psicologica dei personaggi, la perfetta ambientazione, la narrazione fluida e controllata oltre ad una ottima interpretazione, rendono questo film assai notevole\u00bb.\nIl critico Achille Valdata su \"Cine Teatro\" del 1\u00ba marzo 1946, n. 5, scrisse: \u00ab [...] (il film) \u00e8 oggi, dal punto di vista produttivo, tecnico, fotografico, l'opera pi\u00f9 impeccabile dello schermo italiano. Da Soldati, a De Laurentiis, a Terzano, ai minori e oscuri artefici, tutti hanno contribuito a fare di questo un film di classe superiore. Esteticamente, visivamente, siamo dunque a posto. Dove invece possiamo avanzare riserve \u00e8 nel trapasso dalla commedia di Bersezio dalla ribalta allo schermo [...]. Innanzitutto si \u00e8 avuto il torto di fare di Travet un tipo ridicolo, un tonto [...]. Spettacolarmente il personaggio ne guadagna per l'ilarit\u00e0 che suscita, ma si rimpicciolisce, si svuota per l'umanit\u00e0, la schiettezza che perde [...]. E come si \u00e8 alterato il Travet (nella commedia il tipico impiegato regio ottocentesco, laborioso e dignitoso) si sono traditi gli altri personaggi di contorno e di sfondo. Ma nonostante le rilevate discrepanze nei confronti del testo ispiratore, il film resta degno di attenta considerazione e meritevole di quel successo che infatti non gli \u00e8 mancato\u00bb.\nL'interpretazione di Carlo Campanini \u00e8 notevole.\nIncassi.\nIl film incass\u00f2 33.600.000 lire."}
{"id": "2450573", "revid": "1305772", "url": "https://it.wikipedia.org/wiki?curid=2450573", "title": "Alu\u0161ta", "text": "Alu\u0161ta (in ucraino e ) \u00e8 una localit\u00e0 turistica della penisola di Crimea situata sulla costa del mar Nero. La sua popolazione \u00e8 di 29.781 abitanti.\nLa zona di Alu\u0161ta \u00e8 nota per la sua conformazione rocciosa. Si trova lungo il percorso della filovia Simferopoli-Alu\u0161ta-Jalta.\nFu fondata nel VI secolo dall'imperatore Giustiniano. La citt\u00e0 era chiamata Aluston durante la dominazione bizantina e Lusta durante la dominazione genovese. Vi sono ancora vestigia di torri difensive bizantine e genovesi.\nIl poeta polacco Adam Mickiewicz dedic\u00f2 due dei suoi \"Sonetti crimei\" ad Alu\u0161ta.\n\u00c8 gemellata con le citt\u00e0 di Santa Cruz, California e con Dzier\u017coni\u00f3w, Polonia.\nPopolazione.\nDati demografici, etnici e linguistici, secondo il censimento dell'anno 2001:"}
{"id": "2450574", "revid": "181699", "url": "https://it.wikipedia.org/wiki?curid=2450574", "title": "Koml\u00f3", "text": "Koml\u00f3 (in croato \"Komlov\") \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 25.881 abitanti (dati 2009)\nStoria.\nIl territorio dove sorge la citt\u00e0 \u00e8 abitato fin dai tempi dell'Impero Romano, scavi archeologici hanno permesso la scoperta di una villa del II secolo. Il primo documento ufficiale \u00e8 datato 1256 e si riferisce al villaggio di \"Villa Compleov\".\nLo sviluppo della citt\u00e0 si ebbe dopo la seconda guerra mondiale soprattutto grazie alla miniera di carbone, che chiuse nel 2000 dopo un secolo di estrazione.\nSociet\u00e0.\nEvoluzione demografica.\nSecondo i dati del censimento 2001 il 93,4% degli abitanti \u00e8 di etnia ungherese, il 2,0% di etnia rom\nAmministrazione.\nGemellaggi.\nKoml\u00f3 \u00e8 gemellata con:"}
{"id": "2450576", "revid": "1573940", "url": "https://it.wikipedia.org/wiki?curid=2450576", "title": "Chiesa di San Giacomo (Ancona)", "text": "La chiesa di San Giacomo di Ancona, gi\u00e0 nota come chiesa di Santa Maria in Valverde, venne gravemente danneggiata in un bombardamento nel 1944 per poi cadere definitivamente in rovina degli anni del dopoguerra. Della costruzione primitiva conserva il campanile a vela con sottostante iscrizione lapidea (le due campane originarie del XIV secolo sono ricoverate nel Museo diocesano della citt\u00e0), mentre i resti dell'interno settecentesco furono decorticati e consolidati nell'ambito delle ristrutturazioni che interessarono il Rione Capodimonte dopo il sisma del 1972."}
{"id": "2450580", "revid": "26891", "url": "https://it.wikipedia.org/wiki?curid=2450580", "title": "De Havilland Doncaster", "text": ""}
{"id": "2450582", "revid": "181699", "url": "https://it.wikipedia.org/wiki?curid=2450582", "title": "B\u00f3ly", "text": "B\u00f3ly \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 3.970 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 l'88,0% degli abitanti \u00e8 di etnia ungherese\nAmministrazione.\nGemellaggi.\nB\u00f3ly \u00e8 gemellata con:"}
{"id": "2450583", "revid": "1543377", "url": "https://it.wikipedia.org/wiki?curid=2450583", "title": "Hark\u00e1ny", "text": "Hark\u00e1ny \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 4.013 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 95,2% degli abitanti \u00e8 di etnia ungherese, il 2,8% di etnia tedesca"}
{"id": "2450585", "revid": "203463", "url": "https://it.wikipedia.org/wiki?curid=2450585", "title": "Alushta", "text": ""}
{"id": "2450588", "revid": "181699", "url": "https://it.wikipedia.org/wiki?curid=2450588", "title": "P\u00e9csv\u00e1rad", "text": "P\u00e9csv\u00e1rad (in tedesco \"Petschwar\", in croato \"Pe\u010dvar\") \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 4.058 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 94,3% degli abitanti \u00e8 di etnia ungherese\nAmministrazione.\nGemellaggi.\nP\u00e9csv\u00e1rad \u00e8 gemellata con:"}
{"id": "2450591", "revid": "25108322", "url": "https://it.wikipedia.org/wiki?curid=2450591", "title": "Filippo Rebecchini", "text": ""}
{"id": "2450592", "revid": "181699", "url": "https://it.wikipedia.org/wiki?curid=2450592", "title": "Sellye", "text": "Sellye \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 2.849 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 92,7% degli abitanti \u00e8 di etnia ungherese\nAmministrazione.\nGemellaggi.\nSellye \u00e8 gemellata con:"}
{"id": "2450594", "revid": "181699", "url": "https://it.wikipedia.org/wiki?curid=2450594", "title": "Sikl\u00f3s", "text": "Sikl\u00f3s (in tedesco \"Sieglos\") \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 9.944 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 91,4% degli abitanti \u00e8 di etnia ungherese, il 3,0% di etnia croata e il 2,1% di etnia tedesca"}
{"id": "2450595", "revid": "767487", "url": "https://it.wikipedia.org/wiki?curid=2450595", "title": "Una parigina a Roma", "text": "Una parigina a Roma \u00e8 un film del 1954 diretto da Erich Kobler.\nTrama.\nRiccardo \u00e8 un talentuoso pianista di origine austriaca trasferitosi a Roma per studiare al conservatorio. Nella citt\u00e0 italiana, durante una caccia al tesoro organizzata dall'alta borghesia romana, conosce Fiorella. Tra i due nasce l'amore e si fidanzano, nonostante l'astio del padre di Fiorella verso gli artisti e i musicisti. Una notte, per\u00f2, mentre Riccardo si sta esercitando al pianoforte per un'importante audizione, incontra Germanie, una seducente ragazza francese con la quale trascorre una notte d'amore.\nLa mattina dopo Fiorella va al conservatorio per ascoltare l'audizione, ma scopre che Riccardo non si \u00e8 presentato. Insieme al maestro di musica di Riccardo, Fiorella va a casa del fidanzato e trova la polizia. Questa informa i due che il ragazzo \u00e8 stato incarcerato perch\u00e9 sospettato di aver rubato una spilla di diamanti di una turista francese. \nFiorella, arrabbiata, se ne va. \nIn prigione, intanto, Riccardo incontra Alberto, un manager di concerti appassionato di poesia e amico di Fiorella.\nIl giorno dopo nell'hotel della ragazza francese viene ritrovata la spilla e Riccardo viene scarcerato. \nDopo aver fatto pace con Fiorella, questa gli presenta Alberto che, uscito di prigione e tornato a lavorare, lo aiuta a sfondare nel mondo dei concerti anche con goffi metodi. Il grandissimo successo di Riccardo a Roma lo porta a fare una tourn\u00e9e in giro per l'Europa con un noto direttore d'orchestra e, come ultima tappa, arriva a Parigi.\nNella capitale francese incontra di nuovo, per\u00f2, Germania con cui trascorre nuovamente un periodo di amoreggiamenti. \nFiorella, rimasta a Roma, viene a sapere della tresca grazie ad una foto scattata da un paparazzo. \nIl maestro di musica di Riccardo, intanto diventato amico di Fiorella, decide di andare a Parigi per comunicare a Riccardo che i suoi pezzi pianistici saranno eseguiti a Roma per la prima volta in pubblico. \nRiccardo, desideroso di essere lui stesso a eseguirli, decide di tornare a Roma e Germanie, innamorata di lui ma meno interessata alla sua bravura musicale, decide di seguirlo in Italia.\nPoco prima dell'arrivo della coppia, Fiorella decide di fare ingelosire Riccardo fingendo di essersi fidanzata con Alberto che, per\u00f2, all'arrivo della coppia da Parigi, rischia di far saltare tutto iniziando a corteggiare la ragazza francese.\nRiccardo, a pochi giorni dalla prima esecuzione del suo concerto, non riesce a smettere di pensare a Fiorella. \nLa sera del concerto, le due coppie (Alberto con Fiorella e Riccardo con Germanie) si trovano in un bar per festeggiare l'imminente concerto. Nel bar, per\u00f2, il finto amore di Fiorella mostra le sue debolezze e Alberto corteggia a pi\u00f9 riprese Germanie.\nRiccardo, seccato, si avvia al concerto lasciando le ragazze e Alberto al bar. Germanie capisce il gioco di Fiorella e, consapevole del suo grande amore ricambiato da Riccardo, decide di farsi da parte donandole il suo biglietto del concerto. \nFiorella la saluta e corre al concerto andando a sedersi al posto della ragazza francese dove assistite alla bravura di Riccardo insieme al maestro di musica. Alberto, poco dopo, vede andarsene Germanie con l'aereo rimanendo a bocca asciutta.\nIl concerto, intanto, \u00e8 un successo. Riccardo, uscito dalla sala, corre verso le scale che portano alla platea. Qua incontra Fiorella e i due si scambiano un bacio appassionato allontanando cos\u00ec ogni finta relazione e ogni inganno."}
{"id": "2450596", "revid": "181699", "url": "https://it.wikipedia.org/wiki?curid=2450596", "title": "Szentl\u0151rinc", "text": "Szentl\u0151rinc (\"Sanlazzaro\" in italiano, \"St. Laurenz\" in tedesco, \"Selurinac\" in croato) \u00e8 una citt\u00e0 dell'Ungheria situata nella provincia di Baranya, nella regione del Transdanubio Meridionale di 7.000 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 92,2% degli abitanti \u00e8 di etnia ungherese, l'1,5% di etnia rom e l'1,5% di etnia tedesca"}
{"id": "2450598", "revid": "181699", "url": "https://it.wikipedia.org/wiki?curid=2450598", "title": "Szigetv\u00e1r", "text": "Szigetv\u00e1r (\"Inselburg\" o \"Gro\u00dfsiget\" in tedesco, \"Siget\" in croato, \"Zigetvar\" in turco) \u00e8 una citt\u00e0 dell'Ungheria situata nella provincia di Baranya, nella regione del Transdanubio Meridionale di 10.900 abitanti (dati 2009).\nStoria.\nIl 5 agosto 1566 fu teatro di una battaglia tra i turchi ottomani, guidati da Solimano il Magnifico, e gli uomini del bano croato Nikola \u0160ubi\u0107 Zrinski, alleati dell'imperatore Massimiliano II d'Asburgo del Sacro Romano Impero. Il 6 settembre vi mor\u00ec il sultano, presumibilmente per un ictus. Il giorno successivo la citt\u00e0 cadde, dopo circa un mese d'assedio.\nSociet\u00e0.\nEvoluzione demografica.\nSecondo i dati del censimento 2001 il 93,3% degli abitanti \u00e8 di etnia ungherese, il 2,0% di etnia rom.\nAmministrazione.\nGemellaggi.\nSzigetv\u00e1r \u00e8 gemellata con:"}
{"id": "2450599", "revid": "599013", "url": "https://it.wikipedia.org/wiki?curid=2450599", "title": "Allan Jay", "text": ""}
{"id": "2450600", "revid": "1573940", "url": "https://it.wikipedia.org/wiki?curid=2450600", "title": "Bruno Hab\u0101rovs", "text": ""}
{"id": "2450601", "revid": "599013", "url": "https://it.wikipedia.org/wiki?curid=2450601", "title": "Hryhorij Kriss", "text": ""}
{"id": "2450602", "revid": "599013", "url": "https://it.wikipedia.org/wiki?curid=2450602", "title": "Henry Hoskyns", "text": ""}
{"id": "2450603", "revid": "181699", "url": "https://it.wikipedia.org/wiki?curid=2450603", "title": "S\u00e1sd", "text": "S\u00e1sd \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 3.322 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 93,5% degli abitanti \u00e8 di etnia ungherese\nAmministrazione.\nGemellaggi.\nS\u00e1sd \u00e8 gemellata con:"}
{"id": "2450604", "revid": "1226", "url": "https://it.wikipedia.org/wiki?curid=2450604", "title": "Roman de Troie", "text": ""}
{"id": "2450605", "revid": "181699", "url": "https://it.wikipedia.org/wiki?curid=2450605", "title": "Vill\u00e1ny", "text": "Vill\u00e1ny \u00e8 una citt\u00e0 dell'Ungheria situato nella provincia di Baranya, nella regione del Transdanubio Meridionale di 2.480 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 93,5% degli abitanti \u00e8 di etnia ungherese"}
{"id": "2450606", "revid": "599013", "url": "https://it.wikipedia.org/wiki?curid=2450606", "title": "Guram Kostava", "text": ""}
{"id": "2450607", "revid": "599013", "url": "https://it.wikipedia.org/wiki?curid=2450607", "title": "Gy\u0151z\u0151 Kulcs\u00e1r", "text": ""}
{"id": "2450608", "revid": "599013", "url": "https://it.wikipedia.org/wiki?curid=2450608", "title": "Gianluigi Saccaro", "text": ""}
{"id": "2450609", "revid": "599013", "url": "https://it.wikipedia.org/wiki?curid=2450609", "title": "Csaba Fenyvesi", "text": ""}
{"id": "2450612", "revid": "599013", "url": "https://it.wikipedia.org/wiki?curid=2450612", "title": "So Human", "text": "So Human \u00e8 il secondo singolo della cantante Lady Sovereign, estratto dal suo secondo album, \"Jigsaw\". \u00c8 stato pubblicato il 6 aprile 2009 ed \u00e8 prodotto da Dr. Luke, Benjamin Levin e Robert Smith. La canzone \u00e8 ispirata al singolo \"Close to Me\" dei The Cure.\nCritica.\nDue siti musicali britannici, Orange UK e Digitalspy.co.uk hanno assegnato un giudizio chiaramente positivo al singolo, ossia quattro stelle su cinque."}
{"id": "2450613", "revid": "599013", "url": "https://it.wikipedia.org/wiki?curid=2450613", "title": "Jacques La Degaillerie", "text": ""}
{"id": "2450614", "revid": "599013", "url": "https://it.wikipedia.org/wiki?curid=2450614", "title": "Alexander Pusch", "text": ""}
{"id": "2450615", "revid": "599013", "url": "https://it.wikipedia.org/wiki?curid=2450615", "title": "Hans-J\u00fcrgen Hehn", "text": ""}
{"id": "2450617", "revid": "2213030", "url": "https://it.wikipedia.org/wiki?curid=2450617", "title": "Pokrov (Ucraina)", "text": "Pokrov () \u00e8 una citt\u00e0 dell'Ucraina centrale nell'oblast' di Dnipropetrovs'k, situata circa 110\u00a0km a sud-est di Dnipropetrovs'k.\nStoria.\nLa regione era abitata anticamente dagli Sciti, che hanno lasciato nei pressi della citt\u00e0 un complesso di venti tumuli funerari (\"kurgan\") risalenti all'et\u00e0 del bronzo e del ferro, di cui \u00e8 particolarmente famoso quello chiamato Tolstaja Mogila (o Tovsta Mogila), una sepoltura reale del IV secolo a.C.\nAttraversata dalla via commerciale tra i Vichinghi e i Bizantini e successivamente abitata dai cosacchi zaporoghi, l'area non ebbe per\u00f2 insediamenti stabili fino alla seconda met\u00e0 dell'Ottocento, quando vi furono scoperti importanti giacimenti di manganese. Lo sfruttamento minerario cominci\u00f2 nel 1886 e nacquero subito dei villaggi di minatori, in particolare Hirnyc'ke (\u0413\u0456\u0440\u043d\u0438\u0446\u044c\u043a\u0435), che oggi si trova a 10km a nord di Pokrov.\nA seguito dell'ampliamento delle miniere, nel 1956 fu fondata Ord\u017eonikidze, che prendeva il suo nome dall'uomo politico georgiano Sergo Ord\u017eonikidze. Questo nome \u00e8 stato usato fino al 1\u00ba maggio del 2016, quando \u00e8 stato sostituito dal nuovo nome di Pokrov.\nGeografia.\nLa citt\u00e0 si trova nell'area del basso corso del Dnepr, a poca distanza dal grande lago artificiale di Kachovka, in una regione ondulata. \nLa sua popolazione era di 40.857 abitanti nel 2015. \nFa parte del distretto (\"raion\") di Nikopol'.\nEconomia.\n\u00c8 sede di industrie estrattive e di lavorazione del manganese, chimiche (detergenti per uso casalingo) e tessili."}
{"id": "2450619", "revid": "287204", "url": "https://it.wikipedia.org/wiki?curid=2450619", "title": "Ordina Open 2008 - Singolare maschile", "text": "Il singolare dell'Ordina Open 2008 \u00e8 stato un torneo di tennis facente parte dell'ATP Tour.\nIvan Ljubi\u010di\u0107 era il detentore del titolo, ma ha perso nel 2\u00ba turno contro Viktor Troicki.\nDavid Ferrer ha vinto in finale 6\u20134, 6\u20132, contro Marc Gicquel."}
{"id": "2450626", "revid": "923674", "url": "https://it.wikipedia.org/wiki?curid=2450626", "title": "E penso a te (brano musicale)", "text": "E penso a te \u00e8 un brano musicale composto nel 1970 da Lucio Battisti su testi di Mogol. Inizialmente pubblicato nell'interpretazione di Bruno Lauzi, come Lato B del brano \"Mary oh Mary\", con l'arrangiamento di Gian Piero Reverberi e ripubblicato nel novembre dello stesso anno nell'album Bruno Lauzi. Negli anni successivi fu ripreso da numerosi altri artisti.\nIl brano.\nIl testo racconta del pensiero nostalgico verso una donna non presente, giocando sulla contrapposizione tra un appuntamento con un'altra donna finito senza esito e il pensiero di quel che lei potrebbe star facendo in quel momento. La musica e il testo cantato sottolineano la tristezza del protagonista in presenza della donna con cui cerca di dimenticare il passato (il \"piano\" iniziale) e l'esplosione del sentimento di nostalgia in assenza dell'amata (in \"crescendo\"). L'effetto emotivo \u00e8 amplificato dalla ripetizione della frase \"e penso a te\" e dal coro finale, che si chiude con un \"diminuendo\" in cui tutti gli strumenti si ammutoliscono in dissolvenza, lasciando solo la voce.\nIl testo della canzone nacque in 19 minuti durante un viaggio in automobile sull'autostrada Milano-Como in cui Mogol compose il testo pressoch\u00e9 improvvisando mentre Lucio Battisti stava accanto al guidatore e Mogol, dietro, canticchiava la linea melodica.\nCome risulta da un documento pubblicato il 5 agosto 2009, il brano venne censurato in Argentina dal Processo di Riorganizzazione Nazionale con la circolare \"24-COMFER\" del 25 luglio 1978, insieme a brani di artisti noti a livello internazionale come John Lennon, Queen, Joan Baez, The Doors, Pink Floyd, Donna Summer e Eric Clapton.\nInterpretazioni e incisioni.\nBruno Lauzi.\nPubblicato nel 1970 come lato B di un 45 giri contenente sull'altra facciata il pezzo \"Mary oh Mary\", venne poi inserito, nello stesso anno, nell'album Bruno Lauzi.\nMina.\nNel 1971 Mina la cant\u00f2 inserendola come brano d'apertura nell'album \"Mina\".\nLucio Battisti.\nLa versione cantata da Lucio Battisti fu invece pubblicata nel 1972 all'interno dell'album \"\" e poi ripubblicata in numerose antologie, tra cui nel 2004 nella raccolta antologica \"Le avventure di Lucio Battisti e Mogol\".\nAltre.\nSono state molte le interpretazioni effettuate da altri artisti: dopo l'incisione di Bruno Lauzi, \u00e8 stata la volta di Raffaella Carr\u00e0 che inserisce il brano nell'LP omonimo e di Johnny Dorelli che lo ospita come lato B del 45 giri contenente \"Mamy Blue\" avvalendosi dell'orchestra di Gian Piero Reverberi. Nel 1972 Giovanna lo presenta a Canzonissima, senza per\u00f2 inciderla.\nIl brano \u00e8 stato poi riproposto da numerosi altri artisti tra i quali Ornella Vanoni (1986 - Ornella &amp;...), Mietta (2003 - Abbracciati e vivi / Sentirti / E penso a te), Raf (2005 - Tutto Raf), Antonio Spadaccino (2006 - Antonino), Fiorella Mannoia (2009 - Ho imparato a sognare) ed Enrico Ruggeri.\nIl 21 giugno 2009 il brano \u00e8 riproposto da Fiorella Mannoia e da Laura Pausini in occasione del concerto benefico Amiche per l'Abruzzo. L'anno dopo il brano \u00e8 inserito nel DVD omonimo.\nNel 1991 Enrico Rava ne propone una versione strumentale nell'album tributo \"Ci ritorni in mente\".\nMina e Iva Zanicchi ne hanno inciso due versioni differenti in spagnolo, Jean-Fran\u00e7ois Michel in francese, Ajda Pekkan in turco, Svetlana Tchernykh in russo \"\u041c\u044b\u0441\u043b\u0438 \u043e \u0442\u0435\u0431\u0435\" (album \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\"), ancora Johnny Dorelli e Tanita Tikaram in inglese.\nNel 2014 Federico Fiumani ha inserito il brano nel suo album di cover \"Un ricordo che vale dieci lire\".\nSempre nel 2014 Chiara Civello ha inserito il brano nel suo album di cover \"Canzoni\".\nNel 2021 Mario Migliucci e Chiara Raggi hanno inserito il brano, interpretato da Chiara, nello spettacolo Orizzonte Azzurro, di Migliucci e Raggi, presentato in lingua italiana al Centro di Cultura Polacca in Roma e successivamente in esperanto ad Assisi il 22 agosto 2021."}
{"id": "2450627", "revid": "1543377", "url": "https://it.wikipedia.org/wiki?curid=2450627", "title": "Campionati italiani primaverili di nuoto 2002", "text": "I 49. Campionati italiani primaverili di nuoto si sono svolti a Brescia, nella piscina Palasystema da 50 metri tra il 17 aprile e il 21 aprile 2002."}
{"id": "2450631", "revid": "113703542", "url": "https://it.wikipedia.org/wiki?curid=2450631", "title": "Torretta (architettura)", "text": "In architettura una torretta \u00e8 una piccola torre che si proietta verticalmente dalle mura di un edificio, come un castello medievale.\nDescrizione.\nLe torrette servivano a garantire una struttura difensiva in grado di proteggere le zone adiacenti alle mura. Quando lo scopo militare venne a mancare, continuarono a essere usate come elemento decorativo, tipico ad esempio dello stile baronale scozzese.\nUna torretta poteva essere dotata di merlatura o di un tetto. Poteva essere dotata di scala se si elevava al di sopra delle mura. Non era necessario che fosse pi\u00f9 alta delle altre mura, e spesso faceva parte di una stanza.\nUn edificio poteva avere sia torri che torrette, e l'unica differenza \u00e8 che le seconde si protendevano dalle mura, senza continuare fino a terra. La dimensione di una torretta era limitata dalla tecnologia a disposizione, dato che sottoponeva le mura ad un'ulteriore pressione laterale. Poteva anche essere sostenuta da una mensola."}
{"id": "2450634", "revid": "339392", "url": "https://it.wikipedia.org/wiki?curid=2450634", "title": "Nouvel Observateur", "text": ""}
{"id": "2450642", "revid": "1305772", "url": "https://it.wikipedia.org/wiki?curid=2450642", "title": "E penso a te", "text": ""}
{"id": "2450646", "revid": "599013", "url": "https://it.wikipedia.org/wiki?curid=2450646", "title": "Santuario di Nostra Signora di Bonu Ighinu", "text": "Il santuario di Nostra Signora di Bonu Ighinu (anche Nostra Signora di \"Bonuighinu\" o di \"Bonveh\u00ec\") \u00e8 una chiesa campestre, situata nel territorio del comune di Mara, a poca distanza dai ruderi del castello di Bonveh\u00ec. Il santuario \u00e8 dedicato all'Addolorata, in onore della quale si tiene l'annuale festa, la terza domenica di settembre, preceduta da una novena.\nSecondo una leggenda, la chiesa venne eretta sul luogo dove la Madonna sarebbe apparsa, per chiedere agli abitanti di Mara e dei vicini villaggi, in perenne conflitto tra loro, di ristabilire le regole di \"bonu ighinau\", del buon vicinato. Da qui il titolo, in lingua sarda, di \"Bonu Ighinu\", ovvero \"buon vicino\".\nStoria e descrizione.\nLe origini del santuario si fanno risalire al XVII secolo, probabilmente in seguito all'ampliamento di una preesistente chiesa, forse parrocchiale di un villaggio medievale oggi scomparso. Notizie certe si hanno a partire dal 1797 quando l'edificio venne ampliato e restaurato, assumendo l'aspetto attuale; in questa fase la chiesa venne dotata della fastosa facciata in stile barocco.\nL'area dove sorge la chiesa \u00e8 cinta dalle caratteristiche \"cumbessias\", gli alloggi dove anticamente trovavano ricovero i pellegrini. La monumentale facciata del tempio, ornata da colonnine scolpite e coronata da un fastigio curvilineo, \u00e8 preceduta da una scalinata, che conduce al sagrato terrazzato.\nL'interno del santuario \u00e8 semplice, a pianta a croce latina, a navata unica coperta da una volta a botte, una cappella su ciascun lato e abside quadrangolare. L'altare maggiore, in stile barocco, \u00e8 in legno scolpito e dipinto; qui, in una grande nicchia, \u00e8 custodita la statua lignea della Madonna, titolare del santuario, la cui veste \u00e8 ornata da ex voto. Sono in legno scolpito anche il coro e i due altari in stile barocco situati nelle cappelle laterali. \u00c8 uno dei rari esempi di costruzione barocca in Sardegna."}
{"id": "2450647", "revid": "446353", "url": "https://it.wikipedia.org/wiki?curid=2450647", "title": "Rollo", "text": ""}
{"id": "2450653", "revid": "228587", "url": "https://it.wikipedia.org/wiki?curid=2450653", "title": "Libro d'Ore Torriani", "text": "Il Libro d'Ore Torriani \u00e8 un manoscritto conservato presso il Castello di Chantilly (Mus\u00e9e Cond\u00e9 MS 83). Si tratta di un'importante opera della miniatura lombarda del XV secolo.\nStoria.\nLa committenza del codice si deve ai Torriani, antica e illustre famiglia lombarda che resse per qualche tempo la signoria di Milano. Confermano la provenienza milanese elementi come la presenza di santi locali nel calendario e l'immagine della chiesa di Santa Maria Maggiore, antica cattedrale della citt\u00e0, sormontata da una statua di Ambrogio da Milano. Le piccole dimensioni del volume (6,5x8,2\u00a0cm) lasciano inoltre ipotizzare una destinazione femminile del libro, forse una dama della corte di Ludovico Sforza.\nDescrizione.\nIl manoscritto comprende trenta miniature: dodici illustrano il calendario e diciotto gli uffici della Vergine, di cui sei a piena pagina e dodici iniziali istoriate con architetture di fantasia da cui si dipartono racemi floreali recanti putti, uccelli e conigli. \nIl corredo illustrativo pu\u00f2 essere ricondotto alla bottega milanese diretta da Giovanni Ambrogio de Predis: un prestigioso atelier la cui produzione appare aggiornata sugli esiti pi\u00f9 recenti della pittura lombarda di fine Quattrocento, e segnatamente di Leonardo da Vinci, con cui de Predis collabor\u00f2 nel 1483 alla \"Vergine delle Rocce\". La decorazione dei margini, ispirata ai codici franco-fiamminghi, e costituita da tralci fioriti, animali e gioielli dipinti con attenta resa naturalistica, si deve al giovane Matteo da Milano, uno dei pi\u00f9 importanti miniatori di origine milanese, che fu in seguito al servizio delle pi\u00f9 celebri famiglie regnanti d'Italia, dai Ghislieri agli Estensi, ai Medici.\nLegatura.\nIl Libro d'Ore Torriani \u00e8 uno dei pochi manoscritti dell'epoca ad aver conservato la legatura originale, e ci\u00f2 lo rende un oggetto di eccezionale rarit\u00e0. I due piatti, in argento filigranato e dorato, sono arricchiti di cammei in avorio e madreperla, raffiguranti \"Santa Caterina e santa Lucia circondate da cherubini\". All'interno dei piatti sono inseriti quattordici smalti dipinti, raffiguranti il \"Bacio di Giuda\", l'\"Andata al Calvario\" e dodici busti di \"Santi\"."}
{"id": "2450655", "revid": "1450446", "url": "https://it.wikipedia.org/wiki?curid=2450655", "title": "Melitopol'", "text": "Melitopol' () \u00e8 una citt\u00e0 dell'Ucraina sud-orientale nell'oblast' di Zapori\u017e\u017eja. La citt\u00e0 \u00e8 caduta nelle mani delle forze russe il 24 febbraio 2022, durante la crisi russo-ucraina del 2021-2022. \nLa sua popolazione \u00e8 stimata in 156.984 abitanti nel 2013. \nFu fondata nel 1784 sotto il regno di Caterina II di Russia col nome di \"Kyzil-Jar\". Dal 1816 al 1842 si chiam\u00f2 \"Novoaleksandrovka\"."}
{"id": "2450656", "revid": "55109979", "url": "https://it.wikipedia.org/wiki?curid=2450656", "title": "Melitopol", "text": ""}
{"id": "2450671", "revid": "1305772", "url": "https://it.wikipedia.org/wiki?curid=2450671", "title": "Wraith", "text": "Wraith \u00e8 un termine dialettale di origine scozzese, che pu\u00f2 significare \"fantasma\", \"spettro\" o \"apparizione\". \nNel periodo del Romanticismo si diffuse nella letteratura e nella lingua inglese. Nella moderna letteratura fantasy il significato del termine deriva dall'uso che ne fece J. R. R. Tolkien per descrivere in lingua inglese i Nazg\u00fbl o \"Spettri dell'Anello\" (\"Ring-Wraiths\" nell'originale), e indica in genere una creatura non-morta di indole maligna e aggressiva."}
{"id": "2450672", "revid": "767487", "url": "https://it.wikipedia.org/wiki?curid=2450672", "title": "LoveDeath", "text": " \u00e8 un film del 2006, diretto da Ry\u016bhei Kitamura, tratto dal manga \"69\" di Tsutomu Takahashi.\nTrama.\nSai, un aspirante yakuza, incontra in un locale Sheila. Dopo tre giorni la ragazza scompare, per riapparire 342 giorni dopo, portando Sai nel suo appartamento. L\u00ec, in una stanza, \u00e8 chiuso un uomo che grida. Sai prende un coltello e apre la porta. L'uomo esce, armato a sua volta di un coltello, e i due iniziano una lotta, durante la quale l'uomo viene colpito da una serie di proiettili sparati da un gruppo di yakuza capitanati da un uomo chiamato numero 2. Questi dice a Sai che Sheila ha rubato dei soldi appartenenti al suo boss, Gon, e che la ragazza \u00e8 la donna del boss.\nSai e Sheila vengono cos\u00ec portati al cospetto di Gon. Sai viene torturato con dei cavi elettrici, mentre Sheila viene minacciata da Gon con un vibratore a forma di pistola e con una frusta. Sai riesce a liberarsi e uccide i suoi aguzzini, quindi si reca da Gon e gli spara in mezzo alle gambe, prende Sheila e i due fuggono su una macchina.\nNell'appartemento di Sheila, l'uomo colpito dai proiettili si rialza integro, grazie ad un giubbotto antiproiettile, e chiama i rinforzi, rivelando di essere un poliziotto. Sul luogo arrivano due suoi colleghi, che notano la testa spaccata dell'uomo, che per\u00f2 non si accorge di niente.\nGon si fa curare, mentre nel suo quartier generale irrompono i due strani poliziotti, che ottengono dallo yakuza le informazioni inerenti Sai e Sheila. Sulle tracce dei ragazzi Gon mette anche un gruppo composto da una ragazza e da cinque ragazzi, che iniziano ad uccidere senza alcun motivo chiunque incontrino.\nDopo varie avventure, Sai e Sheila si recano in un locale gestito da un'ex fidanzata del ragazzo, che si rivela essere la figlia del boss. Nel locale arrivano i due poliziotti, il gruppo di assassini e numero 2 insieme ai suoi uomini. Il gruppo di folli assassini spara improvvisamente sul boss, facendogli esplodere la testa. La ragazza che era con lui tira fuori improvvisamente un mitra, falciando il gruppo. A uno dei poliziotti parte un colpo che colpisce alla guancia l'altro poliziotto, che spara al collega. Numero 2 spara a Sai, mentre Sheila viene portata via con la forza.\nUno yakuza telefona a Sai, che si \u00e8 ripreso, e gli dice dove si trovano i soldi. Sai telefona quindi a numero 2 e gli propone uno scambio: i soldi in cambio di Sheila. Numero 2 accetta. Sul luogo dello scambio appaiono improvvisamente il poliziotto con la testa spaccata e un suo collega, precedentemente nascosti sotto terra da Sai. Ne scaturisce una sparatoria, durante la quale gli yakuza vengono uccisi, il poliziotto si accorge finalmente di avere la testa spaccata e muore, mentre il suo collega ha un attacco di cuore. Sai spara a numero 2 e fugge con i soldi insieme a Sheila. I due si fermano per\u00f2 dopo pochi metri, a causa delle gravi ferite riportate dal ragazzo. Improvvisamente appare numero 2, che vaneggia e viene investito da una macchina guidata da Gon, che armato del vibratore a forma di pistola e di una vera arma affronta Sai, puntandogli sulla testa la pistola. Approfittando di un attimo di distrazione, Sai spara in testa a Gon, quindi si gira verso Sheila, che \u00e8 sparita.\nSai incontra Sheila in un locale, e i due iniziano a viaggiare senza una meta. Durante il viaggio, Sai sembra svenire, ma \u00e8 solo uno scherzo, e i due giovani continuano sorridenti il loro viaggio."}
{"id": "2450673", "revid": "94647", "url": "https://it.wikipedia.org/wiki?curid=2450673", "title": "Rerum vulgarium fragmenta", "text": ""}
{"id": "2450674", "revid": "183483", "url": "https://it.wikipedia.org/wiki?curid=2450674", "title": "Campionato del Mondo di Calcio da Tavolo 2006 - Categoria individuale Under19", "text": ""}
{"id": "2450676", "revid": "183483", "url": "https://it.wikipedia.org/wiki?curid=2450676", "title": "Campionato del Mondo di Calcio da Tavolo 2006 - Categoria individuale Veterans", "text": ""}
{"id": "2450678", "revid": "183483", "url": "https://it.wikipedia.org/wiki?curid=2450678", "title": "Campionato del Mondo di Calcio da Tavolo 2006 - Categoria squadre Femminile", "text": ""}
{"id": "2450679", "revid": "26891", "url": "https://it.wikipedia.org/wiki?curid=2450679", "title": "De Havilland DH.4", "text": ""}
{"id": "2450680", "revid": "767487", "url": "https://it.wikipedia.org/wiki?curid=2450680", "title": "Gui Gui", "text": "Biografia.\nNel 2006, Gui Gui debutt\u00f2 come uno dei nove componenti del girl group Hei Se Hui Mei Mei, che cambi\u00f2 nome in Hey Girl nel 2008.\nDurante l'estate del 2007, debutt\u00f2 come attrice nel drama \"Brown Sugar Macchiato\" insieme alle altre Hey Girl e al gruppo dei Lollipop F. Insieme, realizzarono la colonna sonora della serie. Gui Gui apparve poi \"Pi Li MIT\", insieme ad Aaron Yan dei Fahrenheit. Entrambi firmarono poi un contratto per iniziare le riprese di un altro drama, \"Momo Love\", basato sul manga giapponese bestseller \"Momoka Typhoon\". Le riprese di tale drama iniziarono, ma furono successivamente cancellate a causa di una decisione della compagnia. Fu dichiarato, infatti, che Gui Gui era troppo impegnata con altri affari riguardanti il suo contratto. Aaron Yan, d'altro canto, fu assegnato come protagonista ad un altro drama, \"Love Buffet\". Quando le riprese della serie ricominciarono, i loro ruoli furono assegnati a Jiro Wang e Cyndi Wang.\nNel 2009, Gui Gui lasci\u00f2 le Hey Girl. Dopo aver presentato vari programmi televisivi, nel 2011 film\u00f2 le serie \"I, My Brother\" e \"Painted Skin\". Nel 2013, prese parte al reality show sudcoreano \"Uri gyeolhonhaess-eo-yo\", in cui finse di essere sposata con il cantante Taecyeon della band 2PM.\nNel 2013 si sposa con un membro della k-pop boyband 2PM Ok Taec-yeon."}
{"id": "2450681", "revid": "183483", "url": "https://it.wikipedia.org/wiki?curid=2450681", "title": "Campionato del Mondo di Calcio da Tavolo 2006 - Categoria squadre Open", "text": ""}
{"id": "2450687", "revid": "183483", "url": "https://it.wikipedia.org/wiki?curid=2450687", "title": "Campionato del Mondo di Calcio da Tavolo 2006 - Categoria squadre Under15", "text": ""}
{"id": "2450688", "revid": "339392", "url": "https://it.wikipedia.org/wiki?curid=2450688", "title": "Bovaro del Bernese", "text": ""}
{"id": "2450689", "revid": "183483", "url": "https://it.wikipedia.org/wiki?curid=2450689", "title": "Campionato del Mondo di Calcio da Tavolo 2006 - Categoria squadre Under19", "text": ""}
{"id": "2450690", "revid": "110157", "url": "https://it.wikipedia.org/wiki?curid=2450690", "title": "Scott Robertson (tuffatore)", "text": "Ha partecipato alle Olimpiadi di Pechino 2008, classificandosi 8\u00ba insieme al compagno di squadra Robert Newbery nel trampolino 3 m maschile sincronizzato con 393,80 punti complessivi. \u00c8 inoltre arrivato terzo sempre insieme a Newbery nella coppa del mondo della FINA, tenuta nella capitale cinese nel 2008."}
{"id": "2450693", "revid": "183483", "url": "https://it.wikipedia.org/wiki?curid=2450693", "title": "Campionato del Mondo di Calcio da Tavolo 2006 - Categoria squadre Veterans", "text": ""}
{"id": "2450695", "revid": "23076", "url": "https://it.wikipedia.org/wiki?curid=2450695", "title": "C.v.d.", "text": ""}
{"id": "2450696", "revid": "183483", "url": "https://it.wikipedia.org/wiki?curid=2450696", "title": "Campionato del Mondo di Calcio da Tavolo 2007", "text": ""}
{"id": "2450697", "revid": "183483", "url": "https://it.wikipedia.org/wiki?curid=2450697", "title": "Campionato del Mondo di Calcio da Tavolo 2008", "text": ""}
{"id": "2450700", "revid": "121104803", "url": "https://it.wikipedia.org/wiki?curid=2450700", "title": "Arto Lindsay", "text": "Pur essendo nato negli Stati Uniti, Lindsay ha vissuto gran parte della sua infanzia e della sua giovinezza in Brasile al seguito dei genitori, missionari presbiteriani.\nMusicalmente \u00e8 stato influenzato tanto dal tropicalismo di Caetano Veloso e Gilberto Gil, quanto dal free jazz e dalla musica sperimentale statunitense. Tra le influenze extramusicali \u00e8 invece da ricordare il performer Vito Acconci.\nBiografia.\nTornato negli Stati Uniti a met\u00e0 degli anni settanta, \u00e8 stato uno dei principali esponenti della \"no wave\" con i DNA, il suo primo gruppo di cui facevano parte anche Robin Lee Crutchfield alle tastiere e Ikue Mori alla batteria. La band, caratterizzata da sonorit\u00e0 cacofoniche ed estremamente sperimentali, \u00e8 comparsa nel 1978 nella compilation \"No New York\" prodotta da Brian Eno. Successivamente, insieme a John Lurie, Evan Lurie, Steve Piccolo e Tony Fier, ha dato vita ai Lounge Lizards, gruppo seminale per lo sviluppo del cosiddetto punk jazz.\nConosciuto per la sua voce sommessa e per il suo stile chitarristico rumoroso e atonale, Lindsay ha realizzato dischi e collaborazioni con alcuni dei pi\u00f9 importanti musicisti dell'avanguardia newyorkese, tra i quali Brian Eno, Bill Frisell, Laurie Anderson, David Byrne e John Zorn.\nNegli anni novanta ha recuperato la sua passione per la bossa nova collaborando con molti musicisti brasiliani, producendo tra gli altri i dischi di maggior successo di Marisa Monte."}
{"id": "2450702", "revid": "1543377", "url": "https://it.wikipedia.org/wiki?curid=2450702", "title": "Locomotiva FCL 250", "text": "Le locomotive a vapore gruppo 250 erano un gruppo di 3 locotender a tre assi di costruzione svizzera, alimentate a carbone, che la Mediterranea Calabro Lucane acquisirono usate per il servizio sulle proprie linee a scartamento ridotto.\nStoria.\nLe MCL acquistarono le locomotive nel 1915 dalla compagnia svizzera BOB, che le aveva utilizzate sulla propria rete del bernese fino alla elettrificazione, per l'utilizzo sulle proprie linee con tratte a cremagliera; vennero immatricolate nel gruppo con i numeri 251, 252, 253 e prestaarono servizio sulla linea Lagonegro-Spezzano Albanese dal 1916 fino al 1937, quando vennero accantonate e sostituite dalle pi\u00f9 moderne e potenti unit\u00e0 dei gruppi MCL 400 e MCL 500. Vennero tutte demolite all'inizio degli anni sessanta.\nCaratteristiche.\nLe locomotive erano state costruite dalla fabbrica svizzera \"Schweizerische Lokomotiv- und Maschinenfabrik\" di Winterthur a 3 assi accoppiati e del tipo locotender; erano macchine appartenenti alla prima serie HG 3/3, di tipo piuttosto antiquato, a ruote interne al carro e il moto veniva trasmesso ad esse tramite una manovella esterna alla quale faceva capo la biella di accoppiamento. Erano inoltre munite di ruota dentata per la trazione a cremagliera con dentatura tipo \"Strub\", escludibile durante la marcia in aderenza naturale.\nDeposito locomotive di assegnazione.\nDurante la loro permanenza sulla Lagonegro-Spezzano Albanese le locomotive furono assegnate ai depositi di Castrovillari e Lagonegro."}
{"id": "2450705", "revid": "76963", "url": "https://it.wikipedia.org/wiki?curid=2450705", "title": "Beverly Lynne", "text": "Biografia.\nMeglio conosciuta come Beverly Lynne, ha interpretato numerosi film erotici e horror.\nEra una cheerleader nella NFL per i Philadelphia Eagles, attivit\u00e0 che ha intrapreso dal 1998 al 2000. Nel 2001 ha avuto il suo primo ruolo nel film \"The Zombie Chronichles\", per poi apparire in numerosi film e serial softcore che le hanno portato grande popolarit\u00e0 tra i fan del genere. Negli ultimi anni \u00e8 stata protagonista o co-protagonista dei bikini-movies diretti dal regista Fred Olen Ray, prodotti direttamente per il mercato home video. La maggior parte delle volte questi film sono parodie erotiche di ben pi\u00f9 famose pellicole campioni d'incasso.\nNel 2010 \u00e8 diventata produttrice di una webserie softcore dal titolo \"Tanya X\", parodia sexy di \"007\", dove interpreta il personaggio principale, gi\u00e0 ricoperto in alcuni film di Fred Olen Ray. Alla serie partecipano in alcuni ruoli Evan Stone, Randy Spears, Christine Nguyen e Monique Parent.\nVita privata.\nNel 2006 si \u00e8 sposata con l'attore Glen Meadows, da cui ha avuto una figlia. Nell'agosto 2013 ha annunciato sul proprio sito internet la separazione dal marito. Qualche mese dopo ha annunciato la riconciliazione."}
{"id": "2450708", "revid": "1442080", "url": "https://it.wikipedia.org/wiki?curid=2450708", "title": "Ordina Open 2008 - Singolare femminile", "text": "Il singolare dell'Ordina Open 2008 \u00e8 stato un torneo di tennis facente parte del WTA Tour 2008.\nAnna \u010cakvetadze era la detentrice del titolo, ma ha perso ai quarti contro Al'ona Bondarenko.\nTamarine Tanasugarn ha vinto in finale 7\u20135, 6\u20133, contro Dinara Safina.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2450713", "revid": "729019", "url": "https://it.wikipedia.org/wiki?curid=2450713", "title": "Primera Divisi\u00f3n &quot;C&quot;", "text": "La Primera Divisi\u00f3n \"C\" \u00e8 il terzo livello del campionato colombiano di calcio. \u00c8 formata da 20 squadre, divise in due gruppi, ed \u00e8 organizzata dalla Divisi\u00f3n Mayor del F\u00fatbol Colombiano (Dimayor).\nSquadre.\nZona 1\nZona 2"}
{"id": "2450717", "revid": "400694", "url": "https://it.wikipedia.org/wiki?curid=2450717", "title": "ReWorked", "text": "ReWorked \u00e8 un album in studio del cantante statunitense RuPaul, pubblicato nel 2006.\nDescrizione.\nL'album, pubblicato dall'etichetta discografica RuCo Inc. in formato CD e download digitale, contiene remix di brani tratti dai suoi precedenti album."}
{"id": "2450719", "revid": "767487", "url": "https://it.wikipedia.org/wiki?curid=2450719", "title": "Antologia napoletana", "text": "Antologia napoletana \u00e8 un album di Roberto Murolo, pubblicato dall'etichetta discografica Polydor il 16 aprile 1996."}
{"id": "2450724", "revid": "108002", "url": "https://it.wikipedia.org/wiki?curid=2450724", "title": "De Havilland Dash 8", "text": ""}
{"id": "2450731", "revid": "61051", "url": "https://it.wikipedia.org/wiki?curid=2450731", "title": "Raytheon Aircraft Company", "text": ""}
{"id": "2450735", "revid": "697352", "url": "https://it.wikipedia.org/wiki?curid=2450735", "title": "Raytheon", "text": ""}
{"id": "2450736", "revid": "697352", "url": "https://it.wikipedia.org/wiki?curid=2450736", "title": "Supermodel (You Better Work)", "text": "Supermodel (You Better Work) \u00e8 un brano musicale di genere house/dance pop interpretato dalla drag queen RuPaul, composto dallo stesso cantante insieme a Jimmy Harry e Larry Tee e pubblicato il 17 novembre 1992 in CD e vinile da 12\" come terzo singolo tratto dall'album \"Supermodel of the World\" dall'etichetta discografica Tommy Boy Records.\nLa canzone ricevette una cover nel 2003 dalla cantante dance-pop Taylor Dayne per la colonna sonora del film \"\".\nTracce.\nPubblicazione originale.\nCD versione USA\nPubblicazione del 2006.\nMaxi-Single 9 tracce USA\nCD #1 Australia\nCD #2 Australia"}
{"id": "2450737", "revid": "767487", "url": "https://it.wikipedia.org/wiki?curid=2450737", "title": "Distretto di B\u016blandy", "text": "Il distretto di B\u016blandy (in kazako: \u0411\u04b1\u043b\u0430\u043d\u0434\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Makinsk."}
{"id": "2450743", "revid": "834", "url": "https://it.wikipedia.org/wiki?curid=2450743", "title": "Luan Jujie", "text": ""}
{"id": "2450747", "revid": "108562649", "url": "https://it.wikipedia.org/wiki?curid=2450747", "title": "Distretto di Egindik\u00f6l", "text": "Il distretto di Egindik\u00f6l (in : \u0415\u0433\u0456\u043d\u0434\u0456\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Egindik\u00f6l."}
{"id": "2450751", "revid": "729019", "url": "https://it.wikipedia.org/wiki?curid=2450751", "title": "Looking Good, Feeling Gorgeous", "text": "Looking Good, Feeling Gorgeous \u00e8 un brano musicale di genere dance/house interpretato da RuPaul, prodotto dallo stesso cantante insieme a Tom Trujillo e pubblicato nel 2004 come primo singolo tratto dall'album \"Red Hot\".\nIl singolo raggiunge il #3 nella classifica australiana.\nNel video del singolo appare la drag queen Shirley Q. Liquor."}
{"id": "2450752", "revid": "729019", "url": "https://it.wikipedia.org/wiki?curid=2450752", "title": "Hyundai Dynasty", "text": "La Hyundai Dynasty \u00e8 un'autovettura berlina di grande taglia (quelle definite solitamente come \"ammiraglie\") prodotta dalla casa automobilistica coreana Hyundai Motor Company a partire dal 1996.\nIl contesto.\nLa Dynasty nasce come ammiraglia lussuosa della gamma Hyundai asiatica ma ad un gradino superiore trovavamo il modello Equus ancor pi\u00f9 grande e lussuoso. La linea della vettura lunga oltre 5,1 metri, si basa su elementi semplici, design squadrato ma con frontale leggermente arrotondato, fanaleria anteriore sdoppiata con elementi circolari e rettangolari, mascherina di dimensioni importanti e logo applicato sul cofano motore.\nIl coefficiente di resistenza aerodinamica possiede un valore pari a 0,45 mentre la piattaforma a trazione anteriore viene utilizzata anche dalla pi\u00f9 compatta Hyundai Grandeur e adotta sospensioni indipendenti a controllo automatico sia al retrotreno che all'avantreno.\nLa dotazione di serie comprendeva l'ABS, il controllo elettronico di stabilit\u00e0 (introdotto nei primi anni 2000), i cerchi in lega, e gli interni in velluto oppure in pelle con poltrone regolabili elettricamente. Il cambio per tutte le versioni era un automatico con convertitore.\nLa vettura \u00e8 stata prodotta ad Ulsan (in Corea del Sud) per 9 anni fino al 2005 sostituita soltanto 3 anni dopo dalla Hyundai Genesis che segna il ritorno della trazione posteriore per le ammiraglie Hyundai.\nMotorizzazioni.\nDue le motorizzazioni benzina disponibili: un propulsore 3,0 litri V6 facente parte della famiglia motoristica \"\u03a3Sigma\" e un 3,5 litri sempre V6 derivato dal 3,0 ma leggermente pi\u00f9 potente."}
{"id": "2450753", "revid": "6923", "url": "https://it.wikipedia.org/wiki?curid=2450753", "title": "Robert Newbery", "text": "Ha sposato la compagna di nazionale Chantelle Michell.\nBiografia.\nHa partecipato a tre edizioni dei Giochi Olimpici, conquistando tre medaglie di bronzo nelle edizioni 2000 e 2004, in competizioni da piattaforma e trampolino sincronizzato con il compagno di squadra Mathew Helm. Con lui ha anche raggiunto il 4\u00ba posto nella piattaforma 10 metri durante la sua ultima partecipazione alle Olimpiadi nel 2008. Questa edizione l'ha anche visto gareggiare insieme a Scott Robertson nel trampolino 3\u00a0m sincronizzato dove hanno conquistando solo un 8\u00ba posto, ed infine nella competizione singolare dal trampolino dove \u00e8 arrivato al 9\u00ba piazzamento complessivo. Si \u00e8 successivamente ritirato dalle competizioni."}
{"id": "2450756", "revid": "599013", "url": "https://it.wikipedia.org/wiki?curid=2450756", "title": "Evgenij Vajcechovskij", "text": "Pratica le competizioni di speed.\n\u00c8 stato, insieme a Sergej Sinitsyn, il dominatore della Coppa del mondo speed di arrampicata nel primo decennio del nuovo millennio, vincendone tre edizioni e arrivando tre volte secondo.\nDetiene il record sul muro omologato dei 15 metri in 5\"88, stabilito il 13 ottobre 2012 durante la semifinale di Xining, quinta tappa della Coppa del mondo di arrampicata 2012.\nBiografia.\nHa cominciato a partecipare alle competizioni internazionali nel 2003 a diciassette anni. Dopo un anno di apprendistato nel 2004 \u00e8 gi\u00e0 secondo nella classifica finale di coppa del mondo.\nHa vinto un Campionato nel mondo nel 2005 a Monaco di Baviera e tre volte la Coppa del mondo speed di arrampicata, nel 2005, 2006 e 2008."}
{"id": "2450758", "revid": "767487", "url": "https://it.wikipedia.org/wiki?curid=2450758", "title": "Distretto di E\u0144bek\u0161ilder", "text": "Il distretto di E\u0144bek\u0161ilder (in kazako: \u0415\u04a3\u0431\u0435\u043a\u0448\u0456\u043b\u0434\u0435\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Stepnjak."}
{"id": "2450759", "revid": "709565", "url": "https://it.wikipedia.org/wiki?curid=2450759", "title": "De Havilland DH.50", "text": "Il de Havilland DH.50 fu un monomotore biplano da trasporto passeggeri prodotto dall'azienda britannica de Havilland Aircraft Company negli anni venti.\nRealizzato principalmente negli stabilimenti siti nei pressi dell'aerodromo di Stag Lane venne costruito su licenza anche in Australia, Belgio e Cecoslovacchia.\nStoria.\nSviluppo.\nNei primi anni venti del XX secolo, Geoffrey de Havilland si rese conto che il grande surplus di DH.9 della Prima guerra mondiale andava sostituito, pertanto progett\u00f2 un aereo da trasporto passeggeri basandosi sull'esperienza accumulata lavorando sull'Havilland DH.9; fu ribattezzato de Havilland DH.50. Questo velivolo avrebbe permesso a quattro passeggeri di volare in comodit\u00e0 alloggiati in una cabina chiusa sita tra le ali, mentre il pilota era alloggiato dietro i passeggeri in una cabina aperta.\nIl primo DH.50, registrato come \"G-EBFN\", vol\u00f2 nel mese di agosto 1923 e fu utilizzato dopo pochi giorni da Alan Cobham per vincere il premio di affidabilit\u00e0 durante dei voli di collaudo tra Copenaghen e G\u00f6teborg. Solo 17 aerei furono realizzati dalla de Havilland, gli altri furono costruiti sotto licenza e montarono una grande variet\u00e0 di propulsori diversi.\nNel 1924, Cobham vinse la King's Cup Race, una gara aerea di velocit\u00e0, utilizzando sempre il prototipo \"G-EBFN\" e toccando una velocit\u00e0 media di 171\u00a0km/h (106\u00a0mph). Cobham test\u00f2 sempre questo velivolo in diversi voli a lungo raggio finch\u00e9 l'aereo non fu sostituito dal secondo DH.50 realizzato. Questo velivolo, siglato \"G-EBFO\", fu equipaggiato con il motore Armstrong Siddeley Jaguar e fu ribattezzato DH.50J. Fu utilizzato sempre da Cobham che gli fece percorrere 25,750\u00a0km (16.000 miglia) sulla rotta Croydon-Citt\u00e0 del Capo tra il novembre 1925 e febbraio 1926. L'aereo venne poi modificato in idrovolante con l'aggiunta di due galleggianti simili (prodotti da Short Brothers a Rochester) e utilizzato in un volo di ricognizione in Australia nel 1926. Durante il volo di andata tra l'Inghilterra e l'Australia rimase ucciso un ingegnere di Cobham, A.B. Elliot, colpito durante il sorvolo del deserto tra Baghdad e Bassora. Il posto dell'ingegnere ucciso fu preso allora dal Sergente Ward, anch'esso un ingegnere ma al servizio della RAF.\nSempre nel 1926 un DH.50A idrovolante fu utilizzato nel primo volo internazionale compiuto dalla Royal Australian Air Force; il capitano Richard Williams e due suoi colleghi furono impegnati per tre mesi in un viaggio di andata e ritorno da Point Cook, Victoria fino in Oceania, compiendo 16.093\u00a0km (10.000 miglia).\nProduzione su licenza.\nIl velivolo fu molto popolare in Australia e pertanto fu concessa la licenza per la produzione \"in situ\" e vennero costruiti 16 esemplari. La compagnia aerea Qantas costru\u00ec quattro DH.50A e tre DH.50J, la Western Australian Airlines fece realizzare tre DH.50A mentre la Larkin Aircraft Supply Company ottenne un solo DH.50A. La societ\u00e0 belga Soci\u00e9t\u00e9 Anonyme Belge de Constructions A\u00e9ronautiques (SABCA) ne costru\u00ec tre a Bruxelles, mentre la Aero Vodochody ne realizz\u00f2 sette a Praga. Uno dei velivoli prodotti per la Qantas fu il primo aereo utilizzato nel Royal Flying Doctor Service."}
{"id": "2450762", "revid": "1888309", "url": "https://it.wikipedia.org/wiki?curid=2450762", "title": "Palazzo Manzi", "text": "Palazzo Manzi si trova nella piazza principale, affacciata sul lago e sul vecchio molo, di Dongo, sul lago di Como.\nStoria.\nSede municipale dal 1937, il palazzo era la dimora della nobile famiglia Polti-Petazzi, che lo fece costruire tra gli anni Venti e Trenta dell'Ottocento, su progetto di Pietro Gilardoni.\nSulla piazza antistante il palazzo, il 28 aprile 1945 vennero fucilati alcuni gerarchi fascisti che erano stati catturati assieme a Mussolini.\nAll'interno del palazzo ha sede il Museo della Fine della Guerra, inaugurato nel 2014.\nDescrizione.\nL'esterno \u00e8 sobrio e semplice, e corrisponde perfettamente ai dettami dello stile neoclassico, in voga al tempo della costruzione dell'edificio. La facciata \u00e8 divisa in quattro piani, con al piano nobile una balconata centrale e due balconcini laterali. Al centro, il portale d'ingresso con un arco a tutto sesto.\nEntrando dal portone (su cui ancora si vedono i battenti con incisa una P, iniziale della famiglia Polti-Petazzi), si vedono sulla sinistra una lapide che ricorda Giuseppina Manzi, l'ultima proprietaria del palazzo, che nel 1937 mor\u00ec senza eredi e don\u00f2 l'edificio alla comunit\u00e0, e sulla destra un'altra lapide, posta a memoria della fine del Fascismo.Al piano superiore, oltre agli uffici comunali, trovano posto una cappella dedicata all'Immacolata, una biblioteca contenente oltre 4000 libri antichi e la cosiddetta \"Sala d'Oro.\" \nSala d'Oro.\nChiamata in questo modo per le dorature su stucchi e fregi al suo interno, la \"Sala d'Oro\" era il salone d'onore del palazzo. \u00c8 caratterizzata dallo stile neoclassico: la pianta \u00e8 rettangolare, il soffitto a volta, e lungo il perimetro della sala corre un elegante ballatoio con ringhiera in ferro battuto e decori dorati.\nLa volta e le pareti sono affrescate con diversi episodi mitologici, quasi tutti ispirati al tema dell'azione civilizzatrice delle arti, soprattutto la musica.\nAl centro della volta, un grande affresco raffigurante il \"Parnaso\", monte sacro alle Muse, dipinto da Giuseppe Lavelli (allievo di Andrea Appiani): vi si vede Apollo che suona la cetra, circondato dalle Nove Muse, a fianco della sorgente dispensatrice di ispirazione poetica; sullo sfondo si scorge il cavallo alato Pegaso."}
{"id": "2450764", "revid": "729019", "url": "https://it.wikipedia.org/wiki?curid=2450764", "title": "Scuola di applicazione dell'Aeronautica Militare", "text": "La Scuola di applicazione dell'Aeronautica Militare, in sigla SAAM, era la scuola, con sede a Firenze, dove venivano istruiti gli ufficiali di complemento dell'Aeronautica Militare non destinati ad attivit\u00e0 di volo. Oggi questa figura di ufficiali, in seguito alla riforma del servizio di leva, non \u00e8 pi\u00f9 presente e la sede della SAAM \u00e8 stata destinata ad altri usi.\nDurante la frequenza, gli allievi erano noti con il nome di allievi ufficiali di complemento, in sigla A.U.C. Il corso durava 3 mesi e si completava dopo il periodo di formazione, addestramento e gli esami finali, con la nomina al grado di sottotenente.\nNel periodo di formazione, gli allievi ufficiali venivano istruiti alla disciplina militare, all'uso delle armi e gli veniva impartita una formazione delle principali nozioni militari. Era considerato un periodo abbastanza duro, ma al tempo stesso creava un forte spirito di gruppo.\nAl termine del corso, gli ufficiali venivano inviati presso i reparti per svolgere il \"servizio di prima nomina\" con il quale assolvere agli obblighi di leva. Era possibile prolungare la permanenza nella forza armata, affrontando un concorso interno, vincendo il quale si rimaneva in servizio per tre anni, fino al raggiungimento del grado tenente di complemento."}
{"id": "2450768", "revid": "729019", "url": "https://it.wikipedia.org/wiki?curid=2450768", "title": "Stazione di Lecce", "text": "La stazione di Lecce \u00e8 la stazione ferroviaria al servizio della citt\u00e0 di Lecce, terminale della ferrovia Adriatica e delle linee regionali pugliesi Martina Franca-Lecce e Lecce-Otranto delle Ferrovie del Sud Est.\nStoria.\nLa stazione fu aperta il 15 gennaio 1866 assieme al tronco proveniente da Brindisi della ferrovia Adriatica. L'impianto rimase scalo terminale della lunga linea fino al 1\u00ba febbraio 1868, quando fu aperto il tronco per Zollino.\nDal momento della sua apertura fino alla statalizzazione delle ferrovie, la stazione fu gestita dalla Societ\u00e0 Italiana per le strade ferrate meridionali, dopodich\u00e9 fu gestita dalle Ferrovie dello Stato (FS).\nIl 27 maggio 1907 fu collegata a Francavilla Fontana da una linea ferroviaria secondaria inaugurata dalle Ferrovie dello Stato, primo nucleo della linea per Martina Franca gestita dalle Ferrovie del Sud Est.\nDal 1933, la Lecce-Maglie-Otranto, parte terminale della Adriatica, pass\u00f2 all'esercizio delle Ferrovie del Sud Est.\nStrutture e impianti.\nL'impianto ferroviario si trova in piazzale Oronzo Massari, non lontano dal centro storico della citt\u00e0.\nL'edificio di stazione risente dei canoni stilistici in voga nella seconda met\u00e0 del XIX secolo e consta di una struttura centrale a due elevazioni con torre dell'orologio centrale e due corpi laterali allungati a una elevazione.\nLa stazione \u00e8 dotata di otto binari.\nDa lungo tempo previsti, i lavori di ribaltamento della stazione ferroviaria sono cominciati nel primo trimestre 2019, al fine di rendere l'accesso pi\u00f9 funzionale ai passeggeri e a decongestionare l'area dove attualmente si affaccia la stazione. I lavori prevedono un secondo ingresso dal lato opposto al piazzale, un parcheggio su pi\u00f9 piani e una ristrutturazione del sottopassaggio con l'aggiunta di ascensori.\nMovimento.\nLa stazione \u00e8 servita da treni regionali svolti da Trenitalia e Ferrovie del Sud Est nell'ambito dei contratti di servizio stipulati con la Regione Puglia.\nSono inoltre presenti collegamenti a lunga percorrenza effettuati anch'essi da Trenitalia.\nDa Lecce sono previste partenze straordinarie a fini turistici con il \"Salento Express\", un treno storico che percorre la rete delle Ferrovie del Sud Est organizzato dall'associazione AISAF Onlus di Lecce.\nServizi.\nLa stazione, gestita da Rete Ferroviaria Italiana ai fini del movimento e la cui area commerciale del fabbricato viaggiatori \u00e8 in carico a Centostazioni, dispone di:"}
{"id": "2450773", "revid": "3115", "url": "https://it.wikipedia.org/wiki?curid=2450773", "title": "Lucio Lazzarino", "text": "Biografia.\nLaureato con lode nel 1933 alla Scuola di Applicazione per gli Ingegneri di Pisa, nel 1935 si laurea in Ingegneria aeronautica presso l'Universit\u00e0 di Roma. Inizia a collaborare al progetto dell'idrovolante Fiat R.S.14, realizzato dalla CMASA negli stabilimenti di Marina di Pisa, e ad altri progetti, tra cui l'aereo da record Corsa Stiavelli CS.15 ad eliche controrotanti, mai realizzato per lo scoppio della Seconda guerra mondiale.\nContemporaneamente, inizia la sua attivit\u00e0 di ricerca presso l'Universit\u00e0 di Pisa, conseguendo notevoli risultati come, per esempio, la richiesta da parte dell'allora NACA (ora NASA), di tradurre e pubblicare un suo studio sulle strutture a guscio.\nNel 1940 ottiene la Libera Docenza in Costruzioni Aeronautiche, divenendo Professore nel 1944 e trasferendo poi la docenza nel 1960 sulla cattedra di Costruzione di Macchine.\nDiviene Direttore dell'Istituto di Meccanica Applicata e Aeronautica dell'Universit\u00e0 di Pisa, succedendo a Enrico Pistolesi ed ampliando le attivit\u00e0 e gli interessi di questo istituto universitario. Successivamente, fonda il Dipartimento sperimentale di Meccanica Teorica ed Applicata all'Ingegneria Aeronautica, Meccanica e Nucleare.\nPreside della Facolt\u00e0 di Ingegneria di Pisa per 23 anni dal 1965 al 1988, si fa promotore di diverse iniziative, tra cui la creazione della Facolt\u00e0 di Ingegneria dell'Universit\u00e0 degli Studi di Firenze. Termina la sua carriera accademica come Direttore del Dipartimento di Ingegneria Aerospaziale dell'Universit\u00e0 di Pisa. Nel 1989 \u00e8 nominato Professore Emerito della stessa Universit\u00e0.\nNel 1998 muore e gli viene intitolato il Dipartimento di Ingegneria Aerospaziale dell'Universit\u00e0 di Pisa.. Nel 2008, a 10 anni dalla sua scomparsa, il Comune di Pisa gli dedica il piazzale antistante la Facolt\u00e0 di Ingegneria, che da allora si chiama \"Largo Lucio Lazzarino\"."}
{"id": "2450783", "revid": "767487", "url": "https://it.wikipedia.org/wiki?curid=2450783", "title": "Distretto di Erejmentau", "text": "Il distretto di Erejmentau (in kazako: \u0415\u0440\u0435\u0439\u043c\u0435\u043d\u0442\u0430\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Erejmentau."}
{"id": "2450788", "revid": "767487", "url": "https://it.wikipedia.org/wiki?curid=2450788", "title": "Distretto di Esil (Aqmola)", "text": "Il distretto di Esil (in kazako: \u0415\u0441\u0456\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Esil."}
{"id": "2450790", "revid": "1590006", "url": "https://it.wikipedia.org/wiki?curid=2450790", "title": "Barzelletta", "text": "La barzelletta \u00e8 un breve racconto umoristico, trasmesso prevalentemente in forma orale, che mira a scatenare una reazione di ilarit\u00e0 nell'ascoltatore.\nIl meccanismo linguistico alla base della barzelletta \u00e8 normalmente il rovesciamento in forma comica, ridicola o semplicemente inusuale di una situazione normale, quotidiana, che pu\u00f2 essere condivisa e compresa da chiunque. Questo rovesciamento pu\u00f2 aversi gi\u00e0 all'inizio o nel corpo del racconto, oppure, pi\u00f9 frequentemente, al termine della storia, sfruttando cos\u00ec al massimo l'effetto sorpresa della situazione inattesa.\nLa barzelletta \u00e8 strettamente legata alla forma orale; infatti viene spesso accompagnata dalla mimica del raccontatore e da una caratterizzazione caricaturale dei protagonisti, per conferire corpo e forza al racconto. Questo probabilmente perch\u00e9 la brevit\u00e0 della vicenda, quasi sempre raccolta in poche frasi, necessita di uno stile simile al recitativo per ottenere il coinvolgimento dello spettatore e, quindi, il massimo effetto.\nProprio in questa necessit\u00e0 di interpretazione risiede il successo della barzelletta, che, se non riportata con il giusto coinvolgimento, riesce al massimo a far sorridere. In questo caso si dice normalmente che il narratore \"non le sa raccontare\". Un'altra cosa \u00e8 la \"freddura\", che condensa di solito in una o due sole frasi l'effetto comico.\nAl contrario, la barzelletta propriamente detta consta di un racconto pi\u00f9 o meno articolato, che pu\u00f2 avere come protagonisti e ignare vittime, intere categorie sociali (i politici, le forze di polizia), popolazioni (negli USA sono particolarmente diffuse le barzellette sui polacchi, sugli italiani, sugli irlandesi e in Francia sui belgi), personaggi famosi, addirittura sistemi politico-economici (come la \"Hai due mucche\"): in una parola qualsiasi persona si decida di ridicolizzare. Esistono comunque alcuni personaggi ricorrenti della barzelletta, fra i quali \u00e8 degno di nota il bambino noto in Italia come \"Pierino\", un po' monello ma furbetto, assai diffuso nelle barzellette di tutta Europa.\nEsiste un'eccezione del termine barzelletta, ovvero \"rivata\"; questo sostantivo identifica con esso delle battute umoristiche verbali molto brevi (alcune di poche parole), molto spesso di derivazione tipicamente dialettale, le quali non escludono l'utilizzo di parole molto colorite per dare l'effetto immediato alla frase stessa. La \"rivata\" si inserisce il pi\u00f9 delle volte nel contesto di una conversazione ma non si esclude il fatto che si estrapoli anche senza un apparente motivo.\nIl termine \u00e8 di etimo incerto, e, in poesia e musica, definisce anche una ballata di pi\u00f9 strofe destinata ad un accompagnamento musicale, particolarmente diffusa fra il XV e il XVI secolo, sempre di tono lieve e di argomento scherzoso.\nNello spettacolo italiano uno dei pi\u00f9 noti raccontatori di barzellette \u00e8 stato Gino Bramieri."}
{"id": "2450792", "revid": "1442080", "url": "https://it.wikipedia.org/wiki?curid=2450792", "title": "Ordina Open 2008 - Doppio maschile", "text": "Jeff Coetzee e Rogier Wassen erano le detentrici del titolo, ma Coetzee ha deciso di non partecipare quest'anno.\nSolo Wassen ha partecipato facendo coppia con Jean-Claude Scherrer, ma ha perso al 1\u00ba turno contro Steve Darcis e Marc Gicquel.\nIl doppio maschile del torneo di tennis Ordina Open 2008, facente parte dell'ATP Tour, ha avuto come vincitori Mario An\u010di\u0107 e J\u00fcrgen Melzer hanno vinto in finale 7\u20136(5), 6\u20133, contro Mahesh Bhupathi e Leander Paes."}
{"id": "2450806", "revid": "287204", "url": "https://it.wikipedia.org/wiki?curid=2450806", "title": "\u00c5ngerman\u00e4lven", "text": "L'\u00c5ngerman\u00e4lven \u00e8 un fiume della Svezia settentrionale. \u00c8 uno dei cinque fiumi pi\u00f9 importanti della Svezia e il suo bacino idrografico, commisurato alla sua lunghezza, \u00e8 costituito per ben 1250\u00a0km\u00b2 da laghi.\nNasce dalla zona montuosa al confine con la Norvegia ed \u00e8 composto in tre rami. Successivamente attraversa una zona occupata in massima parte da foreste sfociando infine nel Golfo di Botnia, in prossimit\u00e0 di cui si allarga in una specie di estuario a 16 chilometri a nord-est di H\u00e4rnosand.\nHa portate variabili, caratterizzate da piene primaverili e magre estive. Alcune sue cascate sono sfruttate per la produzione di energia elettrica tramite centrali. \u00c8 navigabile a partire da Solleftea, una zona tra le pi\u00f9 importanti della Svezia per l'industria del legname. Buona parte del bacino fluviale costituisce la storica regione di Angengermandlam (20.000\u00a0km\u00b2), ora divisa fra le prefetture di Vasternorrlland a sud e Vasterbotten a nord.\nImportanti affluenti sono il Vojm\u00e5n, il Fj\u00e4llsj\u00f6\u00e4lven e il Fax\u00e4lven."}
{"id": "2450807", "revid": "621716", "url": "https://it.wikipedia.org/wiki?curid=2450807", "title": "Distanza interpupillare", "text": "La distanza interpupillare \u00e8 una misura del nostro apparato visivo, utilizzata soprattutto in ambiente oftalmico e oculistico. Viene misurata generalmente in millimetri, e valuta la distanza tra i due centri della pupilla dell'occhio destro e sinistro. Serve per poter costruire in modo accurato, in base all'individuo, gli occhiali da vista con le adeguate specifiche. Nel caso, \u00e8 necessario stabilire le due singole distanze monoculari, rispetto ad un punto centrale di riferimento, come ad esempio l'osso del naso. \nNell'essere umano, tale distanza varia notevolmente in base alla morfologia e alla conformazione del cranio e sicuramente alla crescita dell'individuo. Nei neonati \u00e8 solitamente inferiore che negli adulti, dove pu\u00f2 trovare valori estremi tra 45 e 80 mm circa, ma molti strumenti professionali riportano tolleranze meccaniche tra 48 e 75 mm (ideali per adulti e bambini). I valori medi sono intorno a 65 mm per l'uomo e a 62 mm per la donna, ma i valori medi non sono molto utili per tutti gli altri, se non per costruire ad esempio, occhiali da lettura a basso costo, tendenzialmente inadeguati per tutti gli individui fuori dalla media. Generalmente \u00e8 sconsigliato utilizzare occhiali costruiti per valori di distanza interpupillare diversa dalla nostra, poich\u00e9 i muscoli tendono a far assumere posizioni innaturali e fastidiose, col tempo anche dannose. \nLa stessa distanza individuale, viene influenzata (circa del 10%) se stiano guardando oggetti vicini o lontani. Il valore massimo si pu\u00f2 misurare osservando oggetti all'infinito, come la Luna e le stelle, mentre quello minimo, osservando oggetti a pochi centimetri di distanza dal naso. Per questo e per altri motivi, gli occhiali da lettura sono diversamente costruiti dall'ottico, rispetto agli occhiali per la guida degli autoveicoli. \nNegli individui con dolicocefalia indotta (tipica degli antichi egizi e degli aztechi) o congenita, si hanno crani \"schiacciati\", ovverosia lunghi e stretti, con distanze interpupillari inferiori alla media. Nei soggetti con mesocefalia (la stragrande maggioranza dei popoli indoeuropei), al contrario, le distanze interpupillari sono tipicamente superiori o di poco inferiori al valore medio (qualche millimetro). Diversa \u00e8 la brachicefalia, i cui soggetti hanno distanze interpupillari superiori alla media. In questi casi di parla di ipertelorismo interpupillare. \nEsistono diversi metodi per la misurazione della distanza interpupillare. Le pi\u00f9 accurate avvengono durante le visite oculistiche, tramite strumentazione professionale come il forottero, l'interpupillometro o pupillometro stereo, oppure col righello PD, ecc. Ma \u00e8 possibile trovare valori accurati anche con metodi pi\u00f9 \"casalinghi\" (se eseguiti con cura) e non per questo meno precisi o efficaci. \nIl Binocolo, che sfrutta la visione binoculare, \u00e8 uno strumento che deve poter regolare facilmente la distanza interpupillare di ogni individuo."}
{"id": "2450808", "revid": "767487", "url": "https://it.wikipedia.org/wiki?curid=2450808", "title": "Virilit\u00e0 (film)", "text": "Virilit\u00e0 \u00e8 un film italiano del 1974 diretto da Paolo Cavara.\nTrama.\nIn un paese della Sicilia orientale don Vito La Casella, industriale del pesce in scatola, ha divorziato e si \u00e8 risposato con la giovane segretaria Cettina. A causa della sua esuberanza, l'uomo ha una reputazione da don Giovanni e non perde occasione nel dimostrare ai paesani la sua virilit\u00e0.\nDopo tre anni di studi a Londra, il figlio Roberto avuto dalla prima moglie, torna in paese accompagnato da due amici. Don Vito confonde i sessi dei due giovani: infatti fa il baciamano al ragazzo, che crede donna per via dei capelli lunghi, e fa portare le valigie alla ragazza, che crede uomo, perch\u00e9 porta dei jeans e capelli molto corti.\nDon Vito, come vuole la tradizione siciliana, tenta di combinare le nozze tra suo figlio Roberto e Lucia, figlia del farmacista del paese. Roberto, che aveva respirato aria di libert\u00e0 a Londra, rifiuta il matrimonio combinato. Questo scatena l'ira di Lucia che, vedendosi rifiutata, mette in giro la voce della presunta omosessualit\u00e0 di Roberto. Voce che in poche ore diventa certezza e che arriva alle orecchie del padre di Roberto, don Vito, che va su tutte le furie e non accetta che il nome dei La Casella sia infangato da tale vergogna.\nIntanto Roberto e Cettina, seconda moglie del padre, intraprendono una storia d'amore, che conducono clandestinamente, mentre don Vito \u00e8 fuori casa. Rientrato improvvisamente, don Vito sorprende i due amanti in camera da letto, ma riesce a non farsi vedere. Pur sentendosi tradito dalla moglie e dal figlio, in cuor suo \u00e8 sollevato nel vedere che Roberto \u00e8 un uomo, e non un omosessuale come dicono in paese.\nOra don Vito \u00e8 dilaniato dal dubbio se sia meglio essere cornuto o avere un figlio omosessuale: dopo varie vicissitudini si decide e fa in modo che la relazione tra il figlio e la moglie diventi pubblica: cos\u00ec la proverbiale virilit\u00e0 dei La Casella \u00e8 salva.\nAlla fine, don Vito si pente di essersi risposato e confessa che al referendum abrogativo della legge per il divorzio voter\u00e0 contrario al divorzio, cos\u00ec non sar\u00e0 mai stato sposato per la seconda volta e quindi non sar\u00e0 mai stato nemmeno cornuto.\nBox office.\nIl film incass\u00f2 1 miliardo e 261 milioni."}
{"id": "2450817", "revid": "712828", "url": "https://it.wikipedia.org/wiki?curid=2450817", "title": "Koca", "text": ""}
{"id": "2450821", "revid": "4175", "url": "https://it.wikipedia.org/wiki?curid=2450821", "title": "Coppa Europa di rugby a 15 femminile 1988", "text": "La Coppa Europa femminile 1988 (in inglese \"1988 Women's European Cup\"; in francese \"Tournoi europ\u00e9en f\u00e9minin de rugby \u00e0 XV 1988\") fu la prima manifestazione di rugby a 15 femminile per squadre nazionali.\nFu organizzata dalla federazione francese di rugby a 15 femminile, all'epoca organismo separato dalla F.F.R.; la competizione non ricevette mai riconoscimento dalla F.I.R.A. (oggi Rugby Europe), neppure postumo, tanto che il massimo organismo europeo considera quella del 1995 in Italia la prima edizione ufficiale di torneo.\nIl torneo si tenne dal 21 al 23 maggio 1988 a Bourg-en-Bresse e vide la collaborazione logistica del locale club femminile, le Violettes Bressanes, sul cui terreno di gioco si tennero tutti gli incontri.\nLa competizione si tenne a girone unico tra , , e (all'epoca l'unica delle quattro nazionali in gara sotto la giurisdizione della federazione nazionale) e fu vinta dalla rappresentativa di casa; bench\u00e9 mai ufficializzato, tale torneo fu l'apripista per il riconoscimento formale del rugby femminile in Francia e l'avvio dei negoziati per integrare la disciplina nei ranghi della F.F.R., cosa che avvenne ufficialmente un anno pi\u00f9 tardi.\nNonostante la natura non ufficiale del torneo, i relativi incontri ivi disputati valgono come \"test match\" e presenza internazionale per le giocatrici.\nFormula.\nIl torneo si svolse a girone unico: ogni squadra nazionale incontr\u00f2 le altre due durante la competizione e la classifica finale assegn\u00f2 due punti per la vittoria, uno per il pareggio e zero per la sconfitta a ogni incontro.\nTutti gli incontri si tennero a Bourg-en-Bresse."}
{"id": "2450825", "revid": "336956", "url": "https://it.wikipedia.org/wiki?curid=2450825", "title": "M249 SAW", "text": ""}
{"id": "2450826", "revid": "92723", "url": "https://it.wikipedia.org/wiki?curid=2450826", "title": "Ultraverse", "text": "Ultraverse \u00e8 un universo immaginario dei fumetti di genere supereroistico pubblicati negli Stati Uniti d'America dalla Malibu Comics negli anni novanta. Caratteristica di questo mondo era che molti personaggi acquisivano abilit\u00e0 superumane, diventando cos\u00ec degli \"Ultra\".\nStoria editoriale.\nLa linea di fumetti Ultraverse fu lanciata dalla Malibu Comics nei primi anni novanta. Facendo uso di colori digitali e carta di alta qualit\u00e0, oltre a team artistici composti da nuovi disegnatori e scrittori, la linea ebbe un discreto successo. Le serie erano legate da una continuity ed era frequente il ricorso a team-up e crossover fra i personaggi della linea. Dopo qualche anno le vendite calarono e la Malibu chiuse alcune serie e venne poi acquisita dalla Marvel Comics nel 1994. L'universo Ultraverse divenne cos\u00ec parte dell'universo Marvel (come Terra-93060), ma le serie vennero comunque chiuse dopo pochi numeri.\nInizialmente le storie dei personaggi Ultraverse sono state pubblicate in Italia dalla General Press, sulle serie \"Strangers\" e \"Freex\", e dalla Star Comics, su \"Prime\" e \"Starmagazine\". Con l'acquisizione dell'etichetta da parte della Marvel e il conseguente inserimento dei personaggi Ultraverse nel relativo universo, anche i diritti di pubblicazione passarono alla Marvel Italia. La pubblicazione delle serie Ultraverse negli USA venne interrotta nella seconda met\u00e0 degli anni novanta e di conseguenza anche in Italia.\nPubblicazioni.\nPubblicazione italiana.\nGeneral Press\nStar Comics\nMarvel Italia"}
{"id": "2450833", "revid": "326822", "url": "https://it.wikipedia.org/wiki?curid=2450833", "title": "Glottoteta", "text": ""}
{"id": "2450837", "revid": "326822", "url": "https://it.wikipedia.org/wiki?curid=2450837", "title": "Aberrazione ottica", "text": ""}
{"id": "2450840", "revid": "62004", "url": "https://it.wikipedia.org/wiki?curid=2450840", "title": "Marcel De Jong", "text": ""}
{"id": "2450851", "revid": "298055", "url": "https://it.wikipedia.org/wiki?curid=2450851", "title": "Uthar", "text": ""}
{"id": "2450854", "revid": "287204", "url": "https://it.wikipedia.org/wiki?curid=2450854", "title": "Citt\u00e0 della pianura", "text": "Citt\u00e0 della pianura \u00e8 un romanzo di Cormac McCarthy scritto nel 1998. In Italia \u00e8 stato pubblicato nel 1999 dall'editore Einaudi.\nIl libro viene considerato come il terzo capitolo della cosiddetta \"trilogia della frontiera\" che ha per protagonisti i due cowboy John Grady e Billy Parham. Il romanzo, oltre a narrare la conclusione della storia dei due protagonisti, rende compiute le riflessioni sull'esistenza, sul destino, sulla vita e la morte che percorrono tutta la trilogia e ne fornisce un epilogo che racchiude in s\u00e9 l'essenza dei tre romanzi.\nTrama.\nAmbientato nell'autunno dell'anno 1952, il libro si apre con John Grady e Billy Parham al lavoro presso un allevatore del Nuovo Messico. La vita scorre con varie vicende: i cavalli, i cani selvaggi, il bestiame. Sar\u00e0 ancora una volta John Grady ad innamorarsi, stavolta di una giovane prostituta messicana, bellissima, anche se malata. Far\u00e0 di tutto per ottenerla in sposa e dar\u00e0 alla sua vita una svolta definitiva. Billy sar\u00e0 il compagno di tutte queste vicende, ma non potr\u00e0 opporsi allo svolgersi del destino."}
{"id": "2450871", "revid": "729019", "url": "https://it.wikipedia.org/wiki?curid=2450871", "title": "Linea M1 (metropolitana di Bucarest)", "text": "La linea M1 \u00e8 stata la prima linea della metropolitana di Bucarest, entrata in esercizio il 16 novembre 1979.\nLa linea parte da Dristor 2 fino ad arrivare a Pantelimon, effettuando un percorso circolare intorno alla citt\u00e0.\nCondivide il tracciato con la linea M3 tra le stazioni di Eroilor e Nicolae Grigorescu."}
{"id": "2450872", "revid": "4175", "url": "https://it.wikipedia.org/wiki?curid=2450872", "title": "Campionato europeo femminile FIRA 1995", "text": "Il campionato europeo femminile 1995 fu la 1\u00aa edizione del torneo europeo di rugby a 15 femminile organizzato da FIRA - AER.\nEsso faceva seguito all'edizione del 1988 tenutasi in Francia ma mai ufficializzata.\nIl torneo si tenne in Italia, a Treviso, dal 12 al 16 aprile 1995, con la collaborazione della Federazione Italiana Rugby, e si svolse con la formula delle \"final four\": le quattro squadre in gara furono accoppiate in un turno di semifinale in gara unica, le vincenti si disputarono il titolo di campione d'Europa e le perdenti il terzo posto.\nIn semifinale la batt\u00e9 l' 5-0 mentre la ebbe la meglio sui .\nNella finale per il terzo posto le italiane sconfissero 23-19 i mentre in quella del primo posto le iberiche si imposero per 22-6 sulla Francia, andata in vantaggio 6-0 con due piazzati di Annick Hayraud nei primi cinque minuti ma poi incapace per tutto il resto della partita di marcare punti."}
{"id": "2450874", "revid": "1904508", "url": "https://it.wikipedia.org/wiki?curid=2450874", "title": "Alessandra di Sassonia-Coburgo-Gotha", "text": "Biografia.\nInfanzia.\nAlessandra nacque il 1\u00ba settembre 1878 al Castello di Rosenau a Coburgo. Suo padre era il principe Alfredo, duca di Edimburgo, il secondo figlio maschio della regina Vittoria e del principe Alberto. Sua madre era la granduchessa Marija Aleksandrovna di Russia, una figlia di Alessandro II di Russia e Maria d'Assia e del Reno.\nLa giovane Principessa fu battezzata il 2 ottobre 1878 al Palazzo di Edimburgo a Coburgo, presumibilmente dal cappellano di sua madre. I suoi padrini includevano lo zio materno il granduca AlAleksej Aleksandrovi\u010d di Russia.\nSoprannominata \"Sandra\" dalla famiglia, Alessandra trascorse la sua infanzia prima in Inghilterra e tra il 1886 e il 1889 a Malta, dove suo padre prestava servizio nella Royal Navy. Nel 1889 la famiglia si trasfer\u00ec a Coburgo, in Germania poich\u00e9 suo padre, Alfredo, era erede apparente del ducato di Sassonia-Coburgo-Gotha.\nNel 1893, il suo prozio, Ernesto II, duca di Sassonia-Coburgo e Gotha (fratello di suo nonno paterno, il principe Alberto) mor\u00ec senza eredi. Dal momento che Alberto era morto e suo zio, Alberto Edoardo, principe di Galles, aveva rinunciato ai suoi diritti sul trono ducale di Sassonia-Coburgo-Gotha, il ducato vacante pass\u00f2 al padre di Alessandra, il Duca di Edimburgo. Da quel momento la principessa Alessandra fu sia una principessa britannica sia una principessa di Sassonia-Coburgo-Gotha. Durante tutta la sua vita, Alessandra fu generalmente messa in ombra dalle sue due sorelle maggiori, Maria e Vittoria. Alessandra, meno bella e pi\u00f9 sottomessa delle sue sorelle, era semplice, tranquilla e non cos\u00ec brillante.\nMatrimonio.\nDurante gli anni formativi di Alessandra, suo padre era impegnato con la sua carriera nella Marina Militare e successivamente come sovrano a Coburgo, prestava, quindi, poca attenzione alla sua famiglia. Fu la madre di Alessandra ad essere la presenza dominante nella vita dei loro figli. La Duchessa riteneva di far sposare le sue figlie da giovani, prima che cominciassero a pensare da sole. Alla fine del 1895, combin\u00f2 il fidanazamento di Alessandra con il principe Ernesto II di Hohenlohe-Langenburg (13 settembre 1863 \u2013 11 dicembre 1950). La nonna di Alessandra, la regina Vittoria, si lament\u00f2 che fosse troppo giovane. Il padre di Alessandra contest\u00f2 lo status del suo futuro genero. Il Casato di Hohenlohe-Langenburg era mediatizzato - un'ex famiglia regnante che aveva ceduto i propri diritti sovrani ad altri sebbene (in teoria) si riteneva la loro nascita da eguali. Non fu considerata una unione brillante, ma erano anche parenti. Ernesto era un nipote della principessa Fedora di Leiningen, sorellastra della regina Vittoria.\nIl matrimonio ebbe luogo il 20 aprile 1896 a Coburgo in Germania. Insieme, ebbero cinque figli.\nUltimi anni e morte.\nAlessandra visse per il resto della sua vita in Germania. Alla morte di suo padre nel 1900, il marito di Alessandra fu nominato reggente del Ducato di Sassonia-Coburgo durante la minore et\u00e0 del nuovo Duca. Alfredo, l'unico fratello di Alessandra, era morto nel 1899. Durante la I Guerra Mondiale, lavor\u00f2 come infermiera per la croce rossa. Nel febbraio 1916 sua figlia maggiore spos\u00f2 a Coburgo il principe Federico di Glucksburg e divent\u00f2 nonna quando il primo figlio della coppia, il principe Hans di Glucksburg nacque nel maggio 1917. Al suo trentacinquesimo anniversario di nozze nel mese di aprile 1931, suo figlio Goffredo spos\u00f2 la principessa Margherita di Grecia e Danimarca. Negli anni precedenti II Guerra Mondiale, Alessandra fu uno dei primi sostenitori del Partito Nazista, a cui ader\u00ec il 1\u00ba maggio 1937, insieme a diversi dei suoi figli. Mor\u00ec a Schw\u00e4bisch Hall nel Baden-Wurttemberg in Germania nel 1942.\nSuo figlio maggiore, Goffredo, VIII principe di Hohenlohe-Langenburg, fu nominato in modo sgradevole come parte convenuta per la tutela di Gloria Vanderbilt (\"Little Gloria\") tra la madre Gloria Laura Mercedes Morgan (1904\u20131965) e la zia della bambina, Gertrude Vanderbilt Whitney.\nDiscendenza.\nLa principessa Alessandra ed Ernesto II, principe di Hohenlohe-Langenburg ebbero cinque figli:\nTitoli, trattamento, onorificenze e stemma.\nStemma.\nLo stemma personale di Alessandra era quello del Regno Unito, con uno scudo interno per la Sassonia, il tutto differenziato, in quanto nipote in linea maschile di un monarca, con un nastro d'argento a cinque punte, quella centrale con una croce rossa, il paio centrale con ancore azzurre e le restanti esterne con fiordalisi azzurri. Nel 1917, con decreto reale di Giorgio V, lo scudo centrale venne rimosso."}
{"id": "2450877", "revid": "110157", "url": "https://it.wikipedia.org/wiki?curid=2450877", "title": "Margi (Messina)", "text": "Margi \u00e8 una frazione della \"VI circoscrizione\" del comune di Messina, che si trova tra Ganzirri e Torre Faro.\nNell'antichit\u00e0 c'era un lago, paragonabile a quelli tuttora esistenti di Ganzirri e Faro, che successivamente fu prosciugato. Oggi resta un canale omonimo (Canale Margi) che collega i due laghi superstiti, costruito dagli inglesi all'inizio del XIX secolo."}
{"id": "2450879", "revid": "599013", "url": "https://it.wikipedia.org/wiki?curid=2450879", "title": "Johan Harmenberg", "text": ""}
{"id": "2450880", "revid": "84050", "url": "https://it.wikipedia.org/wiki?curid=2450880", "title": "Lago Margi", "text": ""}
{"id": "2450881", "revid": "599013", "url": "https://it.wikipedia.org/wiki?curid=2450881", "title": "Ern\u0151 Kolczonay", "text": ""}
{"id": "2450882", "revid": "149485", "url": "https://it.wikipedia.org/wiki?curid=2450882", "title": "Philippe Riboud", "text": ""}
{"id": "2450886", "revid": "1573940", "url": "https://it.wikipedia.org/wiki?curid=2450886", "title": "Philippe Boisse", "text": "\u00c8 il padre di \u00c9rik Boisse."}
{"id": "2450887", "revid": "599013", "url": "https://it.wikipedia.org/wiki?curid=2450887", "title": "Bj\u00f6rne V\u00e4gg\u00f6", "text": ""}
{"id": "2450888", "revid": "1543377", "url": "https://it.wikipedia.org/wiki?curid=2450888", "title": "Pio Scilligo", "text": "Biografia.\nNasce in Val Formazza, nella frazione Fondovalle del comune di Formazza e battezzato a Chiesa. Salesiano dal 16 agosto 1945, viene ordinato sacerdote il 24 luglio 1954 a Shillong.\nNel 1965 ottiene il \"Master of Arts in Education\" presso l'Universit\u00e0 di San Francisco e nel 1968 consegue il dottorato in Scienze Psicologiche presso l'Universit\u00e0 di Stanford, in California.\nSuccessivamente si specializza in psicoterapia della gestalt presso il \"Gestalt Institute\" di Big Sur e in analisi transazionale presso il \"Robert and Mary Goulding Western Institute for Group and Family Therapy\" in California e diventa socio ordinario dell'\"European Association in Transactional Analysis\" (EATA).\nNel 1974 diviene professore associato di metodologia della ricerca psicologica presso la facolt\u00e0 di Magistero dell'Universit\u00e0 degli Studi di Roma la Sapienza (poi divenuta facolt\u00e0 di Psicologia nel 1990) e dal 1976 al 1981 \u00e8 professore ordinario di psicologia scolastica e psicologia sociale presso la facolt\u00e0 di Scienze dell'educazione della Universit\u00e0 pontificia salesiana di Roma.\n\u00c8 promotore del centro di calcolo elettronico dell'UPS, del quale poi diviene direttore dal 1970 al 1975.\nFonda la scuola di specializzazione in psicologia clinica dell'IFREP (SSPC-IFREP) e dirige la scuola superiore di specializzazione in psicologia clinica dell'UPS (SSSPC-UPS).\nPer oltre 35 anni \u00e8 professore invitato di psicologia sociale presso l'UPS e professore ordinario di psicologia dinamica presso la Sapienza.\nNel 1987 fonda la rivista \"Psicologia Psicoterapia e Salute\" (che fino al 1994 si chiama \"Polarit\u00e0\") e ne \u00e8 il direttore scientifico fino alla morte.\nNegli ultimi anni della sua vita si occupa di counseling ed \u00e8 presidente onorario del Coordinamento Nazionale Counsellor Professionisti.\nMuore a Roma, dopo una lunga degenza, il 3 luglio 2009."}
{"id": "2450889", "revid": "599013", "url": "https://it.wikipedia.org/wiki?curid=2450889", "title": "Andrej \u0160uvalov", "text": ""}
{"id": "2450890", "revid": "599013", "url": "https://it.wikipedia.org/wiki?curid=2450890", "title": "Arnd Schmitt", "text": "Palmar\u00e8s.\nIn carriera ha conseguito i seguenti risultati:"}
{"id": "2450891", "revid": "101286154", "url": "https://it.wikipedia.org/wiki?curid=2450891", "title": "\u00c9ric Srecki", "text": "Palmar\u00e8s.\nIn carriera ha conseguito i seguenti risultati:"}
{"id": "2450892", "revid": "271907", "url": "https://it.wikipedia.org/wiki?curid=2450892", "title": "Pavel Kolobkov", "text": ""}
{"id": "2450894", "revid": "729019", "url": "https://it.wikipedia.org/wiki?curid=2450894", "title": "Gran Premio d'Austria 1987", "text": "Il Gran Premio d'Austria 1987 \u00e8 stato il 446\u00ba Gran Premio di Formula 1 della storia, corso il 16 agosto 1987 all'\u00d6sterreichring. Fu la decima gara del Campionato Mondiale di Formula 1 1987.\nRiassunto della gara.\nNigel Mansell si present\u00f2 in condizioni non perfette per via di un dente del giudizio che gli venne rimosso poco prima delle qualifiche. Questo condizion\u00f2 la sua prestazione, ma nonostante ci\u00f2 l'inglese riusc\u00ec a partire in prima fila, piazzandosi secondo alle spalle del compagno Nelson Piquet per una prima fila tutta Williams. Terza, a conferma della ritrovata competitivit\u00e0 in qualifica, ci fu la Ferrari di Gerhard Berger davanti alle Benetton di Thierry Boutsen e Teo Fabi. Deludente fu la prestazione di Senna (Lotus) e Prost (McLaren), futuri compagni nel team del francese, rispettivamente settimo e nono. Stefan Johansson, compagno di Prost, fu vittima di un violento incidente, quando invest\u00ec un cervo incredibilmente entrato in pista a tutta velocit\u00e0. In questo modo si distrusse la sospensione della McLaren e Johansson and\u00f2 a sbattere violentemente contro le barriere, rompendosi anche una costola.\nAnche la gara fu caratterizzata da numerosi incidenti, che fecero sorgere numerosi dubbi sulla sicurezza del tracciato austriaco.\nLa gara richiese ben tre partenze. Alla prima Piquet fu sorpassato da un arrembante Fabi, ma la partenza fu poco dopo annullata a causa di una serie di incidenti. Il primo fu occorso a Martin Brundle, su Zakspeed, che perse il controllo della sua vettura, urt\u00f2 una barriera e rimbalz\u00f2 piazzandosi al centro del tracciato. Ren\u00e9 Arnoux e Adri\u00e1n Campos, rispettivamente su Ligier e Minardi, urtarono la Zakspeed, mentre le due Tyrrell si urtarono tra di loro ed anche Piercarlo Ghinzani, su Ligier, fin\u00ec fuori pista a causa di un guasto alla sospensione.\nLa gara dovette ripartire e Piquet mantenne la prima posizione, mentre il compagno Mansell ebbe un problema e part\u00ec a rilento. Berger, anch'egli scattato male, tent\u00f2 improvvisamente di passare la Williams, sbagliando l'attacco e creando una serie di incidenti a catena fra le monoposto dietro di lui. Eddie Cheever urt\u00f2 Riccardo Patrese, che a sua volta fu colpito da Stefan Johansson. Quest'ultimo dovette invece patire il tamponamento di Brundle. Pi\u00f9 dietro, Ghinzani, costretto a frenare (e gi\u00e0 con una sospensione compromessa) venne urtato da Alex Caffi e Ivan Capelli, che a loro volta vennero tamponati da Philippe Alliot, Christian Danner e Philippe Streiff. Infine, Pascal Fabre urt\u00f2 da dietro la Tyrrell di Jonathan Palmer. La pista divenne impraticabile e la gara fu fermata per la seconda volta.\nFortunatamente tutte le vetture incidentate furono in grado di prendere parte alla terza partenza, col solo Streiff costretto al ritiro, e Danner, Brundle, Caffi e Fabre costretti a partire dalla pitlane. Nel giro di ricognizione, per\u00f2, la vettura di Prost si spense e i meccanici non riuscirono a rimetterla in moto. Per questo, il francese dovette prendere il \"muletto\" ed unirsi alla coda nella corsia dei box. Alla fine del giro di schieramento il francese fu raggiunto anche da Albereto, rientrato ai box per riparare lo sterzo, e cos\u00ec si ebbero sei vetture che partivano dalla pitlane.\nAnche stavolta ci fu un problema, con Senna che part\u00ec a rilento: per fortuna, tutti i piloti riuscirono ad evitare il brasiliano, e Piquet prese la vetta davanti a Thierry Boutsen, Gerhard Berger, Nigel Mansell e Teo Fabi. In coda al gruppo, Senna, Alboreto e Prost dovettero temporaneamente accontentarsi di lottare per posizioni che non fruttavano punti.\nBerger fu costretto al ritiro per un guasto al turbo dopo pochi giri dalla ripartenza. Questo lasci\u00f2 alle due Williams il controllo completo della gara e la lotta per la vittoria, con Teo Fabi terzo ma troppo staccato per rientrare in lotta. Al 21\u00ba giro Mansell pass\u00f2 il compagno, approfittando dei doppiaggi che ambedue dovevano effettuare. Una volta preso il comando, Mansell fu abile a mantenerlo anche durante i pit-stop. Le prime tre posizioni erano consolidate, per questo la l'unica lotta in pista era nelle retrovie, dove Senna e Alboreto combattevano per conquistare punti. I due ben presto entrarono in collisione e Senna dovette fermarsi per cambiare l'ala anteriore. Il brasiliano dopo la sosta usc\u00ec dalla zona punti, ma riusc\u00ec a guadagnare posizioni quando Alboreto si ritir\u00f2 con un problema alla marmitta e Prost fu rallentato da un guaio simile.\nMansell mantenne la leadership fino alla fine, vincendo davanti a Nelson Piquet, per una doppietta Williams. Teo Fabi concluse al terzo posto davanti a Thierry Boutsen, Ayrton Senna ed Alain Prost.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato le classifiche sono tratte dal Sito ufficiale della Formula 1"}
{"id": "2450895", "revid": "4175", "url": "https://it.wikipedia.org/wiki?curid=2450895", "title": "Campionato europeo femminile FIRA 1996", "text": "Il campionato europeo femminile 1996 (in spagnolo \"Campeonato de Europa de rugby femenino 1996\") fu la 2\u00aa edizione del torneo europeo di rugby a 15 femminile organizzato da FIRA - AER.\nIl torneo si tenne in Spagna, a Madrid, dal 10 al 14 aprile 1996, e avrebbe dovuto svolgersi originariamente con la formula dei due gironi e gare di finale stante la composizione a 6 squadre; la defezione improvvisa della , invece, costrinse gli organizzatori a modificare il calendario e la formula in quanto non pi\u00f9 in tempo per trovare soluzioni alternative.\nIl torneo ripropose la stessa finale dell'edizione precedente a Treviso ma a vincere fu la che batt\u00e9 le spagnole 15-10, tre mete contro una.\nL' si impose su e nel girone di consolazione per il terzo posto.\nFormula.\nOriginariamente articolato su due gironi, il torneo avrebbe dovuto prevedere la finale per il titolo tra le due squadre prime classificate di ciascun gruppo, per il terzo posto tra le seconde classificate e per il quinto posto tra le due ultime dei gruppi.\nLa defezione russa, altres\u00ec, cambi\u00f2 la formula: mentre il girone A si svolse regolarmente, quello B, in cui figuravano Italia e Francia, divenne in pratica una gara secca di ammissione alla finale (vinta 57-8 dalle francesi che quindi accedettero direttamente all'ultimo atto.\nLe due date in calendario previste per le finali del quinto e terzo posto furono invece utilizzate per gli incontri della perdente del confronto tra Italia e Francia con la seconda e la terza del girone A; la classifica finale tenne conto anche del risultato tra le due squadre di tale girone; le uscenti da tale gruppo di incontri si classificarono dal terzo al quinto posto.\nTutte le gare si tennero nello stadio Nazionale Complutense presso l'omonima universit\u00e0 di Madrid."}
{"id": "2450896", "revid": "599013", "url": "https://it.wikipedia.org/wiki?curid=2450896", "title": "Jean-Michel Henry", "text": ""}
{"id": "2450898", "revid": "599013", "url": "https://it.wikipedia.org/wiki?curid=2450898", "title": "Aleksandr Beketov", "text": ""}
{"id": "2450899", "revid": "984922", "url": "https://it.wikipedia.org/wiki?curid=2450899", "title": "Ivan Trevejo", "text": "Palmar\u00e8s.\nIn carriera ha conseguito i seguenti risultati:"}
{"id": "2450900", "revid": "1543377", "url": "https://it.wikipedia.org/wiki?curid=2450900", "title": "Diabolus in Musica (gruppo musicale)", "text": "Diabolus in Musica \u00e8 un ensemble francese di musica antica.\nIl gruppo.\nFondato nel 1992 da Antoine Guerber, esso \u00e8 specializzato nell'esecuzione di musica medioevale, dal canto gregoriano alla polifonia del XV secolo. Il suo repertorio preferito \u00e8 costituito dalla musica di compositori francesi del XII e XIII secolo.\nComponenti.\nOltre al direttore, Antoine Guerber (tenore e strumentista di arpa, di guiterne o tamburi, secondo le occasioni), il gruppo \u00e8 costituito dai seguenti musicisti:\nCantanti:\nStrumentisti:"}
{"id": "2450901", "revid": "919662", "url": "https://it.wikipedia.org/wiki?curid=2450901", "title": "G\u00e9za Imre", "text": "\u00c8 il marito della giocatrice di pallamano Beatrix K\u00f6k\u00e9ny."}
{"id": "2450903", "revid": "368476", "url": "https://it.wikipedia.org/wiki?curid=2450903", "title": "G Unit", "text": ""}
{"id": "2450905", "revid": "889336", "url": "https://it.wikipedia.org/wiki?curid=2450905", "title": "Hugues Obry", "text": "Palmar\u00e8s.\nIn carriera ha conseguito i seguenti risultati:"}
{"id": "2450907", "revid": "599013", "url": "https://it.wikipedia.org/wiki?curid=2450907", "title": "Lee Sang-gi", "text": ""}
{"id": "2450910", "revid": "547034", "url": "https://it.wikipedia.org/wiki?curid=2450910", "title": "Marcel Fischer", "text": "Biografia.\nHa partecipato, nella spada individuale, ai giochi olimpici di Sydney del 2000, concludendo al quarto posto, e di Atene del 2004, dove ha conquistato la medaglia d'oro.\nNei campionati europei di scherma ha conquistato una medaglia d'oro a Copenaghen nel 2004, nella gara di spada a squadre.\nPartecipa a Citt\u00e0 del Capo nel 1997 al suo primo Campionato del Mondo di spada, la sua specialit\u00e0, classificandosi al 48\u00ba posto.\nAd appena 22 anni sfiora la medaglia olimpica nei Sydney del 2000, dove in semifinale viene battuto 15-13 dal francese Hugues Obry e dopo, nella finalina per la medaglia di bronzo, 15-14 dal coreano Lee Sang-Gi. Nella stessa stagione vince la sua prima prova di Coppa del Mondo di scherma a Buenos Aires.\nNel 2003 nel Campionato del Mondo di L'Avana coglie con il 18\u00ba posto. Chiude quella stagione al 2\u00ba posto nella classifica di Coppa del Mondo di scherma, con le vittorie nelle prove di Innsbruck e Bratislava, il secondo posto a Berna, Buenos Aires, Legnano e Tunisi, ed il podio a Bogot\u00e0 e Parigi.\nL'anno successivo ci sar\u00e0 il massimo titolo della sua carriera, la medaglia d'oro olimpica nei Atene del 2004, battendo nella finalissima il cinese Wang Lei per 15-9. Lo stesso anno \u00e8 2\u00b0 in Coppa del Mondo di scherma con la vittoria nella prova di Stoccolma, il secondo posto ad Heidenheim e Bratislava, ed il podio a Bogot\u00e0 e Vancouver.\nNel 2005 al Campionato del Mondo di Lipsia si piazza al 6\u00ba posto, la sua migliore classifica nella massima rassegna iridata. Quella stagione vincer\u00e0 anche la prova di Coppa del Mondo di scherma di Berna.\nNel 2006 nel Campionato del Mondo di Torino sar\u00e0 11\u00b0 ed in Coppa del Mondo di scherma giunge al secondo posto nelle tappe di Berna e Doha.\nNel 2007 l'unico risultato significativo \u00e8 il 2\u00ba posto nella \"sua\" gara di Berna. Concluder\u00e0 al 19\u00ba posto nella classifica di Coppa del Mondo di scherma.\nNel 2008, suo ultimo anno di attivit\u00e0 agonistica, si classificher\u00e0 al 17\u00b0 nella Coppa del Mondo di scherma, fallendo la qualificazione per i giochi olimpici di Pechino del 2008, lasciando quindi il titolo senza poterlo difendere in pedana.\nTerminata la stagione si ritirer\u00e0 dall'attivit\u00e0 internazionale per praticare la professione medica presso l'ospedale cantonale di Muensterlingen.\nPalmar\u00e8s.\nIn carriera ha conseguito i seguenti risultati:"}
{"id": "2450911", "revid": "1573940", "url": "https://it.wikipedia.org/wiki?curid=2450911", "title": "Wang Lei (schermidore)", "text": ""}
{"id": "2450912", "revid": "729019", "url": "https://it.wikipedia.org/wiki?curid=2450912", "title": "Linea M2 (metropolitana di Bucarest)", "text": "La linea M2 \u00e8 una delle cinque linee della metropolitana di Bucarest. La linea attraversa la citt\u00e0 da nord a sud attraversando anche il centro cittadino, partendo dalla stazione di Pipera fino a Berceni.\nStoria.\nLa linea fu costruita negli anni '80, quando il movimento industriale in Romania era in pieno sviluppo. Una linea metropolitana nord-sud era cruciale, visto che altri metodi di trasporto pubblico erano molto affollati e le auto erano ancora molto rare. Pertanto, la costruzione di questa linea era prioritaria rispetto ad altre come la M4, che \u00e8 stata completata di recente. La linea port\u00f2 alla rimozione delle linee di filobus che collegavano Berceni a B\u0103neasa nel 1987, che esisteva dal 1962, essendo state rese obsolete dall'apertura della metropolitana (secondo i pianificatori della citt\u00e0 all'epoca).\nLa linea \u00e8 stata aperta in due periodi:\nUna stazione unica nella sua struttura della metropolitana di Bucarest \u00e8 Piata Romana, che non era nel piano iniziale. Fu costruita dopo che il resto della linea fu aperta nel 1987 e questo pu\u00f2 essere notato facilmente; le piattaforme sono molto strette e i pilastri sono enormi. La stazione \u00e8 stata aperta il 28 novembre 1988.\nAllo stato attuale, la linea \u00e8 attualmente sovraccarica a causa dell'enorme quantit\u00e0 di pendolari che la utilizzano, anche a causa del divario lasciato dalla rimozione delle linee di filobus. A parte questo, l'infrastruttura di linea ha raggiunto il massimo utilizzo di et\u00e0 ed \u00e8 soggetta a vari incidenti. Il 30 maggio 2019 Metrorex ha annunciato che la linea sar\u00e0 sottoposta a lavori di ristrutturazione per un periodo di 48 mesi, sebbene una data di inizio dei lavori non sia ancora stata annunciata.\n\u00c8 in costruzione un prolungamento dal capolinea attuale verso la nuova stazione intitolata allo scrittore rumeno Tudor Arghezi in corrispondenza della tangenziale utilizzando un binario di servizio gi\u00e0 presente ed effettuando un servizio a spola.\nMateriale rotabile.\nLa linea M2 utilizza nuovi treni CAF. I treni CAF sono stati acquistati nel 2014 in modo che i treni Movia potessero funzionare sulle M1 e M3, sostituendo i vecchi treni Astra IVA che sono stati spostati sulla nuova linea M4."}
{"id": "2450913", "revid": "1277951", "url": "https://it.wikipedia.org/wiki?curid=2450913", "title": "Jos\u00e9 Luis Abajo", "text": ""}
{"id": "2450919", "revid": "149587", "url": "https://it.wikipedia.org/wiki?curid=2450919", "title": "Zaera", "text": ""}
{"id": "2450925", "revid": "859666", "url": "https://it.wikipedia.org/wiki?curid=2450925", "title": "Tokiko Tsumura", "text": ""}
{"id": "2450927", "revid": "284938", "url": "https://it.wikipedia.org/wiki?curid=2450927", "title": "Sam Austen", "text": ""}
{"id": "2450929", "revid": "4175", "url": "https://it.wikipedia.org/wiki?curid=2450929", "title": "Campionato europeo femminile FIRA 1997", "text": "Il campionato europeo femminile 1997 (in francese \"Championnat europ\u00e9en f\u00e9minin de rugby 1997\") fu la 3\u00aa edizione del torneo europeo di rugby a 15 femminile organizzato da FIRA - AER.\nIl torneo si tenne a Nizza, in Francia, dal 2 al 6 aprile 1997.\nA laurearsi campione, per la prima volta, fu l', che in finale batt\u00e9 24-8 la (quattro mete contro una).\nFormula.\nIl torneo si svolse con la formula dell'eliminazione diretta su tre giornate: le otto squadre partecipanti a tale torneo furono accoppiate in incontri di sola andata validi per i quarti di finale, da tenersi nella prima giornata di torneo.\nNella seconda giornata, le squadre vincenti disputarono le semifinali per il titolo e quelle perdenti i \"play-off\" per i posti dal quinto all'ottavo.\nNella terza e ultima giornata si tennero le quattro finali per i posti dal settimo al primo.\nTutte le gare si tennero allo Stade Municipal du Ray di Nizza."}
{"id": "2450933", "revid": "327773", "url": "https://it.wikipedia.org/wiki?curid=2450933", "title": "Dipylidium caninum", "text": "Il Dipylidium caninum o tenia del cane \u00e8 un verme parassita cosmopolita del cane, dei canidi e dei felidi in generale, come pure di tutti gli animali che ospitano le pulci, soprattutto le specie \"Ctenocephalides canis\" e \"Ctenocephalides felis\", ovvero le comuni \"pulci del cane\" e \"del gatto\", e pi\u00f9 raramente la \"Pulex irritans\" o \"pulce dell'uomo\" e il \"Trichodectes canis\" o \"pidocchio masticatore\".\nQuesto parassita era noto sin dai tempi degli antichi babilonesi, ma venne classificato scientificamente da Linneo solo nel 1758, dandogli in nome di \"Taenia canina\". I primi lavori sul suo ciclo riproduttivo furono fatti nel 1893 dal veterinario francese Maurice Neveu-Lemaire.\nDescrizione.\nIl \"Dipylidium caninum\" in forma adulta raggiunge una lunghezza di circa 15-70 centimetri con un diametro di 2,5-3 millimetri; la colorazione varia dal bianco al giallo chiaro. Il corpo \u00e8 composto da una testa dove si trova lo scolice, che misura 0,37 millimetri; in gran parte essa \u00e8 composta da un rostro retrattile, dotato di minuscoli uncini, suddivisi in 4-7 filamenti principali, con i quali il parassita si attacca alle pareti intestinali dell'ospite definitivo.&lt;br&gt; \nSuccessivamente si trova una parte divisa in vari segmenti definiti \"proglottidi\"; su ogni proglottide si trovano due gonadi, maschile e femminile, per la riproduzione sessuale, che in questo parassita \u00e8 di tipo ermafrodita. Ogni individuo sviluppa dai 60 ai 175 proglottidi che hanno una forma ovoidale allungata della dimensione di 12 millimetri e un diametro di 2,7 millimetri; le uova sono raggruppate in sacche che contengono dalle 25 alle 30 uova; le uova di questo parassita hanno dimensioni di circa 35-60 micron.\nHabitat e ciclo riproduttivo.\nPer svilupparsi questi parassiti hanno bisogno di due ospiti, uno intermedio, la pulce, ed uno finale, normalmente un mammifero. Il loro habitat principale sono le feci degli organismi ospiti finali, dove si trovano in forma di uova, che vengono ingerite dalle larve delle pulci, il cui apparato mandibolare si presta molto facilmente a questa operazione. Le uova della \"Dipylidium caninum\" possono essere ingerite esclusivamente dalle larve della pulce canina e felina, in quanto gli esemplari adulti sviluppano una bocca a forma di sifone che consente un nutrimento quasi esclusivamente a base di sostante liquide, come il sangue. Una volta nelle interiora della pulce il parassita si sviluppa ulteriormente, in uno stato di larva cisticercoide priva di coda, ed in questa fase la temperatura ambientale \u00e8 vitale per la sopravvivenza della larva. A conclusione del ciclo le pulci infettate dalle larve vengono ingerite dall'ospite finale, nelle cui interiora la larva, ancorandosi con lo scolice al tessuto interno, completa il suo sviluppo e produce uova che verranno espulse all'interno delle proglottidi all'interno delle feci dell'ospite finale, per dare nuovamente inizio ad un ulteriore ciclo riproduttivo. Ogni proglottide \u00e8 dotata di muscolature sia in senso longitudinale che circolare, che si rivelano molto utili per facilitare il passaggio all'interno del condotto anale dell'ospite finale, e la deiezione verso l'esterno.\nIn forma adulta, tramite il suo scolice, il \"Dipylidium caninum\" si attacca alle pareti intestinale del suo ospite definitivo (cani, gatti, altri mammiferi) poich\u00e9, mancando di apparato digerente esse si nutrono di sostanze nutritive gi\u00e0 digerite dall'intestino dell'ospite definitivo che assorbe tramite il proprio tegumento.\nLe patologie per gli ospiti definitivi.\nLa \"Dipylidium caninum\" entra nell'ospite definitivo quando quest'ultimo ingoia accidentalmente una pulce infetta. Tuttavia fino a quando l'ospite non presenta un certo numero di parassiti, essi non mostreranno alcuna patologia. Nei felini e nei canidi in giovane et\u00e0 l'infezione presenta diversi sintomi addominali tra i quali diarrea e stitichezza. Normalmente il sintomo pi\u00f9 diffuso \u00e8 la presenza di costanti prurigini nella zona anale, dovuta al passaggio dei proglottidi durante la deiezione. Oltre a colpire canidi e felini questo parassita pu\u00f2 essere ingerito anche dall'uomo, ed in questa eventualit\u00e0 la casistica segnala un pericolo maggiore di infezione per i bambini ed i neonati che tendono ad ingoiare il pelo animale e a non lavare le mani dopo aver toccato gli animali domestici. Tuttavia fortunatamente le conseguenza patologiche per l'uomo di questo parassita sono mediamente poco pericolose, e possono produrre insonnia, mancanza di appetito e perdita di peso.\nLa terapia pi\u00f9 diffusa contro questo parassita \u00e8 la somministrazione orale di Praziquantel o di Epsiprantel, sia agli animali che all'uomo. Questi principi attivi disciolgono direttamente il parassita all'interno dell'intestino. Per completare la terapia \u00e8 consigliabile un trattamento antiparassitario contro le pulci in modo da eliminare tutti i vettori intermedi del parassita."}
{"id": "2450937", "revid": "729019", "url": "https://it.wikipedia.org/wiki?curid=2450937", "title": "Linea M3 (metropolitana di Bucarest)", "text": "La linea M3 \u00e8 una linea della metropolitana di Bucarest, a servizio dell'omonima citt\u00e0, in Romania. Attraversa la citt\u00e0 da est ad ovest partendo dalla stazione di Preciziei fino a Anghel Saligny.\nCondivide il tracciato con la linea M1 tra le stazioni di Eroilor e Nicolae Grigorescu e ha interscambi con la linea M2 presso la fermata Piata Unirii e con la M5 presso la fermata Eroilor."}
{"id": "2450939", "revid": "767487", "url": "https://it.wikipedia.org/wiki?curid=2450939", "title": "When Death Comes", "text": "When Death Comes \u00e8 il quinto album della Thrash metal band danese Artillery, \u00e8 stato pubblicato nel 2009 via Metal Mind Records ed \u00e8 il primo a comprendere nella formazione il nuovo cantante S\u00f8ren Adamsen."}
{"id": "2450940", "revid": "219110", "url": "https://it.wikipedia.org/wiki?curid=2450940", "title": "Linea M4 (metropolitana di Bucarest)", "text": "La linea M4 \u00e8 una delle cinque linee della metropolitana di Bucarest. La linea parte da Gara de Nord fino a \"Str\u0103ule\u0219ti\".\nCondivide 2 stazioni con la linea M1 tra \"Gara de Nord\" e \"Basarab\".\nStoria.\nLa costruzione della linea inizi\u00f2 nel settembre 1989, poco prima della rivoluzione rumena. I tunnel furono costruiti dove si trova oggi il Parc Bazilescu. La costruzione fu abbandonata in seguito e fu ripresa pi\u00f9 tardi negli anni '90. La prima sezione della M4 \u00e8 stata aperta il 1 marzo 2000 da \"Gara de Nord\" a \"1 Mai\". Dopo molti anni di ritardi, la sezione successiva fino alla stazione di \"Parc Bazilescu\" fu finalmente aperta il 1\u00ba luglio 2011.\nNel 2013 \u00e8 iniziata la costruzione della sezione finale di 1,6 km della M4 per \"Str\u0103ule\u0219ti\", insieme al deposito di \"Str\u0103ule\u0219ti\". Il 3 settembre 2015 sono stati completati i lavori del tunnel e il 31 marzo 2017 sono state aperte le due nuove stazioni di \"Laminorului\" e \"Str\u0103ule\u0219ti\"."}
{"id": "2450942", "revid": "1543377", "url": "https://it.wikipedia.org/wiki?curid=2450942", "title": "24 Ore di Le Mans 1975", "text": "La 43\u00aa edizione della 24 Ore di Le Mans si \u00e8 svolta il 14 e 15 giugno 1975 sul Circuit de la Sarthe. Alla gara parteciparono vetture Sport (nei raggruppamenti \"fino a 3 litri\" e \"fino a 2 litri\"), vetture Gran Turismo, suddivise in \"GT\" (Gruppo 4), \"GT di serie\" (Gruppo 3) e \"Le Mans GTX\" (con specifico regolamento tecnico emesso dall'ACO e ancor pi\u00f9 restrittivo) e infine vetture Turismo.\nContesto.\nAlla luce della crisi petrolifera, l'ACO introdusse nel 1975 delle regole riguardanti il consumo di carburante, tra cui l'imposizione di un minimo di 20 giri tra i rifornimenti di carburante, applicato a tutte le classi di vetture partecipanti: la Commissione Sportiva Internazionale reag\u00ec escludendo la 24 ore dal Campionato Mondiale Marche. Questo nuovo regolamento port\u00f2 a un impoverimento della griglia di partenza, con le grandi case che si tennero lontano dalla Sarthe.\nGirando ad un r\u00e8gime pi\u00f9 basso per rispettare le limitazioni sul consumo di carburante, il motore Ford Cosworth DFV poteva essere affidabile per 24 ore. L'esperto team manager inglese John Wyer, che gi\u00e0 si era defilato dalla guida del suo team limitandosi al ruolo di collaboratore esterno, aveva progettato il suo ritiro definitivo, ma non pot\u00e9 resistere all'opportunit\u00e0 di vincere nuovamente a Le Mans. Scelse cos\u00ec di non ritirarsi quell'anno e di rendere Le Mans l'unica gara in programma per la scuderia Gulf nella stagione 1975, chiedendo un ultimo sforzo ai suoi finanziatori. Due nuove Gulf GR8 vennero progettate e costruite specificamente per Le Mans, le vetture erano ampiamente derivate dalla precedente Gulf GR7, con un nuovo progetto che prevedeva una carrozzeria dotata di una veste aerodinamica aggiornata, ottimizzata per Le Mans e per l'efficienza nei consumi.\nIl nuovo regolamento fu un'opportunit\u00e0 anche per Guy Ligier, che aveva gi\u00e0 avuto esperienza nel gareggiare a Le Mans con i motori Cosworth. Con il ritiro della Matra dalle competizioni, Ligier riusc\u00ec ad assicurarsi i servigi dell'ingegnere G\u00e9rard Ducarouge e la sponsorizzazione della Gitanes. La scuderia stava preparando il suo ingresso in Formula 1 per il 1976, il che lasci\u00f2 mezzi finanziari e ingegneristici limitati a disposizione delle gare di endurance. Ligier fece la scelta di gareggiare con il collaudato telaio della sua JS-2, corredato da un motore Ford Cosworth DFV e dal cambio Hewland. In termini di prestazioni i prototipi Gulf erano chiaramente superiori alle Ligier, che erano state inizialmente progettate nel 1971 come automobili da strada spinte da motori Maserati, e solo in seguito tramutate in prototipi da corsa con motori Cosworth nel 1975. Ottenere un'affidabilit\u00e0 superiore era l'unica possibilit\u00e0 per la scuderia di guadagnarsi un vantaggio sui rivali della Gulf. Ligier scelse di prendere parte ad alcune gare del campionato del mondo che precedevano Le Mans, come banco di prova per le sue JS-2.\nLa Gulf iscrisse le sue uniche due GR8 a Le Mans, mentre Ligier iscrisse due JS-2 spinte dal motore V8 Cosworth e una JS-2 con motore V6 Maserati. Entrambi i rivali avevano notevolmente depotenziato i loro motori DFV rispetto alla versione da circa 480 CV impiegata per le molto pi\u00f9 brevi gare di Formula 1: le Gulf erano state prudenziamente depotenziate a circa 380 CV (280\u00a0kW) mentre le Ligier avevano 410 CV (310\u00a0kW) per compensare parte del loro svantaggio.\nLa Alpine-Renault iscrisse una A441 della categoria \"2 litri\" con un equipaggio di sole donne. Siccome i motori \"2 litri\" non erano molto danneggiati dalle limitazioni sui consumi, quest'auto era una possibile sorpresa.\nIl resto degli avversari consisteva di una nuovissima Lola T380-Cosworth, dall'aspetto molto aerodinamico (e dalla potenza di 350 CV), guidata da Alain de Cadenet e Chris Craft, e da alcune Porsche 908 private riviste nella veste aerodinamica, vetture molto collaudate e assistite indirettamente dalla Casa madre.\nQualifiche.\nLa Pole position fu conquistata da Ickx in 3:49.9, davanti ai compagni di squadra Schuppan/Jaussaud, alla Ligier-Cosworth di Lafosse/Chasseuil, alla Porsche 908/3 del Joest Racing, all'altra Ligier-Cosworth di Pescarolo/Migault e alla Lola T284 Ford del Racing Team Schulthess. Al settimo posto partiva la \"De Cadenet-Lola T380\" motorizzata Cosworth DFV, mentre all'ottavo c'era la Alpine-Renault A441C \"femminile\" della ELF Suisse, seguita dalla Ligier-Maserati e dalla BMW 3.0 CSL \"artistica\" di Herve Poulain, che chiudevano la top ten.\nLa \"Ferrari Dino 308 GT4\" n\u00b017 iscritta dal NART tra le \"vetture Sport fino a 3 litri\" per i piloti Giancarlo Gagliardi e Harley Cluxton non riusc\u00ec a qualificarsi e il titolare Luigi Chinetti fece pressioni sugli organizzatori affinch\u00e9 ammettessero comunque la vettura alla gara. Gli ufficiali di gara furono per\u00f2 irremovibili e l'incollerito team manager statunitense ritir\u00f2 dalla corsa anche le altre Ferrari della sua scuderia: la 365 GTB/4 N\u00b045 nella categoria GT, la 365 GTB/4 N\u00b046 e la 365 GT4/BB N\u00b099 nella classe GTX. Vennero quindi riammesse alcune vetture non qualificate: le giapponesi Sigma MC75 (classe sport) e Datsun 240Z (classe GT) e una Porsche 911, la n\u00b083 dei francesi \"Segolen\" e Jean-Yves Gadal. In realt\u00e0 doveva essere riammessa la Lamborghini Islero di Paul Rilly, ma il francese e la sua vettura danneggiata da un'uscita di pista del suo compagno di squadra avevano gi\u00e0 lasciato il circuito e non fu possibile farli rientrare in tempo per la gara.\nGara.\nSenza sorpresa le due Gulf presero la testa della gara, mentre Lella Lombardi si fermava dopo solo 20 giri con problemi di pescaggio del carburante della sua Alpine-Renault. Schuppan e Jaussaud, dopo aver condotto la gara fino a sera, ebbero un guasto all'alternatore e si trovarono sei giri dietro ai compagni di scuderia Ickx e Bell.\nVerso la mezzanotte la Lola di Alain de Cadenet si trovava in terza posizione, quando perse completamente la parte posteriore della carrozzeria sul rettilineo. Francois Migault la colp\u00ec in piena velocit\u00e0 con la sua Ligier. Dopo quasi un'ora di riparazioni, la Ligier si ritir\u00f2. La Lola continu\u00f2; per un colpo di fortuna la copertura del motore aveva mancato completamente l'alettone posteriore.\nDurante la notte la vettura al comando fu afflitta da vibrazioni alla trasmissione, che si manifestavano maggiormente durante la percorrenza delle curve a destra e poco dopo le 14:30 Ickx si ferm\u00f2 ai box per riparare lo scarico rotto a causa di esse: le riparazioni vennero completate mentre la Ligier rimasta entrava nello stesso giro del primo.\nInfatti la Ligier JS2 motorizzata Ford Cosworth DFV di Lafosse e Chasseuil, rallentata da piccoli problemi nelle prime fasi di gara, era stata lanciata dalla squadra all'inseguimento delle Mirage alla decima ora di gara, quando i loro compagni di marca Pescarolo e Migault persero l'opportunit\u00e0 di contrastare le auto di Wyer a causa di una foratura: tra l'entusiasmo del patriottico pubblico francese, che vide la vettura \"blu di Francia\" recuperare posizioni su posizioni, il duo francese dovette per\u00f2 accontentarsi del secondo posto, in quanto la rincorsa era cominciata troppo tardi per poter acciuffare Jacky Ickx e Derek Bell dopo aver superato l'altra Mirage di Vern Schuppan e Jean-Pierre Jaussaud.\nSi seppe in seguito che la Gulf vincitrice aveva anche un grosso problema alla sospensione posteriore destra, il cui attacco alla scatola del cambio stava per cedere (e in effetti si ruppe una volta che la vettura fu riportata nella sede della scuderiainglese), ma il navigato John Wyer riusc\u00ec a nascondere la sua ansia. La Ligier ebbe la falsa convinzione che tutto andava bene per la Gulf al comando e perse l'opportunit\u00e0 di pressarle pi\u00f9 da vicino e spingerla alla rottura meccanica.\nLa Gulf GR-8 guidata da Jacky Ickx e Derek Bell fin\u00ec quindi la gara al primo posto, dopo essere stata in testa per gran parte delle 24 ore: fu la prima vittoria per Bell e per il motore Cosworth DFV, la seconda per Ickx e la quarta per Wyer, che aveva gi\u00e0 vinto con l'Aston Martin nel 1959 e con le sue Ford GT 40 nel 1968 e 1969. I problemi meccanici dell'altra Gulf la relegarono al terzo posto, mentre il secondo and\u00f2 alla Ligier pilotata da Guy Lafosse e Guy Chasseuil. Il divario tra la Gulf vincitrice e la Ligier fu di un solo giro.\nReinhold Joest, J\u00fcrgen Barth e Mario Casoni arrivarono quarti con una vecchia Porsche 908/3 in quanto l'altra vettura del team, quella rivitalizzata dal nuovo motore 6 cilindri boxer turbo derivato da quello della Gran Turismo \"Carrera RSR Turbo\" ufficiale, al posto del non pi\u00f9 competitivo 8 cilindri boxer aspirato, non era stata ritenuta affidabile sulla distanza delle 24 ore.\nDa segnalare la vittoria tra le vetture sport fino a 2 litri della \"Moynet LM75\" spinta dal motore ROC-Simca 4 cilindri in linea e affidata all'equipaggio tutto femminile composto da Mich\u00e8le Mouton, Marianne Hoepfner e Christine Dacremont che batterono l'equipaggio ufficiale Alpine-Renault.\nClassifica finale.\nSqualificati.\nPer aver fatto rifornimento di carburante prima del termine previsto di 20 giri, per due volte."}
{"id": "2450943", "revid": "181699", "url": "https://it.wikipedia.org/wiki?curid=2450943", "title": "Formula 2 giapponese 1979", "text": "La stagione 1979 della Formula 1 giapponese fu corsa su 7 gare. Fu vinta dal pilota nipponico Keiji Matsumoto su March-BMW.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i 5 migliori risultati. I piloti ospiti non partecipano alla classifica finale. La loro posizione \u00e8 trasparente ai fini dell'assegnazione dei punti."}
{"id": "2450946", "revid": "1494169", "url": "https://it.wikipedia.org/wiki?curid=2450946", "title": "Rione Ferrovieri", "text": ""}
{"id": "2450949", "revid": "125659706", "url": "https://it.wikipedia.org/wiki?curid=2450949", "title": "Wilson Sporting Goods", "text": "Wilson Sporting Goods \u00e8 un'azienda multinazionale statunitense produttrice di articoli sportivi, dal 2019 di propriet\u00e0 del gruppo cinese ANTA Sports insieme ai marchi Salomon, Atomic, Sports Tracker, Suunto, Precor, Arc'teryx.\nSi distingue soprattutto nel campo tennistico, in quanto fornisce racchette, borse, ecc. a giocatori ATP quali Roger Federer, Juan Mart\u00edn del Potro, Stefanos Tsitsipas e a giocatori WTA come Serena Williams e Venus Williams. La ditta produce attrezzature per molti sport, tra i quali il Badminton, Baseball, Pallacanestro, Softball, Football americano, Golf, Racquetball, Calcio, Squash, Tennis, Padel e Pallavolo.\nNel film Cast Away di Robert Zemeckis (Stati Uniti, 2000), \"Wilson\" diventa il nome del pallone che sar\u00e0 l'unica compagnia per Chuck Noland (Tom Hanks) sull'isola deserta su cui ha fatto naufragio. Viene chiamato \"Wilson\" proprio in onore dell'azienda produttrice. Anche nella prima scena del film Behind Enemy Lines - Dietro le linee nemiche del 2001 il ten. Chris Burnett (Owen Wilson) chiama il suo pallone da Football americano \"Wilson\".\nStoria.\nLa Wilson non inizi\u00f2 subito la sua attivit\u00e0 in campo sportivo. Infatti, originariamente, era stata creata nel 1913 per trovare modi di utilizzare sottoprodotti di macelli di carne della societ\u00e0 Sulzberger e Schwarzchild, che in quell'epoca era la societ\u00e0 madre della Wilson. Poi, nel 1914, si \u00e8 dedicata alla produzione di racchette, corde, corde di violino e suture chirurgiche. Il presidente Thomas E.Wilson, eletto nel 1915, cambi\u00f2 strada e, da quel momento, la societ\u00e0 si dedic\u00f2 alla fabbricazione di articoli sportivi.\nRacchette e altri accessori.\nWilson produce diversi tipi di racchette, ma quelle pi\u00f9 utilizzate sono state contraddistinte dal marchio K Factor. Di questo marchio fanno parte le \"Six One\" utilizzate da Roger Federer e Juan Mart\u00edn del Potro e le \"K Blade\" utilizzate da Serena Williams e Venus Williams.\nLe racchette appartenenti alla serie K Factor, sono state interamente sostituite nei primi mesi del 2010 con la nuova serie BLX.\nLa suddetta, presenta l'utilizzo di una percentuale di basalto nel telaio.\nOltre a racchette, Wilson produce anche borse, scarpe, palline da gioco ecc.\n\u00c8 inoltre fornitore ufficiale delle palline da gioco di tornei come Australian Open e US Open.\nTestimonial.\nATP\nWTA"}
{"id": "2450959", "revid": "5376", "url": "https://it.wikipedia.org/wiki?curid=2450959", "title": "Xenix", "text": ""}
{"id": "2450965", "revid": "287204", "url": "https://it.wikipedia.org/wiki?curid=2450965", "title": "Tubifex tubifex", "text": "Tubifex tubifex, anche chiamato verme dei fanghi, verme dei liquami, o verme di fogna, \u00e8 una specie di verme segmentato con stile di vita fossorio appartenente alla famiglia Tubificidae, che abita i sedimenti di laghi e fiumi in diversi continenti.\n\"T. tubifex\" probabilmente include molte specie, ma distinguerle tra loro \u00e8 difficile perch\u00e9 gli organi genitali, comunemente usati per identificare le specie, sono riassorbiti dopo l'accoppiamento e perch\u00e9 le caratteristiche esterne del verme variano molto con i cambiamenti di salinit\u00e0. Questi vermi ingeriscono i sedimenti, digeriscono selettivamente i batteri ed assorbono molecole attraverso le pareti del corpo.\nI vermi possono sopravvivere con poco ossigeno agitando le estremit\u00e0, ricche di emoglobina, sfruttando tutto l'ossigeno disponibile. Essi possono sopravvivere in aree cos\u00ec pesantemente inquinate da materia organica che quasi nessun'altra specie potrebbe sopportare. Formando una cisti protettiva ed abbassando il proprio tasso metabolico, i \"T. tubifex\" possono sopravvivere alla siccit\u00e0 e alla mancanza di cibo.\nUsi.\nEcologicamente, i vermi sono importanti come sorgente di cibo per sanguisughe, crostacei, insetti, e pesci. I \"Tubifex\" sono venduti nei negozi di pesci sia vivi che in forma liofilizzata o di polvere.\nBench\u00e9 i vermi siano relativamente facili da coltivare, possono anche essere necessari mesi per farli riprodurre."}
{"id": "2450973", "revid": "6923", "url": "https://it.wikipedia.org/wiki?curid=2450973", "title": "Kia Elan", "text": "La Kia Elan \u00e8 un'autovettura roadster compatta prodotta dalla casa automobilistica coreana Kia Motors dal 1996 al 1997 su licenza Lotus Cars.\nIl contesto.\nIl modello non \u00e8 altro che un adattamento della Lotus Elan M100 nata in Inghilterra dai progetti General Motors destinati alla Lotus Cars ma in seguito all'uscita di produzione della Elan nel 1996 Romano Artioli (proprietario della casa inglese da pochi anni) vendette i diritti di produzione del modello alla casa coreana Kia Motors. La vettura venne prodotta e venduta dal 1996 mantenendo inalterata sia la meccanica (trazione anteriore con sospensioni a ruote indipendenti sia anteriori che posteriori) che la denominazione.\nLe principali differenze si concentravano (oltre al differente marchio applicato sul cofano motore) nella motorizzazione; infatti al posto del propulsore benzina Isuzu 1.6 16V turbo da 167 cavalli trovava alloggiamento un motore 1.8 16V aspirato prodotto dalla Kia capace di 151 cavalli alimentato sempre a benzina. Il peso della vettura (leggermente superiore rispetto al modello originale a causa della differente motorizzazione) \u00e8 pari a 1.080 kg.\nLa Kia Elan usc\u00ec di produzione dagli stabilimenti sud coreani della Kia nel 1997 dopo circa 1.000 esemplari prodotti."}
{"id": "2450981", "revid": "116944", "url": "https://it.wikipedia.org/wiki?curid=2450981", "title": "Stemma di Viterbo", "text": "Lo stemma della Citt\u00e0 di Viterbo \u00e8 costituito da uno scudo sannitico azzurro riportante una palma a cui \u00e8 sovrapposto un leone passante verso sinistra (destra araldica) coronato d'oro. Il leone tiene con la zampa anteriore destra uno stendardo rosso con una croce d'argento in ogni quarto della quale vi sono quattro chiavi dello stesso smalto; l'asta dello stendardo, di colore verde, \u00e8 sormontata da un'aquila bicipite d'oro.\nBlasonatura.\nLo stemma, approvato con decreto del 19 luglio 1929, ha la seguente blasonatura:\nLa descrizione del gonfalone \u00e8 la seguente:\nStoria.\nDello stemma non vi sono riproduzioni sopravvissute anteriori al 1200; nelle cronache per\u00f2 si parla fin dal 1172 dello stemma di Viterbo, accennando che prima di quella data esso era composto solamente dalle figura del leone. Sul pavimento del duomo di Siena compare comunque uno stemma riportante un unicorno e la scritta \"Viterbium\"; uno stemma con la stessa figura, anche se di disegno differente, compare sulla casa gi\u00e0 di propriet\u00e0 dei Farnese presente in citt\u00e0 da tempo. \u00c8 stato perci\u00f2 ipotizzato che l'unicorno sia stato il primo emblema cittadino; comunque all'epoca di erezione delle due opere (XIV e XII secolo rispettivamente) il leone era gi\u00e0 l'arme civica. La ragione di questo stemma primitivo \u00e8 comunque sconosciuta: la leggenda eroica vuole che la citt\u00e0 assumesse per propria insegna il felino in memoria di Ercole, che si vestiva di spoglie leonine e che per molto tempo abit\u00f2 il territorio viterbese, dove in seguito gli si rese culto religioso. Probabilmente, per\u00f2, quando verso l'anno mille il castello nucleo della citt\u00e0 futura volle, imitando le altre terre, prendere un'insegna, prescelse il leone che le citt\u00e0 di parte guelfa solitamente preferivano, in contrasto all'aquila assunta dalle citt\u00e0 di parte ghibellina.\nNel 1172 inoltre Viterbo distrusse la Citt\u00e0 di Ferento, e in segno di vittoria incluse nel proprio emblema la palma che era il simbolo ferentano: palma che talora, per la deformazione tipica dell'araldica, ha preso figura di picca, come ad esempio negli stemmi presso il Palazzo Vescovile, o di trifoglio.\nNel 1167 Federico Barbarossa, giunse a Viterbo, ove risiedeva l'antipapa Pasquale, e, per accattivarsi gli animi dei cittadini, concesse loro molti favori, e dichiar\u00f2 Viterbo citt\u00e0 libera dell'Impero, concedendole un suo vessillo. Di questa concessione, fatta forse soltanto verbalmente, si ebbe pi\u00f9 tardi la conferma ufficiale in un diploma del legato imperiale Cristiano di Magonza datato da Siena il 19 marzo 1172. Nello stemma cittadino unica traccia rimasta di questo privilegio si rileva nell'aquila che sormonta l'asta del vessillo sorretto dal leone. Tuttavia, si ritiene che anche il drappo vermiglio del vessillo stesso sia un ricordo della concessione imperiale, poich\u00e9 quel colore era proprio della parte ghibellina e imperiale; esempio classico ne \u00e8 la blutfahne.\nNel 1188, secondo il cronista Lancillotto, Papa Clemente III, per ringraziare i viterbesi che avevano liberato due cardinali dagli oltraggi del conte Aldobrandino, ricacciando costui fino a Montefiascone, don\u00f2 al leone del Comune la bandiera con le chiavi. Tranne le parole del cronista nessun altro documento resta come prova di tal donazione.\nNel 1316 poi Bernardo di Cucuiaco (o Cucujaco), liberato per opera dei viterbesi dall'assedio al quale i guelfi di Orvieto l'avevano costretto a Montefiascone, in riconoscenza diede loro il privilegio di aggiungere al leone e alla palma della bandiera del Comune il vessillo pontificio. Nell'originale del diploma, datato 11 marzo 1316, conservato nell'Archivio storico municipale, vi \u00e8 il disegno a colori di quella bandiera: l'asta del vessillo non \u00e8 sormontata dall'aquila imperiale; il drappo \u00e8 a fondo rosso traversato completamente da una croce bianca, cui nei quattro angoli si accostano quattro chiavi pure bianche. Sulla testa del leone \u00e8 poi disegnata una corona.\nProbabilmente i papi, con le concessioni del 1188 e del 1316, volevano cancellare i simboli ghibellini, e tentavano quindi di trasformare il vessillo fiammante imperiale, apponendovi la croce e le chiavi; per lo stesso motivo non vi compare l'aquila. Quanto alla corona del leone, si ignora perch\u00e9 nel diploma sia disegnata, bench\u00e9 il testo non la menzioni affatto: ed \u00e8 pura supposizione quella dei settecentisti, che cio\u00e8 indichi l'antico leggendario principato etrusco goduto dalla Citt\u00e0.\nRicordiamo ancora che in un sigillo del 1225 il leone \u00e8 circondato dalla leggenda: (\"non temendo alcuna offesa, io sono il Leone che rappresenta Viterbo\"). Questa motto, insieme alla croce bianca in campo argento e al leone (senza corona), compaiono, diversamente disposti, sullo stemma della provincia\nConcludendo: l'arma originaria della Citt\u00e0 \u00e8 il leone, le concessioni imperiali aggiunsero il vessillo scarlatto sormontato dall'aquila, le concessioni papali trasformarono in pontificio il vessillo imperiale, mentre i viterbesi avevano prima aggiunto la palma ferentana di propria autorit\u00e0. Il diploma di Cucuiaco inserisce la corona, il sigillo del 1225 la leggenda.\nIl globo.\nA partire dal secolo XV sotto la branca sinistra del leone era presente un globo crociato con le sigle F. A. V. L. Una leggenda nata nello stesso secolo (poich\u00e9 i passi degli scrittori anteriori relativi al globo suddetto si considerano apocrifi) vuole che quelle cifre ricordino i tre castelli di Fano, Arbano e Vetulonia chiusi da mura dal Desiderio e Longula ad essi unito poi da re Pipino. L'Orioli invece nel principio dell'Ottocento prima dichiar\u00f2 e poi sconfess\u00f2 che quel globo (da lui detto \"staurografo\") racchiudesse le iniziali romane del celebre tempio etrusco Fanum Voltumnae che egli poneva circa l'attuale chiesa di S. Agostino. Entrambe le opinioni sono per\u00f2 ritenute prive di solidi fondamenti dalla maggior parte degli studiosi: rimane comunque il fatto che dal Quattrocento alla fine dell'Ottocento la mistica palla ha fatto parte dello scudo cittadino."}
{"id": "2450987", "revid": "217830", "url": "https://it.wikipedia.org/wiki?curid=2450987", "title": "Gran Premio motociclistico del Giappone 1998", "text": "Il Gran Premio motociclistico del Giappone 1998 corso il 5 aprile, \u00e8 stato il primo Gran Premio della stagione 1998.\nVittoria, pole position e giro veloce al debutto nella classe regina per Max Biaggi, che eguaglia il record di Jarno Saarinen di vincitore nella gara d'esordio in 500.\nNella classe 250 vittoria per la Honda di Daijir\u014d Kat\u014d e nella classe 125 per l'Aprilia di Kazuto Sakata."}
{"id": "2450993", "revid": "36426", "url": "https://it.wikipedia.org/wiki?curid=2450993", "title": "Date a Cesare quel che \u00e8 di Cesare", "text": ""}
{"id": "2450998", "revid": "287204", "url": "https://it.wikipedia.org/wiki?curid=2450998", "title": "Arden (Delaware)", "text": "Arden \u00e8 una citt\u00e0 degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 474 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Arden si estende su una superficie totale di 0,7 km\u00b2, tutti quanti occupati da terre.\nPopolazione.\nSecondo il censimento del 2000, ad Arden vivevano 474 persone, ed erano presenti 122 gruppi familiari. La densit\u00e0 di popolazione era di 687 ab./km\u00b2. Nel territorio comunale si trovavano 243 unit\u00e0 edificate. Per quanto riguarda la composizione etnica degli abitanti, il 95,15% era bianco, il 0,84% era afroamericano, lo 0,42% era nativo e l'1,69% proviene dall'Asia. Il restante 1,90% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,32% degli abitanti.\nPer quanto riguarda la suddivisione della popolazione in fasce d'et\u00e0, il 18,1% era al di sotto dei 18, il 3,2% fra i 18 e i 24, il 24,1% fra i 25 e i 44, il 35,9% fra i 45 e i 64, mentre infine il 18,8% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 95,9 maschi."}
{"id": "2451000", "revid": "1305772", "url": "https://it.wikipedia.org/wiki?curid=2451000", "title": "Nervo petroso", "text": "Il termine nervo petroso in anatomia umana pu\u00f2 essere riferito a:"}
{"id": "2451002", "revid": "767487", "url": "https://it.wikipedia.org/wiki?curid=2451002", "title": "Mouloud", "text": ", usato soprattutto in Algeria e adottato anche da non arabofoni di fede islamica.\nOrigine e diffusione.\nIl significato \u00e8 quello di \"nascita\". Esso allude alla nascita del Profeta Maometto, analogamente a ci\u00f2 che avviene, in ambito cristiano, con il nome Natale. Spesso \u00e8 impiegato per denominare persone nate nel periodo dell'anno in cui si festeggia tale ricorrenza\nOnomastico.\nUn vero \"onomastico\" nel mondo islamico non esiste. Comunque, la festa del Mawlid da cui ha origine il nome, si celebra il 12 del mese di Rabi' al-awwal."}
{"id": "2451004", "revid": "599013", "url": "https://it.wikipedia.org/wiki?curid=2451004", "title": "Nobuhisa Yamada", "text": ""}
{"id": "2451006", "revid": "1414688", "url": "https://it.wikipedia.org/wiki?curid=2451006", "title": "Mattia Cola", "text": "Biografia.\nOriginario di Santa Caterina di Valfurva, nel 2002 entr\u00f2 a far parte della nazionale italiana. In Coppa Europa esord\u00ec nel 2005 nell'inseguimento di Windischgarsten-Rosenau, chiuso al 43\u00ba posto, e conquist\u00f2 il primo podio nel 2006 in Val Martello (3\u00b0 in inseguimento); in Coppa del Mondo esord\u00ec nel 2005 nell'individuale di Hochfilzen, chiusa al 103\u00ba posto.\nPartecip\u00f2 ai Mondiali juniores del 2002, del 2003, del 2004 e del 2005, ottenendo come miglior piazzamento il 7\u00ba posto nella staffetta del 2002. Vanta una partecipazione iridata (\u00d6stersund 2008: 78\u00b0 in individuale, 11\u00b0 in staffetta) e una olimpica (: 60\u00b0 in sprint, 55\u00b0 in inseguimento, 12\u00b0 in staffetta)."}
{"id": "2451010", "revid": "889336", "url": "https://it.wikipedia.org/wiki?curid=2451010", "title": "Nazionale Under-20 di calcio della Colombia", "text": "La nazionale di calcio della Colombia Under-20 \u00e8 la rappresentativa calcistica della Colombia composta da giocatori Under-20 ed \u00e8 affiliata alla CONMEBOL."}
{"id": "2451011", "revid": "1437331", "url": "https://it.wikipedia.org/wiki?curid=2451011", "title": "Pagamento del tributo", "text": "Il Pagamento del tributo \u00e8 un affresco di Masaccio facente parte della decorazione della Cappella Brancacci nella chiesa di Santa Maria del Carmine a Firenze. L'opera, databile al 1425 circa (255x598\u00a0cm), ritrae una scena delle storie di san Pietro in cui Ges\u00f9 lo invita a pagare il tributo chiesto da un gabelliere per entrare nella citt\u00e0 di Cafarnao. Si tratta della scena universalmente riconosciuta come una delle pi\u00f9 alte espressioni dell'arte masaccesca e del primo Rinascimento in generale.\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo, tramite testimonianze indirette, che dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. I due artisti avevano gi\u00e0 collaborato nella realizzazione di Sant'Anna Metterza. Nel 1428 Masaccio partiva per Roma dove sarebbe morto di l\u00ec a poco.\nLa decorazione inizi\u00f2 dal registro superiore, distrutto nel XVIII secolo, con le vele degli \"evangelisti\", le due lunette (di Masolino) e due semilunette rispettivamente di Masaccio e di Masolino, delle quali sono state ritrovate tracce della sinopia. La decorazione prosegu\u00ec nel registro mediano e poi in quello inferiore, che si sono conservati fino a noi. Con l'espulsione del committente, Felice Brancacci, dalla citt\u00e0 (1436) gli affreschi vennero definitivamente interrotti e in parte mutilati dai ritratti della famiglia Brancacci. Solo una cinquantina d'anni dopo, dal 1480, essi vennero completati da Filippino Lippi, che cerc\u00f2 di adattare la sua arte allo stile del primo Rinascimento.\nGli affreschi vennero ammirati e studiati da generazioni intere di artisti fiorentini. Lo stesso Michelangelo copi\u00f2 il San Pietro che paga il tributo, in un disegno si \u00e8 conservato fino a noi (Monaco di Baviera, Kupferstichkabinett).\nLa scena del \"Tributo\", salvata dalla ridipintura barocca della volta, ne usc\u00ec annerita dall'incendio del 1771 che distrusse gran parte della basilica. Nel tempo i giudizi sull'opera vennero influenzati dal suo stato di conservazione, che faceva pensare a un Masaccio dai colori tetri e \"petrosi\"; solo con il restauro del 1983-1990 si \u00e8 potuta riscoprire la brillante cromia originale.\nTecnica.\nL'affresco del \"Tributo\" venne eseguito in 32 \"giornate\" di lavoro. In quest'opera pi\u00f9 che mai \u00e8 evidente la tecnica che componeva le figure sinteticamente costruendo i volumi tramite la giustapposizione di luce e colore, piuttosto che con il tradizionale metodo di definire le forme con nitidezza per poi dedicarsi alla cura dei dettagli;con le campiture e con le rapide lumeggiature bianche, modell\u00f2 con rapidit\u00e0 e precisione le figure, dando loro un risalto plastico mai visto prima, che le fa assomigliare a monumentali statue dipinte. In questo Masaccio attu\u00f2 una vera e propria rivoluzione pittorica, che solo alcuni dei suoi discepoli riuscirono a capire e attuare. Gi\u00e0 all'epoca di Filippino Lippi, che complet\u00f2 gli affreschi della cappella (anni 1480), essa era stata abbandonata per ritornare a una tecnica che dava pi\u00f9 importanza all'accuratezza del disegno preparatorio e della linea di contorno.\nDescrizione.\nLa scena si riferisce al pagamento della tassa del tempio narrato dal Vangelo di Matteo (17:24\u201327) e mostra tre episodi in contemporanea ambientati a Cafarnao:\n\"24 Quando furono giunti a Caf\u00e0rnao, quelli che riscuotevano la tassa per il tempio si avvicinarono a Pietro e gli dissero: \u00abIl vostro maestro non paga la tassa?\u00bb. 25 Rispose: \u00abS\u00ec\u00bb. Mentre entrava in casa, Ges\u00f9 lo prevenne dicendo: \u00abChe cosa ti pare, Simone? I re della terra da chi riscuotono le tasse e i tributi? Dai propri figli o dagli estranei?\u00bb. 26 Rispose: \u00abDagli estranei\u00bb. E Ges\u00f9 replic\u00f2: \u00abQuindi i figli sono liberi. 27 Ma, per evitare di scandalizzarli, va' al mare, getta l'amo e prendi il primo pesce che viene su, aprigli la bocca e vi troverai una moneta d'argento. Prendila e consegnala loro per me e per te\u00bb\".\nL'affresco ritrae tre momenti diversi, sapientemente messi in correlazione da un sistema di gesti e sguardi dei protagonisti: la richiesta del tributo a Ges\u00f9 e gli apostoli (al centro), la pesca di Pietro (a sinistra) e il pagamento del tributo (a destra). Come nel caso della \"Cacciata\", anche qui la rappresentazione non \u00e8 perfettamente conforme al racconto biblico, con alcune licenze.\nAl centro si trovano Cristo tra gli apostoli (con ciascuna aureola in prospettiva), tipica raffigurazione paleocristiana, con davanti un gabelliere, mentre richiede il denaro per entrare nella citt\u00e0, allungando la mano sinistra aperta, mentre con la destra indica la porta cittadina. Il robusto gabelliere, con la classica tunica corta del Quattrocento, \u00e8 voltato di spalle e col viso in ombra, secondo la posizione riservata tradizionalmente alle figure empie come Giuda Iscariota o il diavolo.\nCristo, imperturbabile (\"Date a Cesare quel che \u00e8 di Cesare...\") intima a Pietro (vestito di stoffa azzurrina con il mantello giallo), con un gesto altrettanto eloquente, di recarsi in riva al lago, dove trover\u00e0 un pesce che nella gola ha la moneta. Pietro sembra sorpreso dalla richiesta (le sopracciglia sono aggrottate) e indica anche lui a sinistra, come per chiedere conferma dell'ordine, oltre che indirizzare lo sguardo dello spettatore al capitolo successivo della storia.\nPietro, recatosi in riva al lago (estremit\u00e0 sinistra), dopo essersi tolto il mantello per non sporcarlo, lo si vede piccolo e solitario con naturalezza mentre prende un pesce per la bocca, nel quale, miracolosamente, trova la moneta. La sua figura \u00e8 altamente espressiva, con la disposizione estremamente realistica e espressiva delle gambe dell'apostolo, che prova uno studio dal vero della postura umana. Contrariamente alla prassi abituale, Masaccio ha relegato il miracolo a una posizione secondaria.\nPietro si reca quindi a pagare (scena a destra), consegnando, con una certa solennit\u00e0, i soldi nella mano dell'uomo. Il gabelliere sembra provare una compiaciuta protervia e ignora il miracolo che si \u00e8 appena compiuto.\nInterpretazione.\nVarie e abbastanza articolate sono le interpretazioni che si possono attribuire all'affresco.\nMasaccio vuole qui rappresentare una tappa nella storia dell'umanit\u00e0, che Cristo attua avvalendosi dell'aiuto della Chiesa, qui incarnata da Pietro. Infatti, il programma iconografico di tutta la Cappella Brancacci voleva rimarcare il ruolo guida della Chiesa per la salvezza dell'uomo, soprattutto dopo che il Concilio di Costanza (1418) aveva posto fine allo scisma d'Occidente. Il vero miracolo presente in quest'opera \u00e8 la fede che Pietro dimostra nei confronti di Cristo; Pietro, infatti, ubbidisce ciecamente allo strano ordine di Cristo di andare sulle sponde del lago Tiber\u00ecade e trovare dentro la bocca di un pesce i soldi per poter pagare il gabelliere.\nIl \"Tributo\" di cui tratta l'affresco, non era una tassa imposta dai romani, ma il riscatto richiesto da Mos\u00e8 imposto ad ogni maggiore di 20 anni; il non voler pagare questo riscatto, e usando un miracolo per evitare una offesa pubblica all'esattore, vuole indicare Cristo non come colui che deve riscattare, ma quello che riscatter\u00e0 con la sua vita molti.\nL'ambientazione.\nImportantissima \u00e8 anche la costruzione scenica entro la quale si svolgono i tre tempi della scena. Tutto \u00e8 regolato dalla prospettiva e dall'osservazione naturalistica, il paesaggio \u00e8 descritto in modo sommario ed essenziale, ma realistico. A destra si trovano le articolate mura della citt\u00e0 composte con giochi di contrasto tra vuoto e pieno, e le scene sono vivacizzate dal concatenamento dei gesti (la loggetta aggettante, le tettoie, ecc.); questa impostazione risente una certa influenza del rilievo di \"San Giorgio libera la principessa\" di Donatello (1416-1417). Le figure umane si dispongono a semicerchio attorno a Cristo.\nIl punto di fuga a cui convergono le linee si trova esattamente dietro la testa di Cristo, che diventa cos\u00ec il fulcro di tutta la rappresentazione. Lo stesso schema prospettico si trova anche sulla parete opposta, dove Masolino dipinse la \"Guarigione dello storpio e resurrezione di Tabita\", ma in quel caso nel punto di fuga non si trova nessun elemento significativo, infatti le varie scene appaiono disperse, con raccordi molto blandi.\nNel \"Tributo\" una serie di tronchi e varie montagne erbose che sfumano all'orizzonte, cos\u00ec come le nuvole in cielo, estremamente pi\u00f9 realistiche di quelle che Masolino era solito dipingere (\"Fondazione di Santa Maria Maggiore\", Napoli). Gli stessi monti rompono fortemente la tradizione delle rocce aguzze, usate da Giotto e dai suoi continuatori seguendo la tradizione bizantina.\nOltre che un'unificazione spaziale, \u00e8 presente anche una precisa unificazione luminosa, con la fonte di luce da destra (dove si trovava la finestra della cappella), che determina l'inclinazione delle ombre.\nStile.\nL'illuminazione, pi\u00f9 che il disegno di contorno, definisce la forma plastica delle figure, facendole assomigliare a voluminose sculture.\nCristo \u00e8 il centro sia geometrico che spirituale della scena. La sua testa, improntata a un delicato sfumato, \u00e8 stata attribuita alla mano di Masolino (Longhi, Berti, Meiss, Parronchi, Bologna) grazie al confronto, ad esempio, con la testa di Adamo nel vicino episodio della \"Tentazione\". La testa di Cristo \u00e8 dolcemente sfumata, al contrario di quelle segnate da aspre ombre degli apostoli. Oltre a scelte stilistiche, il fatto di dare a Cristo il volto di Adamo era suffragato anche da argomenti teologici. Masolino aveva dopotutto beneficiato, probabilmente, dell'aiuto di Masaccio nella costruzione prospettica della scena della \"Guarigione dello storpio e resurrezione di Tabita\" o nella pittura del paesaggio della contigua \"Predica di san Pietro\".\nIl gruppo centrale, con la caratteristica disposizione a semicerchio, venne probabilmente ispirato al gruppo scultoreo dei \"Quattro Santi Coronati\" di Nanni di Banco. A differenza dello scultore per\u00f2, Masaccio non era interessato ad una citazione antiquaria dell'arte romana, come dimostrano i suoi panneggi che, per quanto realizzati studiando i dettagli delle statue antiche, non le imitano. La disposizione a semicerchio poteva anche derivare dalle composizioni paleocristiane del Cristo tra gli Apostoli.\nIl gruppo degli apostoli appare disposto nello spazio attorno al Cristo con coerenza e il loro insieme sembra voler ribadire la volont\u00e0 dell'uomo e la sua centralit\u00e0. Da questo solido semicerchio lo spazio si espande verso l'esterno guidando l'occhio dello spettatore tramite i gesti dei protagonisti e tramite alcune direttrici, come gli alberi decrescenti.\nEmblematico \u00e8 nel gruppo degli apostoli la figura a destra, vestita di color vinaccia, che appare molto ben definita nei lineamenti, con zazzera e barbetta. Secondo Vasari si tratta dell'autoritratto di Masaccio (che altri individuano invece nella scena sottostante), mentre altri lo indicano come possibile ritratto del committente Felice Brancacci.\nLe due figure monumentali di Pietro e del gabelliere a destra sono saldamente piantate sul suolo e sembra di percepirne la massa plastica perfettamente sviluppata dal chiaroscuro.\nScelta iconografica.\nLa scena del \"Tributo\" viene rappresentata raramente dagli artisti tra le storie di Pietro e in questo caso \u00e8 in una posizione di massima preminenza, arrivando anche a rompere quella che era la sequenza cronologica delle scene quando esisteva ancora il registro superiore con le scene del \"Pentimento di Pietro\" e il \"Pasce oves meas\". La presenza di questa scena, oltre che celebrare la sapienza divina, \u00e8 stata interpretata anche legandola a eventi locali, fiorentini o romani.\nA Firenze ricordava probabilmente l'imminente l'istituzione del catasto, che sarebbe avvenuta di l\u00ec a poco (1427), ma che era gi\u00e0 nell'aria, accolto concordemente dai dirigenti fiorentini nel 1424-1425: come Cristo accetta la logica terrena di pagare un tributo, cos\u00ec i cittadini dovevano sottostare all'obbligo civico di versare le tasse richieste. Lo stesso Felice Brancacci aveva un importante ruolo nell'amministrazione fiscale della citt\u00e0.\nSecondo Steinbart invece l'episodio adombrerebbe anche una lettura \"romana\", legata all'intenzione di papa Martino V di ristabilire l'autorit\u00e0 della Chiesa. Per Meller ci sarebbe un richiamo al fatto che la Chiesa non deve prendere il danaro per i tributi dalle sue propriet\u00e0, ma dai beni accettati da altri."}
{"id": "2451014", "revid": "120910984", "url": "https://it.wikipedia.org/wiki?curid=2451014", "title": "Privatizzazione del diritto del lavoro pubblico in Italia", "text": ""}
{"id": "2451020", "revid": "287204", "url": "https://it.wikipedia.org/wiki?curid=2451020", "title": "Wilkins Micawber", "text": "Wilkins Micawber \u00e8 un personaggio letterario creato da Charles Dickens nel romanzo \"David Copperfield\". La sua figura \u00e8 ispirata al padre di Dickens, John Dickens, che come il personaggio fin\u00ec in prigione per debiti (precisamente nella King's Bench Prison).\nDescrizione.\nFigura fortemente tragicomica disperatamente in cerca di mantenere intatta la propria dignit\u00e0 nonostante la condizione di forte povert\u00e0; nel libro Micawber svolge anche una funzione fondamentale nella trama, quando contribuisce a sventare il diabolico piano di Uriah Heep, affermando di essere testimone dei suoi inganni.\nLa sua sventurata consorte, Emma, rimane accanto a lui nella disgrazia e nella miseria, nonostante il padre di lei, prima di morire, avesse gi\u00e0 dovuto tirar fuori dai guai parecchie volte il marito, e che lei stessa avesse dovuto dilapidare il patrimonio famigliare per pagare i debiti di lui. Le massime di vita della signora Micawber sono: \"\u00abNon abbandoner\u00f2 mai il signor Micawber!\u00bb\" e \"\u00abL'Esperienza insegna!\u00bb\" (derivazione dal Latino \"experientia docet\").\nMicawber viene assunto da Uriah Heep come aiutante allo studio legale Wickfield, perch\u00e9 creduto disonesto quanto lui, dati i suoi problemi debitori. Al contrario, Micawber si dimostra onesto, e, dopo aver lavorato per un po' di tempo per Heep, smaschera il suo piano truffaldino. A causa di ci\u00f2, Heep \u00e8 determinato a rovinarlo, e quindi per sfuggirgli e per iniziare una nuova vita, Micawber e la sua famiglia emigrano in Australia insieme a Daniel Peggotty e a Emily. In Australia riesce a far fortuna e diventa un magistrato nonch\u00e9 direttore della Port Middlebay Bank.\nRiferimenti nella cultura di massa.\nCelebre per far continuamente riferimento alla sua situazione finanziaria con la frase \"\u00abQualcosa dovr\u00e0 pur andare per il verso giusto\u00bb\", il suo nome \u00e8 diventato sinonimo per definire chi vive in attesa e nella vana speranza di qualcosa.\nIl personaggio venne magistralmente interpretato da W.C. Fields nella versione cinematografica del romanzo datata 1935. Altro attore di rilievo ad aver interpretato il ruolo \u00e8 stato Bob Hoskins, nella miniserie della BBC basata su \"David Copperfield\" del 1999.\nInfine, il personaggio ha ispirato la serie TV \"Micawber\", sceneggiato del 2001 scritto da John Sullivan e con David Jason nel ruolo del protagonista."}
{"id": "2451024", "revid": "110157", "url": "https://it.wikipedia.org/wiki?curid=2451024", "title": "K\u00e4rntner Fu\u00dfballverband", "text": "La K\u00e4rntner Fu\u00dfballverband \u00e8 la federazione calcistica dello stato federato austriaco della Carinzia. \u00c8 una delle 9 federazioni regionali che compongono la \u00d6FB. Ai suoi campionati partecipano anche le squadre del Tirolo orientale.\nOrganizza ogni anno un proprio campionato e una coppa riservati alle squadre affiliate, oltre alle competizioni femminili e giovanili.\nStruttura dei campionati.\nLe 161 squadre affiliate alla KFV sono suddivise in 4 categorie secondo questa struttura:\nMaschili.\nK\u00e4rntner Liga.\n\u00c8 il massimo campionato regionale ed \u00e8 composto da un girone unico di 16 squadre. La vincente \u00e8 promossa in Regionalliga Mitte, le ultime due retrocedono.\nUnterliga.\nSuddivisa in 2 gironi (\"West\" e \"Ost\") da 16 squadre l'uno. Le vincitrici dei gironi sono promosse nella K\u00e4rntner Liga, mentre le ultime due, insieme alle due peggiori terz'ultime, retrocedono in 1. Klasse.\n1. Klasse.\nSuddivisa in 4 gironi da 14 squadre. La vincitrice di ogni gruppo \u00e8 promossa, mentre retrocedono le ultime due classificate.\n2. Klasse.\nIl livello pi\u00f9 basso del calcio in Carinzia \u00e8 suddiviso in 4 gironi che, per rispettare criteri di vicinoriet\u00e0, sono composti rispettivamente da 12, 14, 15 e 16 squadre. Ciascun gruppo esprime due promozioni nella categoria superiore.\nFemminili.\nFrauen K\u00e4rntner Liga.\nComposto da un girone unico di 7 squadre. La vincitrice disputa gli spareggi per la promozione in Frauen 2. Liga. L'ultima classificata retrocede in Frauen Unterliga.\nFrauen Unterliga.\nIl secondo livello del calcio femminile regionale \u00e8 composto da un girone unico di 6 squadre. La vincitrice \u00e8 promossa nella categoria superiore.\nAlbo d'oro.\nCoppa.\nLa competizione \u00e8 attualmente nota come \"Villacher Bier/KFV-Cup\" per motivi di sponsor.\n10. Oktober-Pokal.\nQuesta competizione parallela alla coppa di land fu disputata per nove edizioni."}
{"id": "2451029", "revid": "729019", "url": "https://it.wikipedia.org/wiki?curid=2451029", "title": "Nervo grande petroso", "text": "Nell'anatomia umana il nervo grande petroso (o \"nervo grande petroso superficiale\") \u00e8 un nervo presente nel cranio.\n\u00c8 una diramazione del nervo faciale (settimo paio di nervi cranici) posta all'interno della rocca petrosa dell'osso temporale.\nDecorso.\nStacca a livello del ganglio genicolato del nervo faciale portando con s\u00e9 fibre motorie e parasimpatiche (rispettivamente dal nucleo motore del nervo faciale e dal nucleo muconasolacrimale); lungo il suo tragitto contrae anastomosi con il nervo petroso profondo (originatosi dal plesso carotideo interno, prevalentemente simpatico vasomotorio) dando cos\u00ec origine al nervo del canale pterigoideo (o \"nervo vidiano\").\nTale nervo arriva cos\u00ec al ganglio pterigo-palatino (o sfenopalatino), dal quale tali fibre, divenute postgangliari, si uniranno al nervo zigomatico (ramo del nervo mascellare, seconda branca del nervo trigemino) portandosi prima al nervo zigomaticotemporale, ramo terminale dello zigomatico, e poi, per via di un'anastomosi, al nervo lacrimale, giungendo infine alla ghiandola lacrimale.\nDal ganglio pterigo-palatino origineranno anche fibre postgangliari parasimpatiche dirette alle ghiandole della mucosa nasale e alle ghiandole palatine (ghiandole mucosecretorie).\nPatologia.\nCon il termine nevralgia del nervo grande petroso si indicava la cefalea a grappolo"}
{"id": "2451032", "revid": "834", "url": "https://it.wikipedia.org/wiki?curid=2451032", "title": "Then and Now (The Who)", "text": ""}
{"id": "2451036", "revid": "1775975", "url": "https://it.wikipedia.org/wiki?curid=2451036", "title": "Michela Andreola", "text": "Biografia.\nOriginaria di Valfurva, nel 2004 entr\u00f2 a far parte della nazionale italiana. In Coppa Europa esord\u00ec nel 2007 nell'individuale di Obertilliach, chiuso al 47\u00ba posto; in Coppa del Mondo esord\u00ec nel 2008 nella sprint di Hochfilzen, chiusa al 101\u00ba posto.\nIn ambito internazionale conquist\u00f2 la medaglia d'argento nella staffetta agli Europei del 2011, disputati in Val Ridanna. Partecip\u00f2 ai Mondiali juniores del 2005, del 2006 e del 2007, ottenendo come miglior piazzamento il 9\u00ba posto nella staffetta del 2007."}
{"id": "2451038", "revid": "287204", "url": "https://it.wikipedia.org/wiki?curid=2451038", "title": "Nadathara", "text": " \nNadathara \u00e8 una suddivisione dell'India, classificata come \"census town\", di 12.593 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 31' 11 N e 76\u00b0 15' 36 E.\nSociet\u00e0.\nEvoluzione demografica.\nAl censimento del 2001 la popolazione di Nadathara assommava a 12.593 persone, delle quali 6.198 maschi e 6.395 femmine. I bambini di et\u00e0 inferiore o uguale ai sei anni assommavano a 1.371, dei quali 699 maschi e 672 femmine. Infine, coloro che erano in grado di saper almeno leggere e scrivere erano 10.549, dei quali 5.301 maschi e 5.248 femmine."}
{"id": "2451042", "revid": "36426", "url": "https://it.wikipedia.org/wiki?curid=2451042", "title": "Tributo (Masaccio)", "text": ""}
{"id": "2451045", "revid": "287204", "url": "https://it.wikipedia.org/wiki?curid=2451045", "title": "New Mahe", "text": "New Mahe \u00e8 una suddivisione dell'India, classificata come \"census town\", di 11.230 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 42' 24 N e 75\u00b0 31' 59 E.\nSociet\u00e0.\nEvoluzione demografica.\nAl censimento del 2001 la popolazione di New Mahe assommava a 11.230 persone, delle quali 5.139 maschi e 6.091 femmine. I bambini di et\u00e0 inferiore o uguale ai sei anni assommavano a 1.245, dei quali 633 maschi e 612 femmine. Infine, coloro che erano in grado di saper almeno leggere e scrivere erano 9.608, dei quali 4.432 maschi e 5.176 femmine."}
{"id": "2451047", "revid": "36426", "url": "https://it.wikipedia.org/wiki?curid=2451047", "title": "Pagamento del Tributo", "text": ""}
{"id": "2451048", "revid": "287204", "url": "https://it.wikipedia.org/wiki?curid=2451048", "title": "Olavanna", "text": "Olavanna \u00e8 una suddivisione dell'India, classificata come \"census town\", di 30.927 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 13' 22 N e 75\u00b0 50' 08 E.\nSociet\u00e0.\nEvoluzione demografica.\nAl censimento del 2001 la popolazione di Olavanna assommava a 30.927 persone, delle quali 15.251 maschi e 15.676 femmine. I bambini di et\u00e0 inferiore o uguale ai sei anni assommavano a 3.767, dei quali 1.921 maschi e 1.846 femmine. Infine, coloro che erano in grado di saper almeno leggere e scrivere erano 25.563, dei quali 12.980 maschi e 12.583 femmine."}
{"id": "2451051", "revid": "219110", "url": "https://it.wikipedia.org/wiki?curid=2451051", "title": "Linea M5 (metropolitana di Bucarest)", "text": "La linea M5 \u00e8 la quinta linea della metropolitana di Bucarest. Attraversa la citt\u00e0 da est a ovest partendo dalla stazione di Pantelimon fino a R\u00e2ul Doamnei, attraversando anche il centro cittadino.\nL'apertura dei cantieri per la prima tratta tra \"R\u00e2ul Doamnei\" e \"Eroilor\" \u00e8 avvenuta nel 2011 ed la linea \u00e8 stata ufficialmente inaugurata il 15 settembre 2020.\nLa linea si interscambia con le linee M1 e M3 presso la stazione di \"Eroilor\" e in futuro con la linea M2 presso la stazione \"Universitate\".\nParco rotabile.\nFino al 2023, quando sono previsti nuovi treni per questa linea, verranno utilizzati 8 convogli Bombardier Movia 346, ridistribuiti dalla linea M3."}
{"id": "2451052", "revid": "36426", "url": "https://it.wikipedia.org/wiki?curid=2451052", "title": "Cacciata di Adamo ed Eva dal Paradiso terrestre", "text": ""}
{"id": "2451055", "revid": "580", "url": "https://it.wikipedia.org/wiki?curid=2451055", "title": "Rudy Zini", "text": "Biografia.\nOriginario di Livigno, in Valtellina, \u00e8 entrato a far parte della nazionale italiana nel 2007. Ha preso parte a due edizioni dei Mondiali juniores, Ruhpolding 2008 (43\u00ba in sprint, 36\u00ba in inseguimento, 19\u00ba in individuale, 8\u00ba in staffetta) e Canmore 2009 (19\u00ba in sprint, 18\u00ba in inseguimento, 36\u00ba in individuale, 7\u00ba in staffetta), a una degli Europei juniores, Nov\u00e9 M\u011bsto 2008 (45\u00ba in sprint, 45\u00ba in inseguimento, 49\u00ba in individuale, 12\u00ba in staffetta), a una degli Europei, Val Ridanna 2011 (23\u00ba in individuale, 7\u00ba in staffetta) e ad alcune gare della Coppa Europa e della Coppa Europa juniores."}
{"id": "2451062", "revid": "767487", "url": "https://it.wikipedia.org/wiki?curid=2451062", "title": "Kaoma", "text": "I Kaoma sono stati un gruppo musicale franco-brasiliano formato dai membri del gruppo Tour\u00e9 Kunda, scioltosi in precedenza.\nI membri erano Chyco Du (bassista della Martinica), Jacky Arconte (chitarrista di Guadalupa), Jean-Claude Bonaventure (tastierista di Tolosa), Michel Abihssira (batterista e percussionista), Fania (corista di Parigi di origini senegalesi), Loalwa Braz (cantante del Brasile), Monica, Chico &amp; Roberta (ballerini).\nIl gruppo ha raggiunto la popolarit\u00e0 nel 1989, quando venne pubblicato il singolo \"Lambada\", di grandissimo successo in tutto il mondo ed \u00e8 diventato un classico dei balli latini-americani.\nLa canzone \u00e8 in realt\u00e0 il plagio di un brano intitolato \"Llorando se fu\u00e9\", scritto molti anni prima dal gruppo Boliviano dei Los Kjarkas. L'utilizzo non era autorizzato, quindi segu\u00ec un processo per plagio vinto dai Los Kjarkas.\nAltro singolo che ottenne buone vendite fu il successivo \"Dan\u00e7ando Lambada\", che \u00e8 entrato all'ottava posizione della classifica italiana e ha ottenuto un ampio successo anche nel resto d'Europa.\nNel 1990 partecipano al Festival di Sanremo proponendo, in abbinamento con Anna Oxa, una loro versione di \"Donna con te\", che in Italia ha raggiunto la tredicesima posizione della classifica dei singoli.\nNel corso della loro carriera hanno pubblicato tre album: \"Worldbeat\", \"Tribal Pursuit\" e \"A la media noche\", pubblicati rispettivamente nel 1989, nel 1991 e nel 1998."}
{"id": "2451064", "revid": "1522738", "url": "https://it.wikipedia.org/wiki?curid=2451064", "title": "Himawari Nohara", "text": ""}
{"id": "2451069", "revid": "834", "url": "https://it.wikipedia.org/wiki?curid=2451069", "title": "The Ultimate Collection (ELP)", "text": ""}
{"id": "2451071", "revid": "1522738", "url": "https://it.wikipedia.org/wiki?curid=2451071", "title": "Grotta Mutevole", "text": ""}
{"id": "2451077", "revid": "834", "url": "https://it.wikipedia.org/wiki?curid=2451077", "title": "The Kids Are Alright (film)", "text": ""}
{"id": "2451086", "revid": "729019", "url": "https://it.wikipedia.org/wiki?curid=2451086", "title": "Pratt &amp; Whitney Canada PW300", "text": "La serie Pratt &amp; Whitney Canada PW300 \u00e8 una famiglia di motori aeronautici turboventola a flussi separati prodotti dall'azienda canadese Pratt &amp; Whitney Canada e destinati a velivoli civili di medie dimensioni.\nCaratteristiche di funzionamento.\nLa configurazione base della serie PW300 prevede un fan collegato da un albero a tre stadi di turbina di bassa pressione, un compressore assiale a quattro stadi seguito da un compressore centrifugo collegati da un albero a due stadi di turbina ad alta pressione, una camera di combustione anulare. I parametri del motore sono gestiti in maniera automatica da un sistema FADEC (Full Authority Digital Engine Control).\nVersioni.\nPW305A - 20,81 kN di spinta"}
{"id": "2451091", "revid": "61051", "url": "https://it.wikipedia.org/wiki?curid=2451091", "title": "Pratt &amp; Whitney Canada PW307", "text": ""}
{"id": "2451092", "revid": "223320", "url": "https://it.wikipedia.org/wiki?curid=2451092", "title": "Doppio petto", "text": ""}
{"id": "2451102", "revid": "547034", "url": "https://it.wikipedia.org/wiki?curid=2451102", "title": "Guarigione dello storpio e resurrezione di Tabita", "text": "La Guarigione dello storpio e resurrezione di Tabita \u00e8 un affresco di Masolino facente parte della decorazione della Cappella Brancacci nella chiesa di Santa Maria del Carmine a Firenze. L'opera, databile al 1424-1425 circa (260x599 cm), ritrae due miracoli di san Pietro avvenuti in tempi e luoghi diversi (atti degli Apostoli III, 1-10 e IX, 36-41) e si trova nel registro mediano della parete destra.\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo che, tramite testimonianze indirette, dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio partiva per Roma dove sarebbe morto di l\u00ec a poco.\nUn tempo la presenza di Masolino al ciclo pittorico era molto pi\u00f9 visibile, poich\u00e9 egli aveva dipinto gran parte delle lunette del registro superiore e la volta con i quattro evangelisti. La decorazione inizi\u00f2 infatti dal registro superiore, distrutto nel XVIII secolo, con le vele, le due lunette (di Masolino) e due semilunette rispettivamente di Masaccio e di Masolino, delle quali sono state ritrovate tracce della sinopia. La decorazione prosegu\u00ec nel registro mediano e poi in quello inferiore, che si sono conservati fino a noi. Con l'espulsione del committente, Felice Brancacci, dalla citt\u00e0 (1436) gli affreschi vennero definitivamente abbandonati e in parte mutilati dei ritratti della famiglia Brancacci. Solo una cinquantina d'anni dopo, dal 1480, essi vennero completati da Filippino Lippi, che cerc\u00f2 di adattare la sua arte allo stile del primo Rinascimento. \nGli affreschi vennero ammirati e studiati da generazioni intere di artisti fiorentini. Se per\u00f2 cresceva la fama di Masaccio, quella di Masolino veniva eclissata dall'illustre compagno, come \u00e8 chiaro ad esempio nelle Vite di Vasari, dove le opere di Masolino in generale sono scarsamente considerate o, addirittura, attribuite interamente a Masaccio. \nLa scena della \"Guarigione e Resurrezione\" di Masolino, salvata dalla distruzione per il restauro barocco della cappella, usc\u00ec tuttavia annerita dall'incendio del 1771 che distrusse gran parte della basilica. Nel tempo i giudizi sull'opera vennero influenzati dal suo stato di conservazione, che nascondevano gran parte dei dettagli e dei delicati effetti cromatici che fecero di Masolino uno degli artisti pi\u00f9 apprezzati dell'epoca in cui visse. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture. La critica pi\u00f9 recente ha molto rivalutato l'opera di Masolino, di qualit\u00e0 oggettivamente altissima, inquadrandola finalmente correttamente come felice espressione del gotico internazionale, piuttosto che come attardato tradizionalismo nell'epoca della rivoluzione rinascimentale di Masaccio. \nDescrizione.\nLa guarigione di un paralitico e la resurrezione della cristiana Tabita sono due miracoli di san Pietro che, secondo gli \"Atti degli apostoli\", avvennero rispettivamente a Lidda e a Giaffa e guadagnarono alla fede molti abitanti delle due citt\u00e0. Nell'affresco per\u00f2 le due scene vengono unificate nel medesimo spazio. \nA sinistra si vedono san Pietro e san Giovanni che miracolano uno storpio davanti a una loggia in prospettiva. Nel racconto evangelico essi stavano salendo al tempio per la preghiera dove un uomo storpio fin dalla nascita chiedeva ogni giorno l'elemosina; quando vide i due che stavano per entrare domand\u00f2 loro un'offerta, ma Pietro gli intim\u00f2 di guardarlo e \"nel nome di Ges\u00f9 Cristo il Nazareno\", gli disse \"alzati e cammina\", guarendolo dalla sua malattia. \nA destra invece, sul limitare di una casa, \u00e8 raffigurato san Pietro che fa un miracolo di resurrezione. La pia donna chiamata Tabita, devota di Giaffa, proprio in quei giorni si era ammalata ed era morta, ma subito ne era stato avvisato Pietro che, trovandosi a Lidda, part\u00ec appositamente per vederla. Arrivato a Giaffa gli si fecero incontro le vedove piangenti che gli mostrarono le tuniche e i mantelli della povera donna. Entrato nella sua stanza e chiesto di restare solo, Pietro si mise a pregare, poi si rivolse a lei intimandole di alzarsi, al che ella apr\u00ec gli occhi e resuscit\u00f2. Masolino fece naturalmente una selezione del racconto biblico, rappresentando l'arrivo di Pietro che, con un solo gesto, resuscita la donna tra lo stupore degli astanti. \nIl centro della scena \u00e8 occupato da una visione della Firenze dell'epoca con una piazza in prospettiva (piazza della Signoria?), dove si affacciano case merlate con le pertiche appese tra le finestre e, in primo piano, passano due borghesi riccamente abbigliati, che passeggiano incuranti di quanto avviene intorno.\nStile.\nA differenza del \"Pagamento del Tributo\" di Masaccio sulla parete opposta, qui le scene che compongono l'affresco non sono legate tra loro da una prosecuzione logica incatenata dai gesti dei protagonisti, ma sono invece semplicemente giustapposte, frantumandosi in episodi che, per quanto di altissima qualit\u00e0, risultano dispersivi.\nLa vita quotidiana \u00e8 raccontata nei minimi particolari, dagli oggetti che penzolano dalle finestre (gabbie, panni, scimmiette legate), fino a una serie di passanti sullo sfondo. La ricchezza cromatica e l'attenzione tutta esteriore ai dettagli piacevoli (come le vesti, i copricapi) \u00e8 vicino al bello stile di Gentile da Fabriano e non potrebbe essere pi\u00f9 distante dallo stile puro e \"sanza ornato\" di Masaccio. Masolino fu pi\u00f9 bravo di Masaccio nel rendere piacevolmente gradevole la cromia, ma il suo stile dolce non ha una drammaticit\u00e0 paragonabile a quella del collega. \nLa costruzione prospettica \u00e8 identica a quella del \"Tributo\", con il punto di fuga nel medesimo punto. Ma a differenza della scena di Masaccio, qui le linee non convergono verso un particolare fondamentale (in quel caso la testa di Cristo), ma in un punto senza importanza, nel muro accanto ai due uomini a passeggio. Nell'uso di questa tecnica spaziale si pu\u00f2 leggere una volont\u00e0 di Masolino di adeguarsi alle novit\u00e0 di Masaccio, un po' come avveniva in scultura con Lorenzo Ghiberti e le innovazioni di Donatello.\nLo storpio a sinistra, specie se confrontato in antitesi coi due ricchi fiorentini a passeggio, pu\u00f2 essere letto come una sorta di esplicito compiacimento aristocratico nel confronto tra il patinato mondo delle corti e il suo opposto umile e miserevole. Ma in Masolino, rispetto ad altri pittori come Gentile da Fabriano, questo elemento appare attenuato, forse su influenza di Masaccio, poich\u00e9 il notevole trattamento pittorico garantisce alla figura dello storpio una dignit\u00e0 umana pi\u00f9 in linea con le idee del Rinascimento fiorentino.\nI gesti e le espressioni dei personaggi dell'affresco sono spesso generici e idealizzati, con l'eccezione dello sforzo, nell'episodio della \"Resurrezione di Tabita\", di dipingere figure colte dallo stupore. Sebbene si sia molto lontani dai risultati di artisti come Masaccio o Donatello, Masolino dimostra una certa bravura che lo pongono una spanna sopra gli altri artisti dello stile gotico internazionale, facendone la personalit\u00e0 pi\u00f9 propensa a collaborare con il rivoluzionario Masaccio.\nL'attribuzione dello sfondo.\nLa precisione prospettica e il realismo convincente della piazza dello sfondo aveva spinto Roberto Longhi ad attribuire questa zona al disegno di Masaccio, un'ipotesi oggi per lo pi\u00f9 esclusa: tipica dello stile di Masolino \u00e8 infatti l'attenzione al dettaglio minuto che divaga in pi\u00f9 scenette aneddotiche (le gabbie appese alle pertiche, le scimmiette sui davanzali), del tutto assente nella lucida essenzialit\u00e0 di Masaccio. Pi\u00f9 che interessarsi alla fedele riproduzione della realt\u00e0, Masolino sembra interessato a una curiosit\u00e0 minuta tipica del gusto cortese \"internazionale\". \nInoltre Berti, per primo, mise in luce come in una medesima \"giornata\" venne dipinto la loggia (attribuita con sicurezza a Masolino, per l'eccessivo slancio goticheggiante) e una parte della strada (fino ad allora attribuita a Masaccio). Anche la parte dell'edificio rosa tra la testa di san Pietro e la casa di Tabita fa parte di un'unica giornata con parti di Masolino. Ornella Casazza inoltre studi\u00f2 la maniera particolare di Masaccio nel disporre i coppi dei tetti in prospettiva, presente nelle scene della \"Resurrezione del figlio di Teofilo e san Pietro in cattedra\", del \"Tributo\" e della \"Distribuzione dei beni\", assente invece in questa scena.\nCi\u00f2 assegnerebbe a Masolino un importante posto nel quadro dello sviluppo della prospettiva in pittura, riconoscendogli il merito \"del pi\u00f9 convincente spazio urbano mai realizzato fino ad allora in pittura\" (Spike, 1995-2002), soprattutto riguardo al fronte case ed alla stradina perfettamente scorciata sulla sinistra, presto eguagliato da Masaccio nel \"San Pietro risana gli infermi con la sua ombra\". Resta il fatto che in nessuno dei successivi tentativi di prospettiva spaziale Masolino raggiunse mai un risultato lontanamente comparabile a questo, n\u00e9 alla basilica di San Clemente a Roma, n\u00e9 nel Battistero di Castiglione Olona. La soluzione \u00e8 forse da ricercare nella via di mezzo: Masaccio forn\u00ec lo schema e Masolino dipinse tutto il resto."}
{"id": "2451108", "revid": "36426", "url": "https://it.wikipedia.org/wiki?curid=2451108", "title": "Guarigione del paralitico e risurrezione della cristiana Tabita", "text": ""}
{"id": "2451109", "revid": "1543377", "url": "https://it.wikipedia.org/wiki?curid=2451109", "title": "Lambada (singolo)", "text": "Lambada (conosciuta anche come Chorando se foi (Lambada)) \u00e8 il titolo di un brano musicale, pubblicato come singolo nell'estate del 1989 dal gruppo francese Kaoma.\nIl singolo.\nIl singolo, primo estratto dall'album del gruppo \"Worldbeat\", fu un successo mondiale, raggiungendo la prima posizione delle classifiche di undici paesi e raggiungendo la top 10 in moltissimi altri. Divenne tormentone estivo del 1989 e la danza che accompagnava la canzone, chiamata anch'essa Lambada, divenne un classico dei balli latini americani di coppia ballata ancora adesso e una delle canzoni in lingua portoghese pi\u00f9 conosciute al mondo. In Italia la canzone fu presentata con gran successo al Festivalbar 1989.\nLa canzone era un adattamento non autorizzato di \"Llorando Se Fue\", un brano registrato dal gruppo di musica andina boliviana Los Kjarkas del 1981, attualizzato ai ritmi zouk delle Antille e al gusto occidentale. Il ballo invece si basava sul Carimb\u00f2 brasiliano, ribattezzato \"lambada\", nome che in portoghese indicherebbe l'oscillare delle barche legate al molo, alludendo al muoversi analogo dei bacini dei ballerini.\nIl video della canzone \u00e8 ambientato sulla spiaggia di Trancoso, in Brasile, e sull'isola di Tagomago, vicino a Ibiza. Protagonisti sono i giovanissimi ballerini Chico &amp; Roberta, un duo che si esib\u00ec molto in giro per il mondo in quegli anni.\nL'incredibile successo della canzone port\u00f2 alla realizzazione di due film a essa ispirati, \"The Forbidden Dance\" e \"Lambada\", curiosamente usciti nelle sale lo stesso giorno (il 16 marzo 1990), con scarso successo, pur se il secondo ha avuto meno commenti negativi del primo.\nCover.\nLa canzone \u00e8 stata tradotta e reincisa, visto il grande successo, dagli stessi Kaoma in inglese e spagnolo, seguendo il destino di altre canzoni di successo di cui sono state realizzate cover nello stesso periodo di fulgore dell'originale. \nIn Francia nella stessa estate la band carioca ne esegu\u00ec una reinterpretazione dallo scarso successo commerciale cos\u00ec come numerosi artisti brasiliani tra cui Faf\u00e1 de Bel\u00e9m, che gi\u00e0 nel 1985 con l'album \"Aprendizes da Esperan\u00e7a\" aveva introdotto ritmi simili a quelli della Lambada. Un certo Louis Latino ne fece una versione che \u00e8 comparsa tra le prime 20 posizioni della classifica italiana. \nPi\u00f9 recentemente, Ivete Sangalo ha inserito una reinterpretazione della canzone come bonus track del suo album \"As Super Novas\", del 2005, e pubblicata come terzo singolo da quest'album. La versione della Sangalo \u00e8 stata registrata anche in versione live. Nel 2009 \u00e8 stata prodotta una nuova versione remixata da Gregor Salto chiamato \"Lambada 3000\", annunciata come un lavoro di Gregor Salto &amp; Kaoma.\nNel 2011 Jennifer Lopez ha inoltre inciso il singolo \"On the Floor\", contenente un campionamento della \"Lambada\", cos\u00ec come Don Omar ha pubblicato il suo remix sotto il titolo di \"Taboo\".\nL'accusa di plagio.\nI produttori francesi della Lambada, Jean Karakos &amp; Olivier Lorsac, vennero citati in giudizio da 2 fratelli boliviani, Gonzalo &amp; Hulises Hermosa, i quali sostenevano che i ritmi milionari della Lambada fossero stati copiati dalla loro \"Llorando se fue\" (\"Se ne and\u00f2 piangendo\"). Chiesero 1 milione di dollari di risarcimento. Ne ottennero 150.000 e il caso fu chiuso."}
{"id": "2451117", "revid": "486946", "url": "https://it.wikipedia.org/wiki?curid=2451117", "title": "Lega Nazionale A di calcio svizzero femminile", "text": ""}
{"id": "2451121", "revid": "16758", "url": "https://it.wikipedia.org/wiki?curid=2451121", "title": "Lega Nazionale A di hockey svizzero", "text": ""}
{"id": "2451123", "revid": "10473", "url": "https://it.wikipedia.org/wiki?curid=2451123", "title": "Tonnellate equivalenti di petrolio", "text": ""}
{"id": "2451129", "revid": "697352", "url": "https://it.wikipedia.org/wiki?curid=2451129", "title": "Lega Nazionale B di calcio svizzero femminile", "text": ""}
{"id": "2451131", "revid": "1305772", "url": "https://it.wikipedia.org/wiki?curid=2451131", "title": "Areacronica.com", "text": "Areacronica.com \u00e8 una compilation di rap italiano pubblicata nel 1999 su CD e musicassetta. Alla compilation partecipano gli artisti della crew Area Cronica (Tormento, Left Side, Lyricalz, Bassi Maestro, Maku Go &amp; Sardo Triba) e alcuni artisti esterni (Esa, Marya, Kaso)."}
{"id": "2451132", "revid": "339392", "url": "https://it.wikipedia.org/wiki?curid=2451132", "title": "Lega Nazionale B di hockey svizzero", "text": ""}
{"id": "2451134", "revid": "307923", "url": "https://it.wikipedia.org/wiki?curid=2451134", "title": "Pallamano maschile ai XVI Giochi del Mediterraneo - Qualificazioni gruppo B", "text": "Tutte le partite relative alle Qualificazioni del Gruppo b per il torneo di Pallamano maschile ai XVI Giochi del Mediterraneo si svolgeranno al Palasport \"Giovanni Paolo II\" di Pescara."}
{"id": "2451135", "revid": "697352", "url": "https://it.wikipedia.org/wiki?curid=2451135", "title": "Prima Lega", "text": ""}
{"id": "2451137", "revid": "385128", "url": "https://it.wikipedia.org/wiki?curid=2451137", "title": "Bellanca Aircraft Company", "text": ""}
{"id": "2451138", "revid": "62004", "url": "https://it.wikipedia.org/wiki?curid=2451138", "title": "Prima Lega femminile", "text": ""}
{"id": "2451144", "revid": "486946", "url": "https://it.wikipedia.org/wiki?curid=2451144", "title": "Prima Lega di hockey svizzero", "text": ""}
{"id": "2451145", "revid": "177744", "url": "https://it.wikipedia.org/wiki?curid=2451145", "title": "Giuseppe Altana", "text": "Giuseppe Altana nacque a Torino il 5 luglio del 1886 da padre ozierese, l'avvocato Antonio, e da madre torinese, Serafina Taverna. La famiglia si trasfer\u00ec a Ozieri pochi mesi dopo, e qui Giuseppe frequent\u00f2 le scuole e vi abit\u00f2 gran parte della vita. \nVerso il 1910 Giuseppe si iscrive alla Reale Accademia Albertina di Belle Arti di Torino, allora diretta dal pittore Giacomo Grosso, dove si diplom\u00f2 brillantemente tre anni dopo. \nInfluenzato dall'ambiente torinese, il suo stile artistico \u00e8 da inserire nel movimento del paesaggismo piemontese (vedi la Scuola di Rivara), di stampo verista e naturalista. L'arte di Altana predilige il sentimento e la partecipazione emotiva, giocata su equilibri tonali e grande capacit\u00e0 nel disegno (ottimo xilografista).\nSubito inizia a farsi notare nel panorama artistico sardo e nel 1916 partecipa alla I Esposizione Artistica Sarda tenutasi a Sassari; negli anni successivi si segnala la partecipazione alla Promotrice di Torino del 1922, alla Quadriennale di Torino del 1923, alla XCII mostra degli Amatori e Cultori di Belle Arti di Roma del 1926, alla Quadriennale di Torino del 1927, alla Mostra Cultori e Amatori d'Arte di Roma e alla Promotrice di Torino nel 1932. Nel dopoguerra espone prevalentemente in Sardegna (Ozieri, Tempio, Nuoro, ecc.).\nArtista prolifico morir\u00e0 ottantanovenne ad Ozieri il 29 maggio del 1975."}
{"id": "2451147", "revid": "2043126", "url": "https://it.wikipedia.org/wiki?curid=2451147", "title": "Seconda Lega", "text": ""}
{"id": "2451149", "revid": "62004", "url": "https://it.wikipedia.org/wiki?curid=2451149", "title": "Seconda Lega di hockey svizzero", "text": ""}
{"id": "2451153", "revid": "116744911", "url": "https://it.wikipedia.org/wiki?curid=2451153", "title": "Opificio Motta", "text": "L'Opificio Motta \u00e8 un'importante industria tessile nata all'inizio del XIX secolo nella Val Gandino, valle laterale della Valle Seriana. La sede produttiva era in comune di Casnigo, Cazzano Sant'Andrea e Gandino\nNella prima met\u00e0 del 1800 produceva organzini di seta come d\u00e0 documento storico del 1818 (vedi Fondazione per la storia economica e sociale di Bergamo) e museo del tessile di Leffe.\nNel 1850,con la costituzione del Lanificio Motta seguendo i mutamenti del mercato, inizi\u00f2 la produzione di panno di lana con la ciodera in dialetto bergamasco (donata al museo della basilica di Gandino) proseguendo con la lavorazione di cotone fino alla definitiva chiusura nel 1946."}
{"id": "2451154", "revid": "33751", "url": "https://it.wikipedia.org/wiki?curid=2451154", "title": "Terza Lega", "text": ""}
{"id": "2451157", "revid": "228587", "url": "https://it.wikipedia.org/wiki?curid=2451157", "title": "Quarta Lega", "text": ""}
{"id": "2451173", "revid": "1573940", "url": "https://it.wikipedia.org/wiki?curid=2451173", "title": "Chiesa di San Cipriano (Roma)", "text": "La chiesa di San Cipriano \u00e8 una luogo di culto cattolico di Roma, nel quartiere Primavalle, in largo Millesimo.\nStoria.\nFu costruita nel 1975 dall'architetto Alberto Fiessa e dedicata a San Cipriano. L'altare maggiore \u00e8 stato consacrato il 25 maggio 1975 dal Cardinale Vicario Ugo Poletti.\nEssa \u00e8 sede parrocchiale, eretta il 12 dicembre 1957 con decreto del cardinale vicario Clemente Micara \"Inter meridiem\" ed affidata al clero diocesano di Roma.\nDescrizione.\nLa chiesa ha pianta ottagonale, in mattoni di laterizio sporgenti, che danno movimento all'esterno. L'interno \u00e8 a pianta unica, con una sorta di navatella che la percorre circolarmente. Artisticamente pregevoli sono due vetrate, realizzate da G. Sarti e C. Alessandrini: una, con prevalenza di tonalit\u00e0 azzurre, rappresenta la \"Notte\" ed \u00e8 posta sopra l'ingresso; l'altra, con tonalit\u00e0 giallo-arancioni, raffigura il \"Giorno\" ed \u00e8 collocata sull'altare maggiore. Il portale \u00e8 opera dell'artista Pino Schiti."}
{"id": "2451175", "revid": "112867766", "url": "https://it.wikipedia.org/wiki?curid=2451175", "title": "Anatolij Bannyk", "text": "\u00c8 stato uno dei pi\u00f9 forti giocatori ucraini del ventennio 1945-1965. Vinse cinque volte il campionato nazionale (1945, 1946, 1951, 1955 e 1964), un record per il campionato ucraino.\nPartecip\u00f2 alla finale di sette Campionati sovietici dal 1954 al 1964. Ottenne il miglior risultato nel 1962 a Erevan, dove realizz\u00f2 10,5 su 19 (8\u00ba su 20 partecipanti; vinse Viktor Kor\u010dnoj).\nNon ebbe mai l'opportunit\u00e0 di giocare al di fuori dell'Unione Sovietica, con l'eccezione di un incontro a squadre Jugoslavia-URSS del 1963 a Fiume (dove realizz\u00f2 2 su 4), il che gli imped\u00ec di ottenere titoli FIDE. Ottenne per\u00f2 il titolo di Maestro Sovietico nel 1948, dopo aver vinto a Mosca il torneo \"da Candidati a Maestri\".\nAltri risultati della sua carriera:\nNegli anni '90 si trasfer\u00ec in Germania, dove rimase un giocatore attivo fino al 2000. Nel campionato a squadre della Bassa Baviera del 1999-2000 realizz\u00f2, all'et\u00e0 di 79 anni, un notevole 7 su 9."}
{"id": "2451177", "revid": "1573940", "url": "https://it.wikipedia.org/wiki?curid=2451177", "title": "Eunymphicus", "text": "Eunymphicus \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2451183", "revid": "287204", "url": "https://it.wikipedia.org/wiki?curid=2451183", "title": "Eunymphicus cornutus", "text": "Il parrocchetto cornuto (Eunymphicus cornutus ) \u00e8 un uccello della famiglia degli Psittaculidi, endemico della Nuova Caledonia."}
{"id": "2451184", "revid": "619191", "url": "https://it.wikipedia.org/wiki?curid=2451184", "title": "Predica di san Pietro", "text": "La Predica di San Pietro \u00e8 un affresco di Masolino che decora la Cappella Brancacci nella chiesa di Santa Maria del Carmine a Firenze. L'opera, databile al 1424-1425 circa (260x88 cm), e ritrae una scena delle storie di san Pietro tratta dagli Atti degli Apostoli (II, 14-41). \nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo che, tramite testimonianze indirette, dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. \nQuesta scena, salvata dalla ridipintura barocca della volta, usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione e stile.\nLa scena della \"Predica\" si trova sulla parete di sfondo nel registro mediano, lato sinistro, confinante con il \"Tributo\" di Masaccio. Il racconto di riferimento \u00e8 quello presente negli Atti degli Apostoli (At 2,14-42) in cui san Pietro si mette a predicare alla folla dopo la Pentecoste, esortando il popolo al battesimo. In questa scena, come nella \"Predica\", Pietro \u00e8 raffigurato solo, mentre nel testo degli Atti egli era in compagnia degli altri apostoli: questa scelta sottolinea fortemente il suo primato e la sua personificazione con la Chiesa intera.\nMasolino esegu\u00ec l'affresco in otto giornate e si ipotizza un aiuto di Masaccio nella pittura delle montagne dello sfondo, che si ricollegano a quelle del \"Tributo\" e che sono cos\u00ec diverse da quelle dipinte da Masolino in altre opere (come a Castiglione Olona), legate allo stile giottesco delle rocce spigolose. \nPietro \u00e8 raffigurato come un ardente oratore vestito alla romana (ricorda il \"San Giovanni\" di Giotto nella scena della \"Resurrezione di Drusiana\" nella cappella Peruzzi a Firenze). Egli si trova davanti a una folla mentre, con un gesto eloquente, fa una predica. Questa figura energica era stata in passato attribuita a Masaccio, ma il trattamento da miniatore dei riccioli della chioma e della barba, oltre ai volti miti e uniformi degli astanti, sono chiari segni dell'arte di Masolino.\nLe espressioni degli astanti sono le pi\u00f9 varie, dalla dolce attenzione della monaca velata in primo piano, al torpore della fanciulla e del vecchio con la barba, fino al timore della donna in secondo piano, della quale si vedono solo gli occhi accigliati. \nLe tre teste di giovani dietro al santo sono probabilmente ritratti di contemporanei, come anche i due frati a destra, forse due carmelitani del convento del Carmine, e in passato erano pure stati attribuiti a Masaccio.\nProbabilmente solo le montagne sono di Masaccio, che sembrano proseguire dalla scena precedente del \"Tributo\", e sono ben diverse dalle irte rocce spigolose tipiche di Masolino. Esse sono trattate come masse informi e gonfie, con un contorno sfumato da alberi e cespugli dipinti a secco."}
{"id": "2451195", "revid": "729019", "url": "https://it.wikipedia.org/wiki?curid=2451195", "title": "Bellanca CH-200", "text": "Il Bellanca CH-200 Pacemaker era un monomotore da trasporto passeggeri e multiruolo ad ala alta prodotto dall'azienda statunitense Bellanca Aircraft Company negli anni venti.\nPrimati.\nTra il 1928 ed il 1929 un CH-200, ribattezzato \"Per\u00f9\" ed ai comandi del pilota peruviano Carlos Mart\u00ednez de Pinillos, comp\u00ec un raid aereo partendo dal Per\u00f9 e percorrendo il continente americano da sud a nord facendo ritorno in terra natale."}
{"id": "2451196", "revid": "1543377", "url": "https://it.wikipedia.org/wiki?curid=2451196", "title": "Finchley Road (metropolitana di Londra)", "text": "Finchley Road \u00e8 una stazione della metropolitana di Londra, servita dalle linee Jubilee e Metropolitan.\nLa stazione \u00e8 situata a Finchley Road, una via di Hampstead. Serve le zone di Frognal e South Hampstead.\nStoria.\nLa stazione fu aperta il 30 giugno 1879 dalla Metropolitan Railway (MR, l'attuale linea Metropolitan) nell'ambito dell'estensione dalla stazione oggi chiusa di St. John's Wood (una stazione distinta dall'attuale stazione di St. John's Wood sulla linea Jubilee). La stazione fu ricostruita nel 1914 con le entrate incorporate in una nuova serie di negozi.\nIntorno alla met\u00e0 degli anni trenta la linea Metropolitan era completamente intasata sulle proprie linee principali provenienti dall'area a nord di Londra, a causa della limitata capacit\u00e0 dei binari tra le stazioni di Finchley Road e Baker Street. Per alleviare la situazione furono scavate nuove sezioni di tunnel profondi tra Finchley Road e Baker Street perch\u00e9 portassero una parte del traffico dalla diramazione per Stanmore e delle stazioni a sud di Wembley Park. Queste nuove gallerie furono aperte il 20 novembre 1939 e da quella data la stazione di Finchley Road fu servita anche dai treni della linea Bakerloo provenienti da Baker Street e che utilizzavano le nuove gallerie. Le corse della Bakerloo furono successivamente trasferite alla Jubilee quando questa inizi\u00f2 ad operare il 1\u00ba maggio 1979.\nFinchley Road era anche il nome di una vicina stazione della Midland Railway che fu chiusa nel 1927. I resti di questi binari sono visibili dai treni Thameslink che percorrono la Midland Main Line.\nStrutture e impianti.\nFa parte della \"Travelcard Zone 2\".\nInterscambi.\nLa stazione consente l'interscambio con la stazione di Finchley Road &amp; Frognal, della North London Line della London Overground. La distanza tra le due stazioni \u00e8 di 450 metri.\nNelle vicinanze della stazione effettuano fermata numerose linee automobilistiche, gestite da London Buses.\nCuriosit\u00e0.\nL'analisi del suolo rimosso quando si scavarono le gallerie rivel\u00f2 che questo sito si trovava ai margini del ghiacciaio che copriva la Gran Bretagna a nord per tutta l'ultima era glaciale, come illustrato nell'episodio 4 (Islands Apart) della serie di storia naturale della BBC - British Isles: A Natural History."}
{"id": "2451200", "revid": "31886", "url": "https://it.wikipedia.org/wiki?curid=2451200", "title": "Palazzo Branda", "text": "Palazzo Branda Castiglioni a Castiglione Olona fu la residenza del cardinale Branda Castiglioni, da cui prende il nome.\nStoria e descrizione.\nL'edificio venne costruito tra il XIV e il XV secolo ed \u00e8 costituito da due corpi, il primo del XIV secolo e il secondo dei primi decenni del XV secolo. Tuttavia il palazzo ha subito nel corso degli anni una serie di interventi che ne hanno modificato la struttura originaria.\nAll'interno il cardinale fece affrescare una serie di pitture, fra i quali si ricorda in particolare Masolino da Panicale, con il \"Paesaggio ungherese\", a memoria della cittadina ungherese di Veszpr\u00e9m, di cui era Conte il Branda.\nSono presenti anche numerosi affreschi di Lorenzo di Pietro detto il Vecchietta realizzati tra il 1437 e il 1439, tra cui la \"Cappella cardinalizia di San Martino\", riscoperta solo nel 1982. In essa sono raffigurati, sulle vele della volta, i quattro \"Evangelisti\", e il \"Padre eterno in gloria d'angeli\", sulla parete di fondo una \"Crocifissione\", vari \"busti di profeti\" e due lunette affollate di figure di \"Sante vergini guidate da S. Orsola\" e \"Santi pastori, monaci e anacoreti.\"\nAltri affreschi abbellivano la loggia che, secondo la tradizione umanistica, raffiguravano uomini e donne illustri del tempo tra cui l'imperatore Sigismondo e lo stesso cardinale, oggi molto degradati. Ben conservata \u00e8 una rara \"natura morta con vasi\".\nInteressante \u00e8 anche la grande Camera del Cardinale completamente affrescata nel 1423 da un Maestro di scuola lombarda.\nEccezionale \u00e8 poi la Sala della Quadreria dove alle pareti possiamo trovare numerosi ritratti della famiglia Castiglioni, tra i quali si annoverano Papa Celestino IV, Papa Pio VIII ed innumerevoli uomini di legge e di cultura, fra cui Baldassarre Castiglione.\nLa parete finale della sala \u00e8 impreziosita da un imponente camino maritale di epoca rinascimentale.\nCon l'estinzione del casato dei Castiglioni il Palazzo divenne di propriet\u00e0 municipale nel 2004."}
{"id": "2451201", "revid": "36426", "url": "https://it.wikipedia.org/wiki?curid=2451201", "title": "Palazzo Branda Castiglioni", "text": ""}
{"id": "2451213", "revid": "287204", "url": "https://it.wikipedia.org/wiki?curid=2451213", "title": "Battesimo dei neofiti", "text": "Il Battesimo dei neofiti \u00e8 un affresco di Masaccio facente parte della decorazione della Cappella Brancacci nella chiesa di Santa Maria del Carmine a Firenze. L'opera, databile al 1425-1426 circa (255x162 cm), ritrae una scena delle storie di san Pietro in cui l'apostolo battezza alcuni nuovi cristiani o \"neofiti\" (Atti degli Apostoli, II, 41).\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo che, tramite testimonianze indirette, dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio, gi\u00e0 preso da altri lavori, mor\u00ec lasciando l'opera incompleta.\nQuesta scena, salvata dalla ridipintura barocca della volta, usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione e stile.\nLa scena si trova nel registro mediano, sulla parete dietro l'altare a destra. Il testo evangelico ci dice che dopo la Pentecoste Pietro si mise a predicare esortando le genti al battesimo in nome di Ges\u00f9 Cristo (scena della \"Predica di san Pietro\"); ecco che in questa scena egli inizia a battezzare con una ciotola. L'episodio, ambientato in una vallata tra colli scoscesi, mostra alcuni giovani che si apprestano a ricevere il battesimo: uno \u00e8 inginocchiato nel fiume e lo riceve a mani giunte (col corpo dall'anatomia stupendamente modellata), uno gi\u00e0 spogliato sta aspettando coprendosi con le braccia mentre trema per il freddo (figura di grande realismo, l'unica elogiata dal Vasari nella cappella), un terzo si sta togliendo gli abiti di dosso. Un quarto ancora, scalzo e dal capo chiaramente bagnato, si sta rivestendo abbottonandosi la tunica blu. Straordinario \u00e8 il senso dell'acqua e l'effetto bagnato sui capelli e sul perizoma del ragazzo in ginocchio.\nPietro compie un gesto energico ed eloquente (da notare la rotazione della ciotola nel verso pi\u00f9 congeniale alla percezione dello spettatore). Assiste una folla, tra i quali ci sono alcuni personaggi forse ritratti di contemporanei. I personaggi scivolano naturalmente in profondit\u00e0, tramite i perfetti rapporti di luci e ombre, che anticipano la prospettiva aerea.\nI due ritratti dietro Pietro sono due testimoni fiorentini, indossanti il tipico copricapo chiamato mazzocchio. I loro volti fortemente individualizzati fanno pensare a due ritratti di notabili dell'epoca. Secondo Longhi per\u00f2 sarebbero opera di Filippino Lippi (come anche la testa di Pietro), il quale avrebbe coperto i ritratti cancellati di due personaggi legati ai Brancacci dopo la cacciata della famiglia. L'ipotesi non \u00e8 comunque condivisa da tutti gli studiosi (Berti, Bologna, Spike). Secondo Ugo Procacci, seguito dal Parronchi, le teste di san Pietro e dei due astanti sarebbero invece di Masolino. La maggior parte degli studiosi assegna comunque le figure a Masaccio e le montagne dello sfondo, cos\u00ec aguzze e goticheggianti, a Masolino. Ci\u00f2 bilanciava il contributo di Masaccio nella creazione dello sfondo della \"Predica di san Pietro\", di Masolino. \nIn questa scena, come nella \"Predica\", Pietro \u00e8 raffigurato solo, mentre nel testo evangelico egli era in compagnia degli altri apostoli: questa scelta sottolinea fortemente il suo primato e la sua personificazione con la Chiesa intera."}
{"id": "2451217", "revid": "574302", "url": "https://it.wikipedia.org/wiki?curid=2451217", "title": "Los Angeles Film Critics Association Award alla miglior attrice", "text": "Il Los Angeles Film Critics Association Award alla miglior attrice (\"Los Angeles Film Critics Association Award for Best Actress\") \u00e8 un premio assegnato annualmente dal 1975 dai membri del Los Angeles Film Critics Association alla migliore attrice protagonista di una pellicola distribuita negli Stati Uniti nel corso dell'anno."}
{"id": "2451218", "revid": "1149807", "url": "https://it.wikipedia.org/wiki?curid=2451218", "title": "Castigo Celeste XX Angel Rabbie", "text": ", spesso abbreviato in \"XX Angel Rabbie\" o semplicemente \"Angel Rabbie\", \u00e8 un OAV di genere \"mah\u014d sh\u014djo\" e fantasy, ispirato ai personaggi e alla trama di , uno spin-off di , due videogiochi giapponesi di simulazione per PC, realizzati da Kogado Studio ed inediti in Italia. Le due \"X\" nel nome dell'anime sono la trasposizione letterale di due croci presenti nella versione grafica del titolo.\nL'OAV, realizzato nel 2003 da Kogado Studio, AIC e Media Factory, \u00e8 stato pubblicato in Giappone in DVD il 23 gennaio 2004. In Italia \u00e8 stato trasmesso in televisione il 5 settembre 2005 da MTV, durante la prima edizione dell'Anime Week, ed \u00e8 stato pubblicato in DVD nel 2008 da Fool Frame.\nTrama.\nPrologo: la Grande Guerra Magica.\nIn un ipotetico futuro la Terra ha raggiunto il massimo grado di sviluppo e prosperit\u00e0 grazie alla sapiente fusione tra scienza e arti magiche riuscendo a creare una nuova colonia sulla superficie lunare: la \"Metropoli Magica Sorcerium\". Nonostante il notevole benessere raggiunto, le rivalit\u00e0 fra gli uomini per poter godere di tali frutti non si placarono ma diedero luogo a contrasti sempre pi\u00f9 laceranti che culminarono in un devastante conflitto di enormi proporzioni, ricordato oggi col nome di \"Grande Guerra Magica\", nel quale la popolazione terrestre fu quasi completamente distrutta. A distanza di mille anni dalla fine degli scontri, i pochi umani sopravvissuti sulla superficie terrestre devono ancora fare i conti con mostri e macchinari impazziti diretta conseguenza di quei remoti avvenimenti: durante la \"Grande Guerra Magica\", infatti, vennero utilizzate armi proibite realizzate con tecniche di modificazione genetica di cui si perse il controllo e che ora costituiscono una grave minaccia per i superstiti non pi\u00f9 in grado di fronteggiarle avendo ormai perso memoria di tutte le conoscenze scientifiche e magiche un tempo possedute.\nIl Mondo Celeste.\nDurante il conflitto la colonia lunare \"Sorcerium\" si stacc\u00f2 dalla Terra rimanendo estranea agli scontri. I suoi abitanti riuscirono pertanto a preservare l'alto livello di conoscenze magico-scientifiche raggiunto e, portando avanti un proprio sviluppo individuale, diedero vita ad una nuova comunit\u00e0, conosciuta col nome di \"Mondo Celeste\", formata da sole femmine, governata dalla regina Micol e amministrata dalle \"Sette Sorelle\". Per riportare la pace sulla Terra ed aiutare gli abitanti a ritrovare la felicit\u00e0 perduta, nel \"Mondo Celeste\" venne istituito un corpo speciale di agenti, specificamente addestrate al combattimento, le \"Surrogater\", col compito di vegliare sullo sviluppo e la felicit\u00e0 del genere umano.\nSurrogater.\nLe aspiranti \"Surrogater\", selezionate tra gli abitanti del \"Mondo Celeste\", devono seguire corsi di preparazione secondo un percorso accademico, durante il quale ciascuna di esse deve imparare a padroneggiare uno specifico potere magico, denominato \"Mode\", a base elementale (Fiamme, Luce, Oscurit\u00e0, ...) molto potente senza il quale \u00e8 impossibile riuscire ad affrontare i nemici che minacciano attualmente l'umanit\u00e0. Al termine del corso le agenti diplomatisi \"Surrogater\", scelto un proprio nome di battaglia, devono affrontare una prima missione di debutto durante la quale sono inviate sulla Terra in incognito senza un preciso compito da svolgere ma col generico obiettivo di realizzare almeno un intervento coerente col fine per cui il corpo delle \"Surrogater\" \u00e8 stato creato: saranno la sensibilit\u00e0 e le capacit\u00e0 acquisite da ciascuna \"Surrogater\" a far loro capire quale debba essere questo compito.\nMissione di debutto: Lasty Farson, nome in codice Angel Rabbie.\nTra le neo diplomate \"Surrogater\" vi \u00e8 Lasty Farson, nome in codice \"Angel Rabbie\", una giovane agente un po' imbranata e pasticciona, che, terminato il periodo di addestramento, si prepara ad affrontare la missione di debutto, tra i molti dubbi delle colleghe che non la ritengono in grado di svolgere l'impegnativo ruolo di \"Surrogater\". Giunta sulla Terra, dopo un rocambolesco atterraggio, a bordo del suo \"Feather\", uno piccolo veicolo monoposto maneggevole e veloce in grado di volare a bassa quota, Lasty Farson viene a contatto con la popolazione di un villaggio, in passato attaccato da strani mostri e ora soggiogato da una banda di cercatori di tesori che, fingendosi sacerdoti di una fantomatica confessione religiosa, la \"Chiesa della compilazione della storia ufficiale di Aterui\", costringono la popolazione a consegnare loro beni preziosi come offerta alla divinit\u00e0 per placarne la collera e scongiurare l'attacco di nuovi mostri. Lasty Farson fa inoltre la conoscenza con un giovane abitante del paese, dal quale apprende che i sacerdoti della \"Chiesa di Aterui\" stanno ingannando la popolazione, approfittando della loro buona fede, e che i mostri che minacciano la popolazione potrebbe essere in realt\u00e0 dei residuati bellici della \"Grande Guerra Magica\".\nLo scontro.\nLa neo \"Surrogater\", compreso quale potrebbe essere l'obiettivo della sua missione di debutto, decide di aiutare gli abitanti del luogo e, proprio mentre si sta recando con il giovane all'accampamento dei suoi compagni, si trova ad affrontare, nella sua prima battaglia, una vecchia macchina da guerra che improvvisamente ha ripreso a funzionare. Non appena sconfitto il mostro, dimostrando capacit\u00e0 e abilit\u00e0 inaspettate, Lasty Farson \u00e8 tuttavia costretta a far fronte ad un nuovo attacco da parte di un altro residuato bellico, questa volta rimesso in funzione dai sacerdoti della \"Chiesa di Aterui\" che vogliono impadronirsene per utilizzarlo come arma. Anche questo scontro vede vincitrice la giovane \"Surrogater\" che riesce cos\u00ec a liberare il villaggio sia dal pericolo dell'attacco dei mostri sia dal condizionamento dei sacerdoti della \"Chiesa di Aterui\". Lasty Farson pu\u00f2 quindi fare ritorno al \"Mondo Celeste\", forte di un'esperienza che ha temprato il suo carattere rendendola pi\u00f9 matura e maggiormente sicura di se.\nProduzione.\nStile.\nI riferimenti stilistici sono quelli tipici presenti in molti anime di genere \"majokko\" degli anni novanta e 2000, come ad esempio la serie \"Sailor Moon\", con protagoniste giovanissime ragazzine dotate di poteri magici ed in grado di trasformarsi. Nel prologo iniziale, invece, per dare l'idea di avvenimenti accaduti in un tempo passato rispetto all'epoca in cui si svolge la vicenda, \u00e8 stato utilizzato oltre ad un effetto seppia e di pellicola rovinata anche uno stile grafico tipico dei cartoni animati giapponesi robotici degli anni settanta.\nColonna sonora.\nLa colonna sonora \u00e8 stata realizzata appositamente dalla band giapponese UNDER17, un duo gi\u00e0 noto in patria per aver contribuito alle musiche di altri anime quali \"DearS\", \"Kujibiki Unbalance\" e \"MOUSE\", e da mobo. La sigla di coda, \"Tenbatsu! Angel Rabbie ~desu version~\", eseguita dagli stessi UNDER17, \u00e8 un brano rock molto tirato, dal ritmo aggressivo e sincopato.\nDoppiaggio.\nIl doppiaggio in italiano \u00e8 stato realizzato dalla Sample sotto la direzione di Gualtiero Cannarsi, che ha realizzato anche i dialoghi, e con l'assistenza di Gianmarco Ceconi.\nAccoglienza.\nCarlos Ross di THEM Anime Reviews recensendo l'OAV afferm\u00f2 che questo titolo non aveva senso, indipendentemente dalla lingua in cui lo si guardava. Il problema principale era l'intero cast, composto da idioti sarcastici. La protagonista Lasty Farson \u00e8 una ragazza nata sotto lo stampo di Sailor Moon, sempre in ritardo ai suoi appuntamenti, incline agli incidenti e dipendente dagli altri, e questo poteva portare a credere che fosse \"carina e accattivante\", ma in realt\u00e0 risultava \"irritante e fastidiosa\". Nessun altro membro del cast rimaneva in scena abbastanza a lungo per avere importanza, fatta eccezione per gli \"antagonisti\" in stile Team Rocket, che sono femmine inspiegabilmente carine. Nel corso della storia, Lasty doveva affrontare prove imbarazzanti prima di agitare la sua bacchetta magica e sconfiggere i cattivi in una serie di scene d'azione cos\u00ec superficiali che potevano essere superate in quanto ad emozione da un episodio medio dei \"Power Rangers\". In generale non superava la mediocrit\u00e0, i disegni e le animazioni erano superficiali, il character design genericamente \"carino\", le uniforme scolastiche ridicole, gli scenari brutti e infine vi era il mecha design. La colonna sonora rientrava generalmente nella categoria \"atroce\", specialmente quando si udiva gli UNDER17 cantare il brano principale. Ross concluse l'articolo sostenendo che sarebbe stato apprezzato esclusivamente dagli otaku del moe, mentre il resto della fetta di pubblico poteva farne tranquillamente a meno."}
{"id": "2451227", "revid": "73843", "url": "https://it.wikipedia.org/wiki?curid=2451227", "title": "Museo d'Arte di Raleigh (Nord Carolina)", "text": ""}
{"id": "2451228", "revid": "416175", "url": "https://it.wikipedia.org/wiki?curid=2451228", "title": "Resurrezione del figlio di Teofilo e san Pietro in cattedra", "text": "La Resurrezione del figlio di Teofilo e san Pietro in cattedra \u00e8 un affresco di Masaccio e Filippino Lippi che decora la Cappella Brancacci nella chiesa di Santa Maria del Carmine a Firenze. L'opera (230x599 cm) \u00e8 databile al 1427 circa per l'intervento di Masaccio e al 1482-1485 per il completamento di Filippino Lippi. \nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo che, tramite testimonianze indirette, dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Masaccio part\u00ec poi per Roma nel 1428, dove mor\u00ec nell'estate.\nCon l'espulsione del committente, Felice Brancacci, dalla citt\u00e0 come antimediceo (1436) gli affreschi vennero definitivamente interrotti e in parte mutilati dei ritratti della famiglia Brancacci, in una sorta di \"damnatio memoriae\". Solo una cinquantina d'anni dopo, dal 1480, essi vennero completati da Filippino Lippi, che cerc\u00f2 di adattare la sua arte allo stile del primo Rinascimento. Non \u00e8 chiaro se Masaccio lasci\u00f2 il riquadro incompleto o se esso venne mutilato dopo la cacciata dei Brancacci. Le poche testimonianze farebbero pensare alla seconda ipotesi, come parrebbe anche a giudicare dalla fila di teste ridipinte da Filippino dove dovevano trovarsi i ritratti di Felice e dei suoi familiari, innestate su vesti di mano di Masaccio.\nIl registro inferiore fu comunque l'ultimo ad essere completato e vi si sente uno stacco per l'assenza di Masolino, per l'evoluzione dello stile di Masaccio (che vi mise mano dopo essere stato a Pisa) e, ovviamente, per l'intervento di Filippino. \nLa scena, salvata dalla ridipintura barocca della volta, ne usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione e stile.\nLa scena di grandi dimensioni, sulla parete sinistra, rappresenta due eventi della vita di san Pietro avvenuti a Antiochia, narrati non dai Vangeli, ma dalla Leggenda Aurea di Jacopo da Varagine. La leggenda vuole che quando Pietro era in citt\u00e0 a predicare venne arrestato e messo a pane ed acqua dal governatore Teofilo. In quell'occasione San Paolo and\u00f2 a trovarlo in prigione (scena nell'affresco di Filippino Lippi a sinistra di questo). Paolo and\u00f2 poi a supplicare il governatore affinch\u00e9 liberasse Pietro, ma questi lo sfid\u00f2, promettendogli di farlo solo a patto che l'apostolo incarcerato dimostrasse i suoi poteri soprannaturali resuscitandogli suo figlio, morto quattordici anni prima. Pietro venne allora portato alla tomba del fanciullo, dove lo resuscit\u00f2 miracolosamente. In seguito a questo evento tutta la popolazione di Antiochia si convert\u00ec al Cristianesimo e venne eretta una magnifica chiesa, la prima sul cui trono (la cattedra) Pietro pot\u00e9 sedere venendo ascoltato da tutti. L'evento fu cos\u00ec un'anticipazione della sua futura assunzione al trono pontificio in Roma. \nL'affresco \u00e8 per met\u00e0 di Masaccio e per met\u00e0 di Filippino Lippi. In linea generale le mani dei due artisti sono ben riconoscibili, soprattutto nei ritratti, ma restano alcune zone di confine in cui i pareri degli studiosi sono discordi. \nLa parte di Masaccio.\nA Masaccio spetta la scena centrale, dal personaggio seduto col mantello blu fino alle teste sovrapposte dietro san Pietro, escluso l'uomo vestito di verde. Suo \u00e8 il palazzo sullo sfondo e la figura di Pietro, tranne i piedi e il braccio benedicente, opera di Filippino. Di Masaccio \u00e8 anche gran parte della scena a destra del \"san Pietro in cattedra\", dai monaci carmelitani a Pietro, fino all'estremit\u00e0. \nTeofilo si trova in trono entro una nicchia nella parete, attorniato da alcuni dignitari, mentre davanti a lui si sta svolgendo la scena della resurrezione. Il governatore, che alcuni hanno letto come un ritratto del terribile nemico di Firenze Gian Galeazzo Visconti \u00e8 abbigliato come un imperatore bizantino, con scettro, sfera e calzari rossi. Il personaggio seduto di profilo accanto a lui, vestito di blu, sarebbe allora il cancelliere della repubblica di Firenze Coluccio Salutati. \nMolto verosimilmente la scena era stata dipinta da Masaccio in misura maggiore, ma la presenza di personaggi antimedicei o comunque scomodi ne avrebbe resa necessaria una parziale demolizione. Nel gruppo centrale e in quello a sinistra dovevano essere presenti molti ritratti della famiglia Brancacci, smantellati con il bando definitivo della famiglia dalla citt\u00e0, poich\u00e9 dichiarati antimedicei. Particolarmente emblematica \u00e8 la ridipintura di alcune parti del san Pietro al centro che, col volto quasi a \"profil perdu\" era originariamente forse volto pi\u00f9 all'indietro, con un maggiore spazio in profondit\u00e0, come nel \"Tributo\". Le figure potevano essere originariamente pi\u00f9 sparute e magari al centro sarebbe potuto trovarsi il sepolcro aperto, scorciato in profondit\u00e0, invece delle poco convincenti ossa sparse della scena dipinta da Filippino. Anche la ridipintura dei piedi del santo fu forse necessaria per adeguare la rotazione artificiosa della sua figura verso destra. \nIl san Pietro in cattedra mostra la grande capacit\u00e0 di Masaccio di modellare le figure a rilievo tramite l'uso vigoroso di campiture di colore e lumeggiature contrastanti, che danno un rilievo inedito alle pitture. San Pietro \u00e8 raffigurato sulla cattedra, significativamente pi\u00f9 alta del trono di Teofilo, ed \u00e8 concentrato nella preghiera, imperturbabile rispetto alle figure che intorno lo pregano in ginocchio. Il gruppo all'estrema destra mostrerebbe l'autoritratto di Masaccio (che guarda in tralice lo spettatore), Leon Battista Alberti (accanto a lui di profilo), Filippo Brunelleschi (col cappuccio) e Masolino (a sinistra); il carmelitano corpulento in piedi, a destra di quello anziano, potrebbe essere un ritratto del giovane Filippo Lippi, allievo di Masaccio della prima ora e padre di Filippino.\nNel restauro si \u00e8 scoperto che Filippino copr\u00ec un braccio e una mano della figura ritenuta l'autoritratto di Masaccio, che era nell'atto di toccare il santo: il gesto, che doveva parere irriverente, sarebbe invece potuto essere una riproposizione dell'atto devozionale che i pellegrini compiono sul piede della statua bronzea di \"San Pietro in cattedra\" di Arnolfo di Cambio nella basilica di San Pietro in Vaticano. Il gesto sarebbe quindi interpretabile come la testimonianza figurata di un pellegrinaggio compiuto da Masaccio, con Brunelleschi e gli altri artisti attorno a lui a Roma prima del completamento dell'affresco.\nLe architetture laterali sono sicuramente attribuite a Masaccio, che risolse l'annoso problema dei rapporti di dimensione tra edifici e figure in primo piano: Masaccio mise queste strutture avanti in modo da rendere le dimensioni, almeno dei piani terra, sufficientemente grandi e coerenti per le figure.\nLa parte di Filippino.\nLa maggior parte degli studiosi \u00e8 concorde nell'attribuire a Filippino, in questo affresco, la ridipintura di alcune parti che, in una sorta di \"damnatio memoriae\", erano state distrutte dopo l'esilio di Felice Brancacci e della sua famiglia (1436, definitivo dal 1458). Se appare improbabile che Masaccio avesse lasciato una scena cos\u00ec importante incompleta (senza dettagli fondamentali come il fanciullo risorto), ancora pi\u00f9 inspiegabile sarebbe la ridipintura di alcune singole parti dei personaggi da parte di Filippino: una testa qua, un braccio l\u00e0, un ritratto lasciato senza corpo.\nA Filippino appartengono infatti i cinque fiorentini sulla sinistra, anche se la quarta testa da sinistra \u00e8 attribuita a Masaccio, forse un ritratto del cardinale Branda Castiglione, a cui Filippino dimentic\u00f2 completamente di dipingere un paio di piedi. Suo \u00e8 anche il gruppo centrale, da san Paolo inginocchiato fino all'uomo in piedi di profilo, con la berretta blu, compreso il fanciullo resuscitato, il bambino e gli altri personaggi. Egli intervenne anche sul volto di Teofilo e su quelli delle figure davanti a lui. Filippino avrebbe forse spostato in avanti la figura del fanciullo, affollando lo spazio di personaggi in piedi non previsti da Masaccio. \nIl fanciullo resuscitato viene indicato da Vasari come un ritratto del futuro pittore Francesco Granacci quindicenne, che permetterebbe, calcolandone l'et\u00e0, di datare l'intervento di Filippino al 1485 circa\nNel gruppo centrale e in quello a sinistra Filippino dipinse i ritratti dei i membri delle grandi famiglie d'Oltrarno al tempo di Lorenzo il Magnifico: i Soderini, i Pulci, i Guicciardini, i del Pugliese, assieme ad altri notabili della cerchia medicea. \nNon \u00e8 chiaro quanto Lippi reinvent\u00f2 le scene, anche se in alcuni casi sembr\u00f2 cercare di voler mantenere pi\u00f9 brani di Masaccio possibili, come il caso della testa isolata a sinistra. Sicuramente il punto di fuga nella scena non porta a nessun personaggio principale (\u00e8 la testa dell'uomo col bambino), diversamente da come Masaccio aveva fatto nel \"Tributo\".\nLe parti incerte.\nL'architettura \u00e8 generalmente attribuita a Masaccio, almeno per quanto riguarda gli edifici laterali, mentre \u00e8 pi\u00f9 incerta l'autografia del muro con specchiature in marmo oltre il quale si vedono alberi e vasi. Se dipinta da Masaccio, come sembrerebbe confermare il diagramma delle \"giornate\" dell'affresco, essa sarebbe il primo esempio di un modo di chiudere gli sfondi che venne ripreso poi qualche decennio dopo da Beato Angelico, Domenico Veneziano, Andrea del Castagno, Alesso Baldovinetti e i rispettivi seguaci. \nMa lo stile della parete \u00e8 diverso da quello che si conosce delle opere di Masaccio, con la decorazione priva di funzioni particolari dei vasi e degli alberelli, tanto distante dall'immagine maturata negli studi critici di Masaccio come pittore dell'essenziale. Il muro inoltre \u00e8 mal raccordato, sia a destra che a sinistra, agli edifici laterali. Soprattutto a sinistra la parete \u00e8 attaccata a un edificio in secondo piano che \u00e8 visibilmente troppo distante. La tecnica, libera e fluida, rimanda pi\u00f9 allo stile di Filippino, alla cui epoca tale motivo era ormai diffusissimo. Se opera sua, questo sfondo posticcio, che sembra ergersi improvvisamente sopra le teste, assolverebbe perfettamente al compito di mimetizzare e uniformare le sue modifiche alla struttura preesistente. \nNello sfondo Joannides credette invece di individuare la mano di Filippo Lippi, allievo di Masaccio e padre di Filippino.\nTecnica.\nGli affreschi del registro inferiore sono meno rifiniti di quello superiore e tradiscono una certa fretta di Masaccio. Se prima una testa di protagonista richiedeva una \"giornata\", adesso nella medesima si trovano anche tre teste, cosa che nel \"Tributo\" avviene solo nelle figure minori. Vari brani, nelle parti pertinenti a Masaccio, denunciano il ricorso a aiuti, per procedere quanto pi\u00f9 velocemente possibile. \nLa tecnica di Masaccio \u00e8 abbastanza riconoscibile, soprattutto nei ritratti, per l'uso delle lumeggiature col bianco o altri colori chiari, che non sono presenti nel sofisticato sfumato di Filippino Lippi."}
{"id": "2451235", "revid": "118632489", "url": "https://it.wikipedia.org/wiki?curid=2451235", "title": "Reale Premio di Roma", "text": "Il Reale Premio di Roma (o Gran Premio Reale di Roma) \u00e8 una competizione automobilistica che \u00e8 stata disputata a Roma su vari tracciati della citt\u00e0 e sul Circuito del Littorio, con cadenza annuale, dal 1925 al 1932."}
{"id": "2451236", "revid": "1543377", "url": "https://it.wikipedia.org/wiki?curid=2451236", "title": "LuxRender", "text": "LuxRender \u00e8 un software opensource per la sintesi basata sulla fisica di immagini realistiche. Il programma pu\u00f2 essere eseguito su Microsoft Windows, macOS e Linux e sono disponibili plugin per Blender, Cinema 4D, XSI, 3D Studio Max e Maya.\nPanoramica.\nLuxRender fornisce solo il software di rendering, pertanto il soggetto da renderizzare deve essere creato utilizzando un altro software 3D. Il soggetto dovr\u00e0 poi essere esportato dall'applicazione con cui \u00e8 stato creato per essere renderizzato con LuxRender.\nStoria.\nLuxRender \u00e8 basato su PBRT, un programma di ray tracing basato sulla fisica. Anche se molto potente e ben strutturato, PBRT era pensato per un uso accademico e non era usabile semplicemente dagli artisti digitali. Dal momento che PBRT veniva rilasciato ai termini della licenza GPL, \u00e8 stato possibile creare un nuovo programma a partire dal codice sorgente di PBRT. Con la benedizione degli autori originali, un piccolo gruppo di programmatori iniziarono quest'attivit\u00e0 nel settembre del 2007. Il nuovo programma ebbe nome LuxRender e fu sviluppato per l'uso artistico. Fin dall'inizio il programma attrasse l'interesse di programmatori da varie parti del mondo.\nIl 24 giugno 2008 venne annunciato il primo rilascio ufficiale. Questo \u00e8 il primo rilascio ad essere considerato usabile dal pubblico."}
{"id": "2451242", "revid": "36426", "url": "https://it.wikipedia.org/wiki?curid=2451242", "title": "Pinacoteca Comunale (San Gimignano)", "text": ""}
{"id": "2451244", "revid": "19330", "url": "https://it.wikipedia.org/wiki?curid=2451244", "title": "Vratsa", "text": ""}
{"id": "2451247", "revid": "279637", "url": "https://it.wikipedia.org/wiki?curid=2451247", "title": "XX Angel Rabbie", "text": ""}
{"id": "2451248", "revid": "1983214", "url": "https://it.wikipedia.org/wiki?curid=2451248", "title": "Pages", "text": ""}
{"id": "2451250", "revid": "287204", "url": "https://it.wikipedia.org/wiki?curid=2451250", "title": "Pages (album)", "text": ""}
{"id": "2451255", "revid": "149485", "url": "https://it.wikipedia.org/wiki?curid=2451255", "title": "Petrich", "text": ""}
{"id": "2451256", "revid": "834", "url": "https://it.wikipedia.org/wiki?curid=2451256", "title": "There for Tomorrow (album)", "text": ""}
{"id": "2451258", "revid": "287204", "url": "https://it.wikipedia.org/wiki?curid=2451258", "title": "Point of Origin (album)", "text": ""}
{"id": "2451260", "revid": "183483", "url": "https://it.wikipedia.org/wiki?curid=2451260", "title": "NGC 4618", "text": "NGC 4618 \u00e8 una galassia a spirale barrata distorta nella costellazione dei Cani da Caccia.\n\u00c8 classificata come SBm, che significa che la sua struttura \u00e8 vagamente simile a quella delle galassie a spirale. A volte \u00e8 anche definita a spirale magellanica a causa della sua somiglianza con le nubi di Magellano.\n\u00c8 stata scoperta il 9 aprile 1787 da William Herschel.\nStruttura.\nA differenza della maggior parte delle galassie a spirale, NGC 4618 ha un solo braccio, che le conferisce un aspetto asimmetrico, \u00e8 uno dei tre esempi di galassia a singolo braccio incluse nell\"'Atlas of Peculiar Galaxies\". Sebbene sia classificata come galassia peculiare, sono state scoperte molte altre galassie simili.\nSi era ipotizzato che la struttura asimmetrica della galassia fosse il risultato dell'interazione gravitazionale con NGC 4625. Simili strutture sono abbastanza comuni tra le galassie interagenti. Tuttavia, osservazioni sull'idrogeno neutro nelle due galassie, suggeriscono che solo una parte del gas al di fuori del disco di NGC 4618 \u00e8 influenzata dalle interazioni gravitazionali. Questo sta ad indicare che la forma a braccio unico della galassia pu\u00f2 essere il risultato di un processo intrinseco alla galassia stessa."}
{"id": "2451264", "revid": "73125", "url": "https://it.wikipedia.org/wiki?curid=2451264", "title": "IC 3667", "text": ""}
{"id": "2451265", "revid": "287204", "url": "https://it.wikipedia.org/wiki?curid=2451265", "title": "Eunymphicus uvaeensis", "text": "Il parrocchetto di Uvea (Eunymphicus uvaeensis) \u00e8 un uccello della famiglia degli Psittaculidi, endemico dell'isola di Ouv\u00e8a ,isola facente parte delle Isole della Lealt\u00e0 (Nuova Caledonia).\nTale specie, caratterizzata dal becco nero e dal piumaggio verde , \u00e8 minacciato a causa della selvaggia deforestazione."}
{"id": "2451266", "revid": "125289512", "url": "https://it.wikipedia.org/wiki?curid=2451266", "title": "Episodi di Un medico in famiglia (prima stagione)", "text": "La prima stagione di \"Un medico in famiglia\" \u00e8 stata trasmessa in prima visione TV dal 6 dicembre 1998 al 30 maggio 1999. \u00c8 stata l'unica stagione ad essere composta da 52 episodi, a differenza delle altre stagioni, ognuna composta da 26 episodi. La serie, fin dall'inizio, ha avuto un notevole successo, registrando ascolti ben al di sopra dei 10 milioni di telespettatori.\nLa casa nuova.\nTrama.\nLa famiglia Martini, composta da Lele, medico della ASL e vedovo, suo padre Libero, anche lui vedovo ed ex ferroviere in pensione, e i suoi tre figli (Maria di tredici anni, Ciccio di otto e Anna \"Annuccia\" di quasi tre anni), si trasferisce dal centro di Roma a Poggio Fiorito, una zona residenziale di periferia. Lele deve affrontare tutti i problemi che il trasferimento comporta: ad aiutarlo c'\u00e8 sua cognata Alice, una giovane donna con molta grinta che lavora alla stazione radiofonica \"Radio Tua\".\nIl mistero di Cetinka.\nTrama.\nI Martini cercano una colf, ma per risparmiare optano per una ragazza alla pari straniera. Alla ASL Lele conosce Cetinka, una ragazza polacca. La donna non viene per\u00f2 vista di buon occhio dalla nonna Enrica. Per pura coincidenza, non appena la donna viene assunta, in casa Martini sparisce del denaro dal portafoglio del nonno Libero; ma i sospetti ricadono sul fidanzato di Cetinka, Giacinto, disoccupato. La donna va su tutte le furie e rimprovera il suo compagno davanti a tutti, ma si viene a scoprire che in realt\u00e0 non viene da Cracovia ma da Mondragone e che il suo vero nome \u00e8 Cettina. Pi\u00f9 tardi si viene a scoprire che i soldi erano stati sottratti da Ciccio, il quale aveva pensato bene di comprarsi un nuovo paio di scarpe. Maria si prende una cotta per un suo professore, non ricambiata, che ha delle figlie della sua et\u00e0.\nUn cugino in fuga.\nTrama.\nAlberto, unico nipote di Lele, scappa di casa e si rifugia in casa Martini poich\u00e9 i suoi genitori stanno divorziando, nascondendo per\u00f2 il fatto allo zio. Come se non bastasse Giulio, per fare una sorpresa al suo migliore amico Lele, gli fa trovare una squillo nella camera da letto. Anche se all'inizio Lele andr\u00e0 su tutte le furie avr\u00e0 poi l'occasione di vendicarsi. Intanto il nonno Libero, per mettere da parte un po' di denaro, inizia a vendere cuscini musicali.\nBuon compleanno Maria.\nTrama.\nMaria sta per compiere gli anni e chiede al padre di festeggiare da sola con i suoi amici; Lele acconsente, anche se con riluttanza. Nello stesso periodo a Maria vengono le mestruazioni e la prima a saperlo \u00e8 Rebby, che Maria ha conosciuto nel corso della prima puntata in un centro commerciale, offrendole soldi sufficienti per comprarsi un trancio di pizza. A seguito di questo sono diventate amiche. I nonni vogliono stupire Maria con bei regali: la nonna Enrica e il nonno Nicola vorrebbero regalarle un motorino, mentre il nonno Libero un orologio. Alla fine entrambi i nonni fanno lo stesso regalo a Maria, un orologio comprato da un tipo losco, ma la differenza di prezzo \u00e8 enorme, perch\u00e9 il nonno Libero lo paga molto di meno. Durante la festa Rebby e Maria riescono a ballare con due ragazzi pi\u00f9 grandi: Maria con David e Rebby con Alberto.\nLele ti presento Irene.\nTrama.\nAlice, sorella della defunta moglie di Lele, e Giulio, il migliore amico dello stesso Lele, sono preoccupati perch\u00e9 il medico da anni non frequenta pi\u00f9 donne e cos\u00ec decidono di combinare a Lele un appuntamento con una ragazza di nome Irene, una dottoressa di 35 anni. Tra i due l'intesa \u00e8 abbastanza immediata e sembra che stia nascendo qualcosa. Intanto la nonna Enrica e il nonno Nicola regalano un enorme cane a un influenzato Ciccio.\nUna questione d'immagine.\nTrama.\nLo stipendio di Lele non basta per sostenere le spese familiari. Cos\u00ec il nonno Nicola, il suo ex suocero, gli trova un impiego in una clinica privata specializzata in interventi di chirurgia plastica: Lele accetta, tenendo conto che la sua paga verrebbe aumentata di molto, ma si licenzia immediatamente e torna alla ASL. Nel frattempo il nonno Libero incontra un'amica, un tempo sua compagna di scuola, la quale lo fa tornare indietro con i ricordi.\nColpi al cuore.\nTrama.\nIl nonno Nicola e la moglie Enrica litigano ferocemente e tra di loro tira un'aria abbastanza minacciosa, tanto che i due parlano di separazione, fatto che preoccupa la loro figlia Alice. Alla ASL nel frattempo arriva Barbara, una giovane stagista che corteggia Lele, ma il medico si rende conto che \u00e8 meglio starle lontano. Mentre accade ci\u00f2 Giulio viene ricoverato all'ospedale dopo un infarto; l'intervento tempestivo di Lele riuscir\u00e0 a salvargli la vita, ma d'ora in poi dovr\u00e0 avere una vita pi\u00f9 tranquilla.\nFerite vecchie e nuove.\nTrama.\nCiccio \u00e8 alle prese con il suo primo amore e vorrebbe chiedere consigli al padre, ma Lele al momento pensa ad altro. \u00c8 infatti cominciato il processo riguardante l'incidente in cui mor\u00ec sua moglie Elena. Iniziano cos\u00ec momenti di nervosismo e di tensioni per il medico, il quale non sa se chiedere un maxi risarcimento alla responsabile del sinistro, oppure seguire il consiglio dei suoi suoceri, il desiderio di vendetta. Alla fine Lele, con il supporto di Alice e suo padre, decide di incontrare Matilde, la responsabile dell'incidente.\nQuarantaquattro gatti.\nTrama.\nA causa di un improvviso allagamento nella sua abitazione Giulio trova rifugio temporaneamente a casa Martini. Lele \u00e8 ovviamente felice di dare una mano al suo migliore amico ma una sera, tornato a casa, lo coglie sul divano con una ragazza straniera, cos\u00ec Lele va su tutte le furie. Nella scuola di Annuccia si stanno organizzando i preparativi di una recita, ma Lele vorrebbe starne alla larga il pi\u00f9 possibile: alla fine il medico dovr\u00e0 fare la parte del gatto. Intanto Giacinto chiede a Cettina di sposarlo, ma la colf dei Martini \u00e8 titubante all'idea del matrimonio, e quindi rifiuta la proposta del fidanzato. Nel frattempo Alice e Lele danno tutto il sostegno possibile al loro vecchio amico Piero, che dopo alcune analisi si accerta di essere sieropositivo.\nPassi falsi.\nTrama.\nAlice convince Lele a iscriversi insieme a lei a un corso di tango; tra i due scocca la scintilla e si accorgono di essere attratti l'uno dall'altra. Proprio in quel momento arriva Sergio, un ex di Alice, e ritrovandosi ritornano insieme. Giulio, per trascorrere una settimana a Positano con la sua compagna australiana, si fa fare un falso certificato medico in cui si dichiara la frattura ad una gamba. Nel frattempo Ciccio, armatosi di telecamera, inizia a girare video amatoriali comici per un programma televisivo, ma non si accorge che la cassetta che sta usando \u00e8 la stessa in cui Lele aveva registrato sua moglie Elena che teneva in braccio la piccola Annuccia.\nAndiamoci... piano.\nTrama.\nIl nonno Libero, attratto dalla maestra di piano Marit\u00e8, si fa impartire da lei alcune lezioni di pianoforte, mentre Alberto e i suoi amici cominciano a fumare contro il parere di Lele. Intanto Alice chiede aiuto a Lele per fare lavorare una sua amica russa in casa Martini, affinch\u00e9 possa ottenere il permesso di soggiorno per rimanere in Italia. Cettina, all'oscuro della situazione, far\u00e0 di tutto per non perdere il posto.\nAmori e non amori.\nTrama.\nLaura, una collega di Lele della Asl, ha problemi con il suo ex marito, intenzionato a togliergli l'affidamento della loro figlia, cos\u00ec Lele decide di aiutarla fingendosi suo fidanzato. Ma a fingere sembra solo Lele, in quanto Laura sembra davvero provare qualcosa verso il medico. Senza sapere nulla del piano Alice va su tutte le furie, dando cos\u00ec inizio a una serie di equivoci.\nLa grande paura.\nTrama.\nUn giorno in casa Martini arriva Giulio insieme alla sua nipotina Chiaretta, figlia della sorella Maria Pia, che lui per\u00f2 affida a Cettina e a Libero. Nel frattempo Sergio, mentre sta effettuando un massaggio alla fidanzata, nota sulla pelle di Alice la comparsa di un neo anomalo. Alice dovr\u00e0 sottoporsi a un intervento per asportare il tumore, che si scoprir\u00e0 essere maligno, ma, con la complicit\u00e0 di Lele, terranno tutti all'oscuro, sminuendo la cosa. La vicinanza dei due, in questo delicato momento, scatener\u00e0 la forte gelosia di Sergio.\nAmore vuole dire gelosia.\nTrama.\nLa relazione tra Sergio e Alice sta diventando seria, Giulio convince allora Lele a dichiararsi apertamente alla cognata ma i risultati non saranno quelli sperati. Cos\u00ec, perfino nel giorno del suo compleanno, il medico trover\u00e0 rifugio nel lavoro, senza festeggiare. Intanto il nonno Libero si prende a cuore la situazione familiare di Dolores, una ragazza rom compagna di scuola di Maria.\nAlice si sposa.\nTrama.\nCiccio deve svolgere un tema sulla mamma, e poich\u00e9 non ricorda molto si fa raccontare di lei dalla famiglia. Sergio e Alice fissano la data delle loro nozze, ma l'unica a essere entusiasta all'idea che sua figlia si sta per sposare e sistemarsi sembra essere la nonna Enrica. Al contrario, in casa Martini nessuno \u00e8 contento che Alice si sposi e non riescono a concepire la scelta della donna. Una sera, rientrato a casa ubriaco, Sergio picchia selvaggiamente Alice. La ragazza cos\u00ec si rifuger\u00e0, ancora una volta, tra le braccia sicure di Lele. Esce di scena Peppe ed entra Jonis.\nQuesto matrimonio non s'ha da fare.\nTrama.\nDopo la furiosa litigata durante la quale Sergio ha picchiato Alice il matrimonio viene annullato: fortunatamente la donna ha realmente visto chi aveva davanti a s\u00e9. Cos\u00ec, sconvolta, si trasferisce in casa Martini, ma Lele sembra stia con la testa altrove. \u00c8 infatti arrivata al poliambulatorio Irene, una sua vecchia fiamma.\nLibero di nome e di fatto.\nTrama.\nIl nonno Libero litiga con i consuoceri Enrica e Nicola, che vorrebbero iscrivere Maria a una scuola privata molto esclusiva, Lele dovr\u00e0 discutere con Enrica per la sua intromissione e tentare di riportare la pace in famiglia. Nonostante tra i suoi nonni non tiri una buona aria Maria non sembra interessata ai disordini che stanno avvenendo. Anzi, \u00e8 piuttosto concentrata sulla sua cotta per Ale, un ragazzo della sua scuola per il quale ha perso completamente la testa.\nScandalo al parco.\nTrama.\nLa ricomparsa di Irene crea nella mente di Lele non poca confusione al punto di non accorgersi di quanto Alice sia infelice. Nel frattempo la relazione che il nonno Libero ha instaurato con Marit\u00e8 sembra andare avanti, tanto che i due, mentre sono al parco, si baciano. Ad assistere all'inattesa scena c'\u00e8 Maria con le sue amiche che, vergognandosi, finge di non vedere il nonno, il quale invece riconosce la nipote.\nRitrovarsi.\nTrama.\nLele organizza una rimpatriata della durata di un intero fine settimana a casa Martini con tutti i suoi amici di giovent\u00f9 offrendo loro vitto e alloggio, ma i risultati non sono quelli sperati: con il passare degli anni, infatti, i suoi amici sembrano essere cambiati notevolmente. Intanto Cettina e Giacinto hanno qualche problema a fare l'amore.\nIl fascino del circo.\nTrama.\nCiccio \u00e8 triste perch\u00e9 suo padre lo ha sgridato a causa di una pagella non entusiasmante. Nel frattempo Ciccio conosce Gus, un bambino che vive e lavora al circo, cos\u00ec decide di andare con lui, di scappare di casa, ma sar\u00e0 fermato in tempo. Intanto Alice, per lavoro, sceglie come protagonista per un'intervista Giulio, il quale per\u00f2 le giocher\u00e0 un brutto scherzo.\nDubbi e sospetti.\nTrama.\nGrandi gelosie gravitano nell'aria. Irene \u00e8 arrabbiata con Lele perch\u00e9 qualcuno ha messo in giro la voce che alla ASL nessuna dottoressa, con cui egli ha lavorato, riesce a resistere alle sue avance. Cettina \u00e8 gelosa di Giacinto perch\u00e9 lo ha visto parlare con una ragazza architetto nel giardino dei vicini. Maria \u00e8 invece alle prese con la sua prima delusione d'amore con Ale, dopo che ha visto il ragazzo baciarsi con un'altra.\nIl rovescio della medaglia.\nTrama.\nLele e tutti i suoi colleghi di lavoro organizzano una festa a sorpresa per Irene, ma il finale della festa non \u00e8 proprio quello che si aspettavano tutti, probabilmente a causa di Alice. Nel frattempo Alberto si ritrova alle prese con un problema molto preoccupante: la sua amica Gioia viene violentata dal suo fidanzato Giampiero. Marit\u00e8 vuole recuperare i rapporti che aveva con Libero, anche se l'uomo non vuole.\nFinalmente... Lele.\nTrama.\nMirella, la fidanzata di Giulio, \u00e8 incinta, cos\u00ec lui le chiede di sposarla, ma una volta scoperto che il bambino \u00e8 del suo ex fidanzato Mirella decide di riprovare con lui e interrompe la relazione con Giulio. Lele finalmente riesce a passare una notte di passione con Irene, ma le cose si complicano quando lui decide di presentarla alla sua famiglia. Il medico sembra per\u00f2 non accorgersi del problema che pervade Giulio. Intanto Maria, a causa di Ciccio, si ferisce con un coltello mentre aiuta Cettina a pelare le patate; fortunatamente non \u00e8 nulla di grave, ma Maria mentre viene visitata da Irene si dimostra molto schiva, mentre un amico di Giacinto porta a casa Martini piantine di marijuana che Alberto riconosce.\nFratelli.\nTrama.\nSpartaco, il fratello di Libero emigrato in America, si presenta a sorpresa in casa Martini. Il motivo della visita non \u00e8 per\u00f2 chiaro a Libero, che costringe cos\u00ec il fratello a confessare il vero motivo della visita. Spartaco gli rivela, infatti, che il fratello maggiore, Bruto, \u00e8 morto. Intanto Maria, infastidita dalla costante presenza di Irene in casa Martini, non perde occasione per dimostrare la sua antipatia verso la donna, che, dopo una lunga riflessione, decide di lasciare Lele.\nDisegni e progetti.\nTrama.\nAnche se la storia con Irene sembrerebbe conclusa Lele continua a proporle inviti che per\u00f2 non riesce ad onorare; deve infatti aiutare la collega Laura, coinvolta in una forte crisi depressiva, e calmare Maria che continua a odiare Irene sperando che la zia Alice si possa innamorare di suo padre, perch\u00e9 a lei sembrano una coppia perfetta. Alla fine Laura si trasferir\u00e0 in un altro ambulatorio seguendo i consigli di Lele, che non sembra l'unico ad avere problemi con le donne: anche Giacinto sta elaborando una vita con Cettina, ma vicino a Mondragone, che Cettina rifiuta.\nQuando il gatto non c'\u00e8.\nTrama.\nIrene riferisce a Lele di non volere accompagnarlo a Milano insieme a i suoi amici al matrimonio di Piero, un amico di Alice e di Lele, che scopre inoltre che Irene gli ha nascosto di avere vinto una borsa di studio a Boston. Dopo il matrimonio Lele e Alice si ritrovano nella camera di Lele da soli.\nUna lavata di testa.\nTrama.\nCiccio indossa un cappello prestatogli dalla sua fidanzata Susy; ma il cappello \u00e8 pieno di pidocchi, cos\u00ec tutta la famiglia viene contagiata. Intanto Alice e Giulio organizzano una serata a quattro, ma sar\u00e0 un disastro. Irene e Lele indagano su un caso di una bambina extracomunitaria ammalata. Il nonno Libero compra la sua futura tomba, facendo preoccupare i Martini.\nPartiam partiam.\nTrama.\nLa nonna Enrica vuole organizzare un viaggio con tutti i suoi familiari per festeggiare il suo anniversario di matrimonio, ma tutti hanno gi\u00e0 preso degli impegni inderogabili; la situazione si risolver\u00e0 con la partenza solo di Enrica e del marito Nicola per una crociera. Ciccio deve recitare una poesia di Giosu\u00e8 Carducci ma non si ricorda le parole, cos\u00ec la famiglia Martini cerca di aiutarlo suggerendogliele. Lele e Irene litigano, dopo che quest'ultima ha scoperto che Lele ha passato la notte insieme ad Alice durante il matrimonio a Milano; Irene viene coinvolta in un incidente stradale, mentre al nonno Libero viene rubata la sua amata moto. In seguito si scoprir\u00e0 che \u00e8 stato Alberto a prenderla per fare colpo su una ragazza. La puntata si chiude con uno sketch ambientato due settimane dopo: Lele e Irene sono in partenza per Boston, mentre il resto della famiglia parte con Cettina e Giacinto. Quando \u00e8 tutto pronto la macchina parte, salvo poi fermarsi poich\u00e9 Cettina si era dimenticata di prendere Annuccia.\nOspiti.\nTrama.\nIrene torna da Boston, ma trova la sua casa occupata da un amico di Jessica di nome Ricky, un ragazzo rozzo e maleducato, cos\u00ec Lele decide di ospitarla a casa sua. Intanto Cettina e il nonno Libero cercano di dare una mano ad Alice per fare decollare il suo nuovo programma radiofonico su Radiotua. Alla ASL arriva un nuovo medico: il dottor Oscar Nobili. Un giorno dalla stanza del nuovo arrivato si sente uno sparo: \u00e8 un uomo che ha cercato di suicidarsi davanti a Oscar. L'uomo rimane gravemente ferito e portato in ospedale, mentre Oscar rivela a Lele la sua omosessualit\u00e0: la persona che ha tentato il suicidio era il suo ex fidanzato che non voleva rassegnarsi alla fine della loro relazione. Data la sua situazione Giorgi, il direttore del poliambulatorio ASL, lo obbliga a chiedere il trasferimento, ma tutti i medici si schierano in difesa di Oscar.\nI Martini alla conquista di Venezia.\nTrama.\nLa famiglia Martini va a Venezia per andare a trovare Spartaco, il fratello del nonno Libero venuto dall'America, in luna di miele dopo avere sposato una donna conosciuta a Las Vegas. Dopo avere visitato la citt\u00e0 i Martini si separano: il nonno Libero, Ciccio e Maria vanno in giro, per poi recarsi in un lussuoso ristorante dove avevano appuntamento con Spartaco e la moglie. Lele intanto va in visita a un museo, ma qui avr\u00e0 un piccolo imprevisto; infatti, a causa della stanchezza, vi si addormenta. Nel tentativo di uscire viene preso per ladro, cade in un canale giungendo al ristorante bagnato fradicio. A casa intanto Annuccia, rimasta con Cettina e Giacinto, si sente male perch\u00e9 l'uomo le fa mangiare troppi cioccolatini. La situazione sar\u00e0 risolta dal tempestivo arrivo di Irene. Al ritorno da Venezia la famiglia porta molti regali, tra cui una grande gondola di cioccolato proprio per Annuccia. Alice, nel frattempo, continua a lavorare alla radio sotto l'occhio vigile della nuova proprietaria, che pretende una risalita del programma. Casualmente Alice riesce a fare reincontrare un uomo, ormai molto anziano, con una sua vecchia fiamma.\nAl fuoco! Al fuoco!\nTrama.\nTutta la famiglia partecipa al mercatino delle pulci di Poggio Fiorito. Il nonno Libero, insieme a Giacinto e a Giulio, riesce a vendere alcuni cimeli, ma la cassa verr\u00e0 prelevata da Giacinto per fare un regalo a Cettina. Alla ASL si tiene l'annuale conferenza, dove Lele deve preparare un discorso. Di fronte al sottosegretario del ministero Giorgi se ne prender\u00e0 i meriti e cerca di sfruttare Lele. Intanto Irene e Lele sono alle prese con un bambino affetto da epilessia. Ciccio nel frattempo, con una delle sue miccette, incendia la casa. Lele lo trova privo di sensi in soggiorno e Irene trova la piccola Annuccia addormentata; Maria invece \u00e8 uscita subito appena Lele ha aperto la porta.\nSensi di colpa.\nTrama.\nA causa dei danni subiti in casa Martini la famiglia vivr\u00e0 per un breve periodo nelle case di Alice e di Irene. Ciccio ultimamente \u00e8 pi\u00f9 strano del solito: per il fatto di avere bruciato la casa si sente in colpa poich\u00e9 non ha confessato che la responsabilit\u00e0 dell'incendio era sua. Mentre Lele cerca di risolvere i problemi della casa Alberto si impegna con Mirta, della quale si \u00e8 innamorato, ma \u00e8 una relazione che finisce subito.\nDiagnosi riservata.\nTrama.\nNilde annuncia il suo arrivo promettendo una grande sorpresa; Alberto spera che finalmente sua madre abbia trovato l'uomo della sua vita, ma le sue speranze svaniscono. La madre infatti ha deciso di riprendere la storia con il suo ex marito Carlo, che non \u00e8 cambiato per niente, e arriva a un forte scontro con il figlio. Alberto, sotto consiglio di Nilde, rimarr\u00e0 ancora per un po' di tempo in casa Martini. Intanto Giacinto combatte contro le emorroidi e non vuole che nessuno ne sappia niente. Cettina, a causa di Jonis, fraintende e crede che Giacinto sia affetto da un tumore al colon.\nL'annuncio.\nTrama.\nIrene, a causa della scadenza del suo contratto con la ASL di Roma, deve chiedere il trasferimento. Lele tenta di salvare la loro relazione e le chiede se vuole sposarlo. Intanto Maria vuole fare la baby sitter del figlio di Alessandra ma, con l'aiuto di Reby risulter\u00e0 un vero disastro: infatti Reby inviter\u00e0 due ragazzi pi\u00f9 grandi per passare la serata con loro, ma Maria non vede di buon occhio i due ragazzi. Uno dei due prover\u00e0 a baciare Reby contro la sua volont\u00e0; proprio in quel momento arriva Cettina, che riesce a salvare la situazione addormentando il bambino di Alessandra.\nUn gioiello di marito.\nTrama.\nIl nonno Nicola ritorna finalmente dal Brasile, mentre la nonna Enrica decide di spiare nella sua valigia per scoprire il souvenir a lei destinato, scoprendo un bellissimo collier. Scopre inoltre che il marito \u00e8 tornato tre giorni prima dal Brasile e che le ha mentito. Alla consegna dei regali il collier non viene consegnato e neanche alla cena intima organizzata dal nonno Nicola come riparazione alla bugia detta. Qualche giorno dop,o per\u00f2, Enrica si incontra con le sue amiche e vede una di loro, una ricchissima vedova, indossare il collier visto nella valigia di Nicola. Si arriva quindi alla resa dei conti, nella quale Enrica \u00e8 disposta, seppure con difficolt\u00e0, ad andare avanti con il marito, ma Nicola afferma di trovarsi in difficolt\u00e0 nel lasciare l'amante. Dopo tutto ci\u00f2 Nicola ed Enrica decidono di separarsi. Jessica ha problemi a convivere con sua cugina, la buddista Rossana; chiede quindi ad Oscar, anche lui in difficolt\u00e0 con il fidanzato, di aiutarla a mandarla via. Per\u00f2 il tentativo peggiorer\u00e0 la situazione.\nPap\u00e0 don Giovanni.\nTrama.\nCiccio \u00e8 molto eccitato per il suo compleanno, ma sospetta di una relazione tra suo padre Lele e la mamma della sua amica Susy. I due infatti si telefonano da giorni. Ciccio allora pedina il padre in un centro commerciale dove aveva appuntamento con la madre di Susy. L\u00ec vede il pap\u00e0 in atteggiamento da don Giovanni. Alla festa per\u00f2 scopre che i due stavano progettando un piccolo spettacolo per i bambini. Nel frattempo Alice sta diventando famosa ed \u00e8 spesso ospite di programmi televisivi. Sembra per\u00f2 che la sua carriera in ascesa stia compromettendo i suoi affetti familiari. Il nonno Libero e Fausto nel frattempo sono alle prese con uno strano pacco e vogliono che nessuno lo veda. Dopo varie peripezie il pacco capita nelle mani di Lele: si viene a scoprire che conteneva una gran quantit\u00e0 di sigari cubani di prima qualit\u00e0, inviati da un amico.\nFidanzati in casa.\nTrama.\nI nuovi vicini sono arrivati, ma a Ciccio non sta simpatico Filiberto, il figlio dei nuovi vicini di casa. Nel frattempo Alberto fa irritare molto Cettina: ha invitato a casa due suoi amici molto ricchi e viziati che per\u00f2 trattano male Cettina che alla fine li sbatte fuori di casa. A Bologna Lele e Irene hanno in progetto di passare un indimenticabile fine settimana, ma la famiglia di Irene si rivela molto affettuosa nei confronti di Lele.\nVecchie ruggini.\nTrama.\nGiulio cerca disperatamente qualcuno, possibilmente donna, con cui partire per Londra, ma tutte le sue amiche sembrano impegnate. Alla fine chieder\u00e0 ad Alice, che accetta con piacere a patto di dormire in camere separate. A casa Martini sembra che un maniaco perseguiti Cettina, ma in realt\u00e0 \u00e8 solo un equivoco: il presunto maniaco era solo un vecchio amico di Lele, Romeo, che per motivi sbagliati non sta simpatico al nonno Libero. Quando Lele spiega una questione del passato a suo padre Libero scopre che Romeo non era colpevole, e, siccome quest'ultimo \u00e8 in gravi difficolt\u00e0 economiche gli offre dei soldi. Intanto alla ASL si presenta Alessia Merz e Jonis vorrebbe conquistarla, ma lei sembra pi\u00f9 interessata a Lele; cos\u00ec Jonis, per gelosia, chiama i giornalisti fornendogli un falso scoop: dice che Lele \u00e8 il fidanzato segreto di Alessia Merz e la notizia circola su tutti i giornali.\nLetterine di Natale.\nTrama.\nEnrica non vuole che Nicola, il suo ex marito, partecipi alla cena di Natale. Lele decide cos\u00ec di farlo travestire da Babbo Natale, ma il nonno Libero ci rimane male: sar\u00e0 poi Lele a chiarirsi con il padre, dicendogli che lui lo far\u00e0 per Annuccia, l\u2019unica che ancora crede a Babbo Natale, e Nicola per Ciccio e Maria. Intanto i medici della ASL compreso Giulio fanno di tutto per comprare un pulmino decente ai bambini di un orfanotrofio.\nNatale in casa Martini.\nTrama.\nA casa Martini sembra che qualcuno stia sabotando il Natale. Il nonno Libero ha organizzato uno spettacolo con la famosa cantante Orietta Berti, che per\u00f2 non viene affatto contattata; infatti Libero \u00e8 stato truffato. Alice \u00e8 costretta a lavorare durante la sera della vigilia, Irene deve lavorare alla clinica anche il 24 dicembre e Maria preferisce andare in vacanza con Rebby invece che passare il Natale con la sua famiglia. Alla fine la magia del Natale aggiusta tutti i dilemmi e in casa Martini torna il sereno.\nVecchi cuori solitari.\nTrama.\nCiccio cerca una fidanzata per il nonno Libero; decide cos\u00ec di mettere un annuncio su una rivista per cuori solitari. Tra le tante donne c'\u00e8 anche Marit\u00e9, cos\u00ec Libero si prepara a uscire con la sua vecchia fiamma. Nel frattempo Jessica viene sconvolta dal ritorno di Ricky, che dopo poco finisce in coma dopo un incidente in macchina. Maria invece viene invitata da un ragazzo dal quale \u00e8 attratta, Fabio, amico di Alberto, ma le mettono l'apparecchio e cos\u00ec si vergogna, rischiando di rovinare tutto. Ma poi scopre che Fabio porta gli occhiali e cos\u00ec tutto andr\u00e0 per il meglio.\nGrazie dottor Lele.\nTrama.\nAlla radio dove lavora Alice c'\u00e8 una rubrica dedicata alla salute; mentre il nonno Libero e Cettina ascoltano il programma con grande interesse Lele e Alice sono convinti che il conduttore sia un ciarlatano. Anche alla Asl pensano la stessa cosa, cos\u00ec tutti incominciano a preoccuparsi del successo di questa trasmissione radiofonica. Intanto un paziente di Lele inizia a disturbare e porta Ciccio in fast food senza avvertire Lele; poi si viene a scoprire che il paziente ha problemi mentali.\nPap\u00e0 mi mandi al concerto?\nTrama.\nMaria \u00e8 molto emozionata dopo che Alice le ha regalato i biglietti per il concerto dei Backstreet Boys a Roma. All'inizio Lele non \u00e8 convinto e non le concede il permesso di andarci, ma quando il nonno Libero si propone come accompagnatore Lele acconsente. Maria ritirandosi tardi viene sgridata dal padre, ma come sempre il nonno Libero \u00e8 pronto a difenderla. Intanto a Roma torna Irene per qualche giorno per un convegno, ma trascura Lele.\nIl risveglio.\nTrama.\nGiacinto ha trovato un nuovo lavoro come vigilante, ma dopo una nottata di lavoro il capo gli dice di tornare l\u00ec alle 16. Giacinto chiede a Cettina di svegliarlo, ma lei se ne dimentica, cos\u00ec viene licenziato. Lei quindi va dal capo e lo convince a fare tornare Giacinto a lavorare e lui, incantato da Cettina, acconsente. Intanto Jessica e Lele vanno da Ricky che si \u00e8 risvegliato, ma lei ha una brutta sorpresa; infatti scopre che lui aveva gi\u00e0 una ragazza incinta e che quindi presto avranno una bambina. Lei dispiaciuta se ne va, lasciandolo solo con la sua famiglia. Lele e Alice organizzano una cena per discutere del divorzio del nonno Nicola e della nonna Enrica e fargli capire che con il loro comportamento i bambini sono costretti a scegliere o il nonno o la nonna. Loro decidono di comportarsi bene per tutta la cena e magari anche di rispettarsi, ma appena usciti da casa di Lele cominciano di nuovo a litigare e si danno un doloroso addio.\nLa legge del silenzio.\nTrama.\nUna mattina nonno Libero si sveglia e riferisce a tutti che andr\u00e0 a caccia, ma Maria non \u00e8 d'accordo. Intanto Ciccio sottrae un po' di denaro dal portafoglio del padre e con il suo amico Filiberto salta la scuola per recarsi al centro commerciale. Al supermercato i due bambini vengono minacciati da due ragazzini pi\u00f9 grandi di loro che li costringono a dargli i soldi, ma dato che Ciccio non obbedisce i due bulli lo minacciano, sostenendo che se non gli avesse portato altri soldi o se ne avesse parlato a suo padre, avrebbero fatto del male a Maria. Nel frattempo il nonno Libero torna a casa con un fagiano morto e inizia a prepararlo, mentre Maria \u00e8 sempre pi\u00f9 arrabbiata con il nonno in quanto aveva ucciso un animale indifeso. Il giorno seguente, dopo che Ciccio \u00e8 stato sgridato e messo in punizione dal padre che ha saputo dalla maestra di avere saltato la scuola per tre giorni, va a scuola con Filiberto, ma l\u00ec i due bambini incontrano di nuovo i ragazzini del giorno precedente. Ma questa volta ce n'\u00e8 anche un altro, il pi\u00f9 temibile fra i tre bulli. Filiberto consegna i soldi, ma Ciccio che questa volta non ne ha e viene minacciato dai tre ragazzi, che gli rubano l'orologio. Poi impongono a Ciccio di presentarsi quel pomeriggio alla sala giochi o con soldi o con oggetti di valore. Il nonno Libero intanto chiama Fausto per mangiare il fagiano, ma con grande sorpresa dei due, al momento di toglierlo dal forno, non lo trovano pi\u00f9. La sera Lele entra in camera di Ciccio per parlargli, ma non lo trova. Allora si arrabbia con il nonno Libero accusandolo di averlo fatto uscire in segreto. In quel momento chiama la Polizia dicendo che hanno visto Ciccio mentre rubava alcuni compact disc in un centro commerciale. Lele non riesce a capire il motivo per cui il figlio abbia commesso un atto del genere, ma Ciccio, intimorito dalle minacce, non ha il coraggio di spiegare le cose a suo padre. La mattina seguente Donatella, la vicina di casa, si congratula con Libero per il fagiano, cos\u00ec lui capisce subito tutto. La sera Lele torna a casa ma trova la polizia ad aspettarlo. Grazie a Ciccio la polizia aveva trovato tre ragazzi che minacciavano i bambini: se non gli davano i soldi dicevano che avrebbero ucciso una persona a loro cara. Lele capisce tutto, scusandosi con Ciccio. Intanto Libero riferisce a Maria che in realt\u00e0 non era andato a caccia: il fagiano l'aveva comprato dal macellaio. I due fanno pace, ma il nonno \u00e8 dispiaciuto per i soldi sprecati per il fagiano.\nIl dilemma di Cettina.\nTrama.\nGiacinto si dimentica dell'anniversario con Cettina e lei ci rimane male. Irene nel frattempo telefona all'ambulatorio riferendo a Jonis di avere dimenticato il suo cellulare nel suo studio, cos\u00ec gli chiede di chiuderglielo nell'armadietto. Jonis per\u00f2 non ha tempo, cos\u00ec dice a Lele di farlo. Lele trova il cellulare, ma vede anche un test di gravidanza sperando subito di avere un bambino con Irene, cos\u00ec finalmente si sarebbero subito potuti sposare. Ma lui \u00e8 molto confuso perch\u00e9 non sa come dirlo ai figli. Cos\u00ec decide di andare a casa di Irene per parlare con lei. Lele sperava che Irene gli dicesse del bambino e invece scopre che \u00e8 stata assunta da un ambulatorio a Milano, per cui dovr\u00e0 trasferirsi. Lele la prende malissimo, perch\u00e9 \u00e8 stufo di aspettarla e che quindi \u00e8 tutto finito tra di loro. Intanto Cettina e il nonno Libero scoprono che Fausto ha un'infiammazione alla prostata, per cui \u00e8 costretto ad andare spesso in bagno. Cos\u00ec Fausto va da Lele per chiedergli un rimedio, ma lui essendo troppo impegnato lo affida a una dottoressa; Fausto allora fugge dall'ambulatorio, in quanto non vuole essere visitato da una donna. Il nonno Libero \u00e8 molto arrabbiato dal comportamento di Fausto, perch\u00e9 in quelle condizioni non potevano giocare a briscola il pomeriggio. Cettina allora prova con un rimedio naturale di sua zia, ma quel pomeriggio Fausto sembra essere peggiorato. La partita di briscola \u00e8 stata sospesa, mentre Cettina si scusa con Fausto per il danno causato. Poi lo dice a Lele, cos\u00ec lui gli impone una cura che sembra funzionare. Il giorno seguente Libero e Fausto rigiocano a briscola e per vincere chiedono a Cettina di fare bere l'infuso che aveva provocato danni a Fausto agli altri due giocatori. Giulio sembra essere cambiato; ora si \u00e8 messo a sistemare casa sua e ha ricominciato a dipingere. Giacinto allora per scusarsi con Cettina chiede a Giulio di dipingere un suo ritratto, e lei quando lo vede \u00e8 molto felice per cui perdona Giacinto. Lele, prima di andare a dormire, prova a chiamare Irene per chiarirsi con lei, perch\u00e9 era convinto che tra loro non poteva finire cos\u00ec, ma i problemi della famiglia glielo impediscono.\nLeonardo o Johnny?\nTrama.\nPurtroppo Lele e Irene si lasciano. Nel frattempo Libero non rinnova la patente da quattro anni, e quindi deve rifare le prove di teoria e pratica. Maria ha saputo la notizia dell'arrivo di Leonardo DiCaprio a Roma per girare un film, si reca a Cinecitt\u00e0 con Rebby, ma nel tentativo di avvicinarsi all'attore Maria conosce Johnny, la guardia del corpo della famosa celebrit\u00e0, e si prende subito una cotta per lui. Nel frattempo Giulio decide di partire per l'Africa per lavorare con un'organizzazione umanitaria. Lele e Irene annunciano alla famiglia di non volersi pi\u00f9 sposare, tra il dispiacere di tutti i Martini.\nAlice superstar.\nTrama.\nAlice \u00e8 stata vista in compagnia di Tiberio Timperi, cos\u00ec Lele si ingelosisce; Cettina crede di avere il malocchio per cui decide cos\u00ec di rivolgersi a una veggente. Giorgi scopre di avere un'insufficienza renale e tutti alla ASL si preoccupano, mentre Lele e Irene continuano a litigare. Alice viene scelta da Timperi per condurre il festival di Sanremo e tutta la famiglia \u00e8 felice.\nW la campagna!\nTrama.\nLa famiglia Martini si reca in massa in campagna per rilassarsi. Quando arrivano Maria fa subito amicizia con un ragazzo che le chiede se la sera vuole recarsi alla \"Casetta\", dove i ragazzi suonano la chitarra e si divertono. Arriva la sera e cos\u00ec Maria, insieme a Ciccio, si preparano per avviarsi alla festa. Maria incontra il ragazzo, mentre Ciccio, che tanto vorrebbe assistere, viene mandato a prendere la legna. Intanto a casa Martini c'\u00e8 una grande festa tra amici anziani. Dopo la festa alla \"Casetta\" il ragazzo vuole baciare Maria, ma lei si schermisce. Il ragazzo cerca di insistere pesantemente, arrivando quasi a violentarla, ma nello stesso istante arriva Ciccio che proibisce al ragazzo di toccare la sorella. Intanto Irene vuole fare pace con Lele, per cui decide di raggiungerlo in campagna. Ma lo trova abbracciato con Alice, per cui parte per Milano.\nL'amore non ha et\u00e0.\nTrama.\nLa nonna Enrica torna da Ponza con una notizia: si \u00e8 innamorata del proprietario di un supermercato ortofrutticolo, ma Alice crede che sia un farabutto, anche perch\u00e9 decide di cointestarle il suo negozio di frutta. Fausto chiede a Libero di tenergli il canarino Benito, finch\u00e9 lui si reca ad Abano Terme per accompagnare la fidanzata Agostina. L'uccellino vola via per una disattenzione di Libero, cos\u00ec i due litigano, ma poi fanno la pace. Intanto Giacinto vince un terno al lotto, ma la ricevuta non si trova. Carmelo vuole regalare un anello a Enrica e invita Alice in gioielleria perch\u00e9 gli dia un consiglio, cos\u00ec, mentre scelgono il regalo, lei prova un anello che Lele a sua insaputa decide di comprarle. Enrica parla con Alice e Lele e spiega loro i suoi sentimenti per Carmelo. Il tutto culmina con un pranzo organizzato a casa Martini, a cui partecipano anche Carmelo e suo figlio.\nE io tra di voi.\nTrama.\nAlice conosce Fran\u00e7ois, un medico amico di Giulio impegnato a trovare famiglie che accolgano per qualche tempo bambini africani, per cui decide di aiutarlo con un annuncio alla radio. Nel frattempo Cleofe, la mamma di Giacinto, arriva a Roma per fare visita al figlio e per convincerlo a prendere casa pi\u00f9 vicino a lei. Libero incomincia a essere geloso del rapporto tra la sua fidanzata Marit\u00e8 e il suo amico Fausto, tanto da arrivare a convincersi che tra i due ci sia una storia e quindi litiga con Fausto. Visto che Giacinto \u00e8 determinato a rimanere a Roma la madre decide di vendere un terreno di sua propriet\u00e0 per poi acquistare una casa pi\u00f9 grande, in modo che lei possa trasferirsi a Roma ad abitare con figlio e la nuora. A Cettina per\u00f2 l'idea non piace per niente. Intanto Fausto confessa a Libero la verit\u00e0: lui non sta con Marit\u00e8, ma le aveva chiesto aiuto per riconquistare la sua ex, Agostina, facendola ingelosire. Alice decide di partire con Fran\u00e7ois per l'Africa per realizzare un reportage, ma i Martini sono preoccupati e tristi per lei.\nUn amore preso al volo.\nTrama.\nLele chiede a Libero di portare in gita Ciccio e Maria, poich\u00e9 lui durante l'estate dovr\u00e0 lavorare fino ad agosto. I ragazzi accettano, ma in realt\u00e0 preferirebbero fare altro: Ciccio vorrebbe andare in campeggio al Parco nazionale d'Abruzzo, Lazio e Molise con Filiberto, Maria a Capalbio con Rebi e Libero a Rimini con Fausto. Alice \u00e8 entusiasta della partenza, Lele invece un po' meno, anche perch\u00e9 una sera Fran\u00e7ois va a casa Martini e gli confida di essersi preso una cotta per la donna. Lele e Alice passano la serata assieme per festeggiare la partenza, ma lui non riesce a confessarle ci\u00f2 che prova; contemporaneamente Cettina e Giacinto sono invitati alla cena del coro, ma alla donna viene un'allergia al viso a causa dei cosmetici che Lorella le aveva applicato. Lele scopre da Fran\u00e7ois che Alice \u00e8 innamorata di lui, non ce la fa pi\u00f9 a nascondere i sentimenti per la sua amata cognata, cos\u00ec mentre lei sta partendo con l'aereo, le urla che l'ama, baciandola e venendo poi portato via dall'aeroporto, mentre lei parte felice. E soltanto nella seconda stagione si scoprir\u00e0 come andr\u00e0 avanti la storia tra Lele e Alice."}
{"id": "2451267", "revid": "1005847", "url": "https://it.wikipedia.org/wiki?curid=2451267", "title": "Referendum costituzionale in Irlanda del 1998", "text": "Il referendum costituzionale in Irlanda del 1998 si tenne il 22 maggio ed ebbe ad oggetto la ratifica del Trattato di Amsterdam.\nPrevalsero i s\u00ec col 61,74%; fu il diciottesimo emendamento della Costituzione irlandese, promulgato il successivo 3 giugno.\nModifiche del testo.\nArticolo 29.4.5: Lo Stato pu\u00f2 ratificare il Trattato di Amsterdam che emenda il Trattato sull'Unione Europea, i Trattati che istituiscono le Comunit\u00e0 Europee e alcuni atti connessi firmato ad Amsterdam il 2 ottobre 1997.\nArticolo 29.4.6: Lo Stato pu\u00f2 osservare le deroghe ai sensi degli articoli 1.11, 2.6 e 2.15 del Trattato citato nel titolo 5 di questa sezione ma qualsiasi esercitazione sar\u00e0 conforme alla preventiva approvazione parlamentare.\nEsito referendario.\nQuesto il risultato del referendum in dettaglio.\nQuesto il risultato del referendum in dettaglio:"}
{"id": "2451273", "revid": "770813", "url": "https://it.wikipedia.org/wiki?curid=2451273", "title": "Arm\u00e9e de l'air gabonaise", "text": "L'Arm\u00e9e de l'air gabonaise, tradotto dalla lingua francese Armata dell'aria gabonese e conosciuta internazionalmente anche con la designazione in lingua inglese Gabon Air Force, \u00e8 l'attuale aeronautica militare del Gabon e parte integrante delle sue forze armate.\nStoria.\nLe origini dell'Arm\u00e9e de l'air risalgono al 1964 a seguito della riorganizzazione politica e militare del paese dopo aver raggiunto l'indipendenza dalla Francia nel 1960. A partire dal 1964 vengono creati dei d\u00e9tachements (distaccamenti) (in seguito diventare r\u00e9gions militaires (regioni militari)) alle cui dipendenze venne creato il Centre d'instruction de Mouila con il quale, nel 1966 venne fondata la forza aerea nazionale. I velivoli in dotazione erano alcuni Max-Holste MH-1521 Broussard ed anziani Douglas C-47 Dakota lasciati dai francesi.\nLa creazione ufficiale dell'Arm\u00e9e de l'air si deve per\u00f2 al decreto presidenziale n\u00b000205/PRDN emesso il 25 gennaio 1972.\nInizialmente non era prevista l'adozione di una flotta da combattimento, limitando la propria attivit\u00e0 alla logistica in collaborazione delle altre forze armate ed alle eventuali esigenza di intervento umanitario e civile. Nel gennaio 1980, su iniziativa dell'allora presidente Omar Bongo, venne varata una ristrutturazione in chiave anche offensiva acquisendo modelli in grado di affrontare eventuali attacchi esterni pur rimanendo con compiti essenzialmente di difesa aerea del territorio nazionale.\nDistintivi di riconoscimento.\nI distintivi di riconoscimento dei velivoli in dotazione sono basati sull'adozione delle coccarde e fin flash oltre alla sigla di identificazione del reparto e del singolo esemplare. I primi, che ricalcano una grafica a tre elementi circolari concentrici riproducenti i colori della bandiera nazionale, sono apposti generalmente sul dorso e sul ventre alare e ai lati della fusoliera mentre sui lati dell'impennaggio viene collocata la bandiera nazionale alle volte accompagnata dalla scritta GABON.\nAlcuni velivoli di grandi dimensioni presentano inoltre, sempre ai lati della fusoliera, la scritta FORCES AERIENNES GABONAISE in caratteri maiuscoli.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2451279", "revid": "1573940", "url": "https://it.wikipedia.org/wiki?curid=2451279", "title": "Forpus", "text": "Forpus \u00e8 un genere di uccelli della famiglia degli Psittacidi.\nDescrizione.\nSi tratta di un gruppo di sette specie di piccoli pappagalli caratterizzati da una taglia ridotta, attorno ai 12\u201314\u00a0cm, da una conformazione compatta e leggermente tozza, dovuta anche alla coda corta e leggermente a punta. Hanno tutti piumaggio generale verde e le specie sono tipicizzate grazie alla presenza dei colori giallo, azzurro e blu su parti del corpo di alcune di esse. I due sessi mostrano un certo dimorfismo sessuale. Molto amati e studiati e anche molto allevati in cattivit\u00e0, alcune specie di \"Forpus\" sono tra i pappagallini pi\u00f9 diffusi e si sono ottenute mutazioni di colore, giallo e blu, ormai fissate.\nTassonomia.\nIl genere \"Forpus\" comprende le seguenti specie:"}
{"id": "2451285", "revid": "228587", "url": "https://it.wikipedia.org/wiki?curid=2451285", "title": "Lemuria (disambigua)", "text": ""}
{"id": "2451286", "revid": "15756", "url": "https://it.wikipedia.org/wiki?curid=2451286", "title": "Episodi di Un medico in famiglia (seconda stagione)", "text": "La \"seconda stagione\" di \"Un medico in famiglia\" \u00e8 andata in onda in prima visione TV su Rai 1 dal 27 febbraio 2000 al 21 maggio 2000, ottenendo un successo ancor pi\u00f9 grande rispetto alla prima.\nL'attesa.\nTrama.\nLele \u00e8 ansioso di rivedere Alice dopo la sua dichiarazione in aeroporto. A casa Martini arriva una lettera di Alice dove la donna dice di essere cambiata, ma Lele riesce a leggere solo la prima parte, in quanto la lettera viene prima sporcata di marmellata da Ciccio e poi strappata da Libero. In casa di Alice arrivano i ladri e, dopo l'accaduto, Lele e Oscar vanno a rimettere a posto la casa. Durante il riassestamento Lele legge una lettera che Alice ha scritto al computer dove dice di essere innamorata di un altro uomo; subito Lele si preoccupa ma grazie all'aiuto dell'amico, scopre che la lettera \u00e8 stata scritta tempo prima quando la donna si sarebbe dovuta sposare con Sergio e l'uomo di cui era innamorata era proprio suo cognato. Nel frattempo Alberto e Gemma, la cugina di Filiberto, scoprono di piacersi. Enrica lascia il suo fidanzato Carmelo, ma lui non riesce a rassegnarsi, perci\u00f2 la donna fa finta di essere fidanzata con Libero.\nIl ritorno.\nTrama.\nLele va all'aeroporto per l'arrivo di Alice, ma al suo posto arriva suor Giulia che Alice ha conosciuto in Africa e che le ha ceduto il biglietto. Il nonno Libero per mettere un trenino in un vaso rimane con il braccio incastrato ed \u00e8 proprio grazie a suor Giulia che riuscir\u00e0 a liberarlo. Intanto Giacinto e Cettina si recano nella loro nuova casa ancora in costruzione, e la vigilanza li coglie in flagrante mentre si scambiano tenerezze. Alberto, che non ha superato la maturit\u00e0, lavora come pony express e non vuole iscriversi a scuola, ma per fortuna, consultandosi con la madre Nilde, decide di iscriversi da privatista. Libero accompagna suor Giulia al centro commerciale, ma la perde di vista. Finalmente Lele va all'aeroporto a prendere Alice e la porta a casa sua, dopo averla avvertita dei ladri; le fa trovare una tavola imbandita con le candele, ma mentre i due stanno per baciarsi arriva suor Giulia, che non \u00e8 potuta partire a causa di uno sciopero dei controllori di viaggio. Lele e Alice riescono finalmente a chiarirsi: la donna dice che \u00e8 cambiata nel senso che non \u00e8 pi\u00f9 la ragazzina indecisa che era, che ha il coraggio di fare una scelta senza temere di perdere qualcos'altro. La conversazione \u00e8 per\u00f2 interrotta da suor Giulia, che finalmente va in aeroporto, accompagnata da Libero. Nell'ultima scena Lele \u00e8 fuori dal portone del palazzo di Alice e citofona alla cognata dicendole che la ama; poi mentre Lele sale per le scale, lei scende in ascensore. Cos\u00ec Lele \u00e8 costretto a scendere di nuovo e finalmente i due si baciano.\nL'anello mancante.\nTrama.\nLele decide di regalare ad Alice l'anello che le aveva comprato tempo prima. Mentre Reby ha problemi con la madre che vorrebbe trasferirsi in America per sposarsi con il suo fidanzato Fausto si trasferisce a casa Martini per un periodo finch\u00e9 gli restaurano l'appartamento, ma essendo sonnambulo disturba la quiete notturna della casa. La storia tra Cettina e Giacinto sembra definitivamente finita; i due si incontrano in un locale dove sono stati accompagnati l'uno da Jonis e l'altra dalla fidanzata di Jonis. Annuccia disegna un anello e grazie a questo Lele scopre che era stata proprio la figlia minore a prendere il cofanetto con l'anello per Alice, ma involontariamente lo ingoia.\nLa puntata termina con Lele che dona ad Alice la radiografia di Annuccia dove si vede l'anello che dovrebbe essere suo.\nTanti auguri a te.\nTrama.\n\u00c8 il compleanno di Lele, ma tutta la famiglia fa finta di dimenticarsene per fargli una festa; nel frattempo come regalo Cettina prepara un maglione, mentre il nonno Libero e i nipoti decidono di comprargli un computer. Mentre questi ultimi si recano al centro commerciale per fare il regalo Libero intravede Lele e Alice in un negozio di cappelli, ma non \u00e8 sicuro che siano veramente loro. Alberto inizia a essere geloso di Gemma, poich\u00e9 \u00e8 spesso impegnata negli studi universitari, inoltre deve fare una tesina con Adriano, un ragazzo molto studioso.\nMentre i Martini sono nascosti per la sorpresa Lele rientra a casa con Alice e i due cadono a terra e si baciano; la famiglia accende la luce, scopre la relazione tra i due e si festeggia finalmente il compleanno del neofidanzato. Spetta poi a Lele dire ad Enrica del fidanzamento con Alice e la suocera da loro la benedizione. Nel frattempo Annuccia si innamora di Filiberto, l'amico di Ciccio.\nScambio di persona.\nTrama.\nGiacinto e Cettina dopo l'incidente al cantiere hanno deciso di lasciarsi, mentre Lele non vuole ancora dire ai ragazzi che spesso lui e Alice dormono assieme a casa di quest'ultima. Arriva da Mondragone Mariuccia, la cugina di Cettina molto pettegola, per conoscere Giacinto, ma non volendo rivelarle di avere troncato la relazione Cettina chiede a Lele di fingere di essere il suo fidanzato. Er Pasticca, un amico di Alberto, gli chiede di consegnare alcune pasticche, ma queste finiscono in mano ad Annuccia; per fortuna grazie al tempestivo intervento di Gemma la bambina non ne ingoia neanche una. Jessica si \u00e8 fidanzata con un ragazzo egiziano e vorrebbe sposarlo, ma durante una cena a casa di Alice scopre che lui ha gi\u00e0 una moglie. Libero vorrebbe che Lele sposasse Alice, ma il figlio non si sente ancora pronto.\nAlla fine Mariuccia scopre lo scambio di persona poich\u00e9 incontra il vero Giacinto al cantiere, cos\u00ec lascer\u00e0 casa Martini delusa, non prima di avere dato uno schiaffo al povero Lele.\nFidarsi \u00e8 bene.\nTrama.\nCettina \u00e8 sempre pi\u00f9 disperata per la fine della sua relazione con Giacinto e inizia ad avere crisi di pianto, ma contemporaneamente la notte non riesce a dormire quindi lavora molto pi\u00f9 del solito e le faccende domestiche disturbano la quiete dei Martini. Alla Asl arriva una ragazza che \u00e8 stata picchiata e Jonis l'accoglie in casa sua, nonostante la madre di Giacinto non ne sia contenta, e arriva a prendersi un pugno per difenderla. Alice ha organizzato un week-end romantico con Lele a Parigi, mentre Giorgi e Oscar dovranno andare a un convegno a Torino, ma quest'ultimo, a causa di una tracheite, non pu\u00f2 leggere la relazione sulla Asl, perci\u00f2 Giorgi chiede a Lele di farlo e quindi il fine settimana romantico salta. Assieme ai medici a Torino andr\u00e0 anche Clara, una vecchia amica di Lele, che essendo fotografa deve fare un servizio sui medici che si recheranno al convegno. Alice \u00e8 molto gelosa della donna, soprattutto quando scopre da Libero il legame che c'era tra lei e il suo fidanzato in giovent\u00f9; decide quindi di raggiungerlo a Torino e lo aspetta in hotel fino a notte fonda. Il dottore va a cena con Clara, ma essendosi scordato i fari accesi l'auto non parte e i due dovranno chiamare un meccanico, rientrando quindi molto tardi; Alice e Lele passano la notte insieme. Nel frattempo Cettina sta sempre peggio, cos\u00ec Libero, Ciccio e Maria le somministrano molte gocce per dormire, arrivando a svuotare una boccetta intera e si spaventano vedendo che la donna stenta a risvegliarsi; per fortuna poi telefonando a Lele scopriranno che si trattava di valeriana e non di sonnifero.\nL'appartamento.\nTrama.\nIl fidanzamento tra Cettina e Giacinto sembra essere rotto del tutto, resta solamente da accordarsi per dividersi l'appartamento acquistato insieme. A casa Martini arriva Alfonso, cugino di Lele, e Alice crede sia l'uomo giusto da presentare a Irma, ma i due si incontrano alla radio e hanno uno screzio; la cena viene organizzata da Alice senza sapere dei loro battibecchi, i due si incontrano di nuovo e ricominciano a litigare, e stessa cosa fanno Lele e Alice. Libero intanto va da Lorella, la parrucchiera fidanzata di Jonis, ma esce dal salone con i capelli blu. Cettina chiede a Giacinto di incontrarsi per chiarire la loro situazione, ma quest'ultimo non si presenta poich\u00e9 rimane vittima di un accoltellamento da parte di due ladri. Cettina, credendo che l'ex non si fosse presentato volontariamente, chiama un fattorino che la corteggia, ma appena saputa la notizia di Giacinto corre in ospedale e i due ricominciano la loro storia d'amore.\nEra una notte buia e tempestosa.\nTrama.\nDopo l'incidente in cui \u00e8 stato coinvolto Giacinto decide di passare il suo periodo di convalescenza a casa Martini per restare vicino alla sua fidanzata. Nel frattempo Lele, a causa dei suoi impegni con Alice, rinuncia ad accompagnare Ciccio alla partita di calcio, che il bambino da tempo sperava di vedere. Per attirare l'attenzione del padre Ciccio, spalleggiato dal suo amico Filiberto, decide di fare prendere uno spavento al padre, fallendo miseramente. Lele, mentre si trova a casa di Alice, viene a sapere che la fidanzata sta ricevendo, da diverse settimane, alcune telefonate da un ammiratore maniaco. \u00c8 all'apparenza una situazione poco allarmante ma, con il passare dei giorni, il molestatore non si limita a delle semplici telefonate: dapprima si presenta agli studi della radio dove lavora Alice e in seguito a casa di quest'ultima minacciandola con un coltello. Quando tutto sembra essere risolto il maniaco si ripresenta alla radio e tenendo Alice rinchiusa in un bagno tenta di violentarla. Fortunatamente Lele, sentendo le urla della sua fidanzata, si precipita a soccorrerla e il persecutore viene arrestato.\nHanno ucciso l'uomo ragno.\nTrama.\nA Maria piace Adriano, ma scopre che \u00e8 gi\u00e0 fidanzato con un'altra ragazza; mentre \u00e8 al centro commerciale con Reby vede la ragazza di Adriano che si bacia con un altro e decide di rivelare l'accaduto all'amico di Alberto, provocando in lui un turbamento. Intanto Lele trova lavoro alla sua amica Clara che ha il compito di fare delle fotografie a Licia Col\u00f2, ospite di Alice alla radio. La figlia della fotografa chiama Lele \"pap\u00e0\" e Alice sentendola si ingelosisce. Clara arriva tardi all'appuntamento con la Col\u00f2 che si allontana dalla radio, ma riesce a scattarle delle foto durante il viaggio verso l'aeroporto; quando Clara va alla radio a consegnare le foto ad Alice le due si chiederanno scusa a vicenda e chiariranno ed Alice la proporr\u00e0 a Giorgi come fotografa per l\u2019Asl. Libero e Fausto partecipano a un concorso per vincere una sera a cena con un cantante, si presentano con il nome \"Grigi per Caso\" e cantano \"Hanno Ucciso L'Uomo Ragno\"; cos\u00ec grazie all'originalit\u00e0 dei costumi e della coppia vincono la gara e Max Pezzali arriva a casa Martini, provocando la felicit\u00e0 della famiglia, soprattutto di Maria, sua grandissima fan. La puntata si conclude con Max Pezzali che canta insieme ai protagonisti il brano \"Come mai\".\nUn peso sulla coscienza.\nTrama.\nAlice convince Lele a partecipare a una trasmissione radiofonica insieme a suo padre e a Ciccio, per mettere a confronto varie generazioni; il dottore accetta anche grazie al convincimento del capo Giorgi. Annuccia per\u00f2 vorrebbe partecipare alla trasmissione insieme agli uomini della famiglia e alla fine ha la meglio e si fa portare alla radio. Intanto Cettina e Giacinto vanno nella casa di campagna del capo di Giacinto, Scarcelli, per fare s\u00ec che il capo lo promuova ma durante il pomeriggio durante una prova di tiro a piattello Giacinto colpisce un nano da giardino. Alberto litiga con Gemma perch\u00e9 il ragazzo ha ricominciato a vedere la sua vecchia compagnia; contemporaneamente anche Adriano \u00e8 stato lasciato dalla fidanzata, e cos\u00ec i due decidono di uscire per andare a divertirsi. Mentre i Martini sono alla radio Lele riceve una telefonata che gli annuncia che Alberto ha avuto un incidente in macchina. Tutti corrono all'ospedale e scoprono che Alberto fortunatamente \u00e8 uscito illeso, quello che \u00e8 stato pi\u00f9 colpito \u00e8 invece Adriano, perch\u00e9 si trovava nel posto del passeggero davanti, e che la mobilit\u00e0 delle gambe \u00e8 nulla.\nLe notizie volano.\nTrama.\nMentre Giacinto \u00e8 preoccupato per una promozione che Scarcelli sta per assegnare ad uno dei suoi dipendenti, Alice trascorre sempre pi\u00f9 tempo a Casa Martini. Alberto si sente responsabile dell'incidente che ha fatto rimanere disabile l'amico Adriano, ma grazie all'aiuto dello zio trover\u00e0 la forza per andarlo a trovare in ospedale. Ciccio intanto si sente a disagio poich\u00e9 i genitori degli alunni della sua classe si dovrebbero presentare a scuola per la festa di fine anno e sente la mancanza della madre; alla festa andr\u00e0 la zia Alice. I ragazzi, Maria, Ciccio e Annuccia, vorrebbero che il padre sposasse la loro amata zia e decidono di chiederglielo. Lele va alla radio perch\u00e9 vuole parlare con Alice, molto indaffarata con il lavoro. L'uomo torna a casa e si reca dall'amata la sera successiva. Durante una delle pause della trasmissione Lele inizia un discorso ad Alice che culmina con la proposta di matrimonio. I due non si erano resi conto che involontariamente erano andati in onda. Anche il nonno Libero, Cettina e Giacinto, che ha ottenuto la promozione, ascoltano la proposta di Lele alla radio. Giacinto ha problemi con i turni di lavoro, poich\u00e9 deve aumentare le ore lavorative a causa di un calo del personale, ma grazie al suggerimento di Libero riuscir\u00e0 a risolvere il problema.\nIl dramma della gelosia.\nTrama.\nFausto e Libero vanno a una performance canora di Arabella, una vecchia fiamma di Fausto. Lui \u00e8 ancora innamorato di lei, ma quando scopre che \u00e8 sposata si sente male e decide di non rivederla pi\u00f9, per non soffrire. Lele e Alice hanno deciso di sposarsi e stanno cercando insieme il luogo per il viaggio di nozze. Tutti li aiutano a trovarlo, ma ognuno ha la sua opinione e alla fine decidono di cavarsela da soli. Alla Asl tutti i medici fanno una scommessa sul luogo dove i due innamorati andranno per il viaggio di nozze. Alice ha avuto la proposta per i biglietti aerei di un luogo molto bello, con lo sconto e decide di andare l\u00ec per il viaggio di nozze, ma essendo troppo occupata con il lavoro chiede a Lele di andarci. Lui, per aiutare Clara con le didascalie di foto per un servizio, non va all'agenzia, infatti Alice si arrabbia molto. Allora Oscar fornisce a Lele il numero di un'agenzia dove c'\u00e8 un suo amico che pu\u00f2 dargli i biglietti per un altro luogo comunque bello. Alice per\u00f2 non pu\u00f2 andare con Lele, perch\u00e9 ha una riunione, cos\u00ec ci va Lele, accompagnato da Clara. I due decidono di andare insieme al bar, ma intanto Alice ha saputo che la riunione non si far\u00e0 pi\u00f9 e si precipita da Lele e trova l'agenzia chiusa. Mentre stava per andare via vede Lele al bar con Clara e si ingelosisce, tornando a casa delusa. Intanto Clara rivela a Lele i suoi sentimenti e prova a baciarlo, ma lui le dice che ama follemente Alice. Lei allora decide di non rivederlo pi\u00f9 e le dice anche che quel servizio sulle foto non c'era mai stato, era tutta una finta per vederlo, e se ne va. Il giorno dopo Lele la cerca, ma non riesce a trovarla ed \u00e8 l\u00ec che si rende conto che Alice \u00e8 gelosa di Clara.\nVade retro.\nTrama.\nMentre sono in corso i preparativi per il matrimonio tra Lele e Alice, quest'ultima per paura di prendere il posto della sorella, fugge nel paesino in cui da piccole passavano l'estate dalla Tata Augusta. Lele prova a chiamare Alice ma non riesce a rintracciarla, ma a casa sua trova una lettera in cui la donna dice di essere confusa e di voler riflettere lontano da lui. Nonno Libero e Nonna Enrica, affidandosi a Giacinto, vanno a visitare una villa per il ricevimento di nozze ma scoprono che vi vengono fatti riti satanici e sacrificati animali; alla villa c'\u00e8 anche il professor Morbelli, ma arriva la Polizia e i tre scappano. Lele \u00e8 ancora in cerca di Alice e parlandone con Jessica, questa le dice che se avesse avuto una tata sarebbe andata da lei ogni volta che ne avesse avuto bisogno, cos\u00ec parte per Rocca Alta, da Augusta e finalmente la trova. Seduti sul molo, Lele dice ad Alice \"Tu non mi hai tolto ad Elena, \u00e8 il destino che ha tolto lei a me,io in te non cerco Elena, io amo Alice\" cos\u00ec i due si abbracciano e decidono dunque di celebrare le nozze nel paesino.\nL'odalisca.\nTrama.\nDopo avere saputo che i colleghi di Lele organizzeranno un addio al celibato allo sposo Jessica decide di organizzare l'addio al nubilato della sposa; inizialmente pensa a uno spogliarello maschile, in risposta a quello femminile organizzato per Lele, ma successivamente saranno Alberto e Ciccio a fare da spogliarellisti. Alla festa di Lele arrivano un gruppo di ragazze vestite da odalische tra cui una particolare che si avvicina molto a Lele. Alice e lo sposo si erano dati l'appuntamento al solito posto dove si incontravano quando erano amici, ma Lele intrattenuto dalla ballerina non si presenta. Alice raggiunge il luogo dell'addio al celibato, vede Lele con la ragazza e se ne va. Lo sposo allora abbandona la festa per andare all'appuntamento ma non trova pi\u00f9 Alice, cos\u00ec si reca con l'odalisca a casa sua. Arrivati a casa di Alice quest'ultima scopre che in realt\u00e0 l'odalisca \u00e8 il loro amico Giulio che racconta loro la sua esperienza in Africa. Nel frattempo Alberto e Maria decidono di organizzare una gita, ma non invitano Adriano, gi\u00e0 alle prese con le difficolt\u00e0 dovute alla sua disabilit\u00e0. Quando il ragazzo lo scopre va su tutte le furie. A risolvere la situazione ci sar\u00e0 l'inaspettato aiuto di Ciccio.\nRiusciranno i nostri eroi?\nTrama.\nLele, Alice e la piccola Annuccia partono per la location del matrimonio e giungono alla chiesa dove stanno allestendo un presepe vivente; sfortunatamente a causa di un'epidemia di influenza molti partecipanti all'evento sono ammalati e quindi il sacerdote chiede ai due sposi di impersonare Maria e Giuseppe, mentre Annuccia far\u00e0 l'angioletto. Per\u00f2 lo stesso prete cade da una scala e Lele assieme a Giulio sono costretti a portarlo in ospedale, dove verr\u00e0 operato, perci\u00f2 Alice, Enrica, Jessica e Tea dovranno cercare un altro sacerdote che celebri il matrimonio; dopo molte ricerche trovano un prete che non celebra pi\u00f9 messa perch\u00e9 ha passato la novantina d'anni ed \u00e8 sordo come una campana. A casa invece Ciccio, per fare vedere l'abito da sposa a Reby, lo sporca con il lucido da scarpe e dopo vari tentativi di Cettina, torner\u00e0 candido dopo che Giacinto lo avr\u00e0 portato in lavanderia. Nel frattempo, al ritorno dall'ospedale, Lele e Giulio sono rimasti in panne con il fuoristrada del sindaco del paese, tanto che i tre devono avviarsi a piedi attraverso il bosco. Per fortuna incontrano dei signori che prestano a Lele il loro asino (lo stesso del presepe vivente) per arrivare in tempo in chiesa. Mentre gli invitati attendono davanti alla chiesa, arriva anche Lele che si cambia in sacrestia e sulle note dell'Ave Maria, cantata da Cettina, Alice entra in chiesa e viene celebrato il matrimonio nonostante i primi intoppi del sacerdote e la mancanza delle fedi, che vengono portate di corsa da Giulio.\nNotizie sconvolgenti.\nTrama.\nLele e Alice sono finalmente sposati, ma mentre stanno partendo per il viaggio di nozze la donna ha un aborto spontaneo, non sapendo nemmeno di essere incinta; viene operata e i due passano l'intero periodo in ospedale. Giacinto vede Lorella, la fidanzata di Jonis, in una macchina con un altro uomo e decide di raccontarlo all'amico, perch\u00e9 viene a sapere che lui la vuole sposare. Inizialmente i due neosposi fingeranno di essere effettivamente partiti per il Brasile, ma poi la famiglia chieder\u00e0 a Lele il motivo del suo nervosismo e lui dir\u00e0 loro che Alice ha avuto un attacco di appendicite e che quindi sono stati costretti a restare in ospedale vicino a Roma. Lele vuole assicurarsi la correttezza delle analisi fatte e chiede a Oscar di consegnarle a una sua amica primaria di ginecologia in modo che le controlli. Il responso \u00e8 esatto, Alice non potr\u00e0 pi\u00f9 avere bambini; la donna per\u00f2 non vuole farlo sapere ad amici e famigliari. Nilde arriva a casa Martini e confessa al padre di essere incinta, ma il bambino non \u00e8 del suo ex marito.\nIl treno della pace.\nTrama.\nAlla Asl arriva un ispettore della Sanit\u00e0 a comunicare a Giorgi che ci sar\u00e0 una visita del papa Giovanni Paolo II all'ambulatorio, ma scopre una perdita d'acqua sul muro della sala d'attesa. Nel frattempo Giacinto vuole lasciare il lavoro da vigilante per aprire un negozio tutto suo di souvenir, spinto anche dall'occasione del Giubileo del 2000. Maria offre il garage di casa Martini come luogo di prove per il gruppo musicale del cugino di Reby, ma Lele non \u00e8 molto entusiasta. La sera della festa a scuola di Ciccio Alice concede il permesso a Maria di invitare il gruppo a suonare, ma i Martini rientrano prima del previsto (mascherati da La famiglia Addams) e Lele si arrabbia sia con la figlia che con la moglie per avere coperto la bugia. Arriva il giorno della visita e mentre alla Asl si attende il papa, il rubinetto della cassetta a muro antincendio inizia a perdere sempre di pi\u00f9 cos\u00ec i medici decidono di spostarsi nel cortile per accoglierlo; mentre arriva Libero intenzionato a parlare al pontefice di un progetto che ha ideato riguardo a un \"treno della pace\", ma viene investito dall'acqua del rubinetto e cade a terra, e quindi non pu\u00f2 pi\u00f9 realizzare il suo sogno. A fine episodio si festeggia l'inaugurazione del negozio di Giacinto.\nFinalmente soli.\nTrama.\nLa nonna Enrica \u00e8 ancora perseguitata da Carmelo, il suo ex fidanzato che non riesce ad accettare l'idea che lei lo abbia lasciato, cos\u00ec Enrica va a stare da Lele e finge di essere in procinto di sposarsi con Libero per farlo desistere. Er Pasticca, il responsabile dell'incidente di Adriano, decide di parlargli per avere una seconda possibilit\u00e0, e cos\u00ec lo cerca prima al centro commerciale e poi a casa Martini, ma Alberto lo tratta male e lo manda via. Intanto Lele e Alice non hanno un momento per stare soli: la prima sera vengono interrotti prima da Annuccia che non vuole dormire con la nonna Enrica perch\u00e9 russa e poi da Libero ed Enrica, mentre amoreggiano in garage, dove erano scesi per cercare il peluche della bambina in macchina. Allora Irma offre loro la sua casa al mare, ma a causa di un malinteso non riescono ad andarci; alla fine riusciranno comunque a ritrovarsi soli anche nella confusione di casa Martini. Maria incontra Er Pasticca al centro commerciale e comincia a frequentarlo, perch\u00e9 capisce che si \u00e8 veramente pentito di quello che ha fatto ad Adriano, nonostante la preoccupazione di Alberto e di Rebby; Maria decide di non vederlo pi\u00f9, ma mentre glielo dice lui la bacia e cos\u00ec Maria scopre di essersi innamorata, anche se tutti sono contrari alla loro relazione.\nEnrica pigliatutto.\nTrama.\nTutti sono scontenti di avere la nonna Enrica in casa, perch\u00e9 occupa il bagno per ore e russa quindi non fa dormire le ragazze; decide addirittura di trasferirsi in camera del nonno Libero, mandando lui a dormire nel letto di Ciccio e quest'ultimo sul divano. Intanto Alice si sente continuamente male e gi\u00e0 un po' di persone le dicono che i sintomi ci sono tutti e che potrebbe essere incinta. Lei all'inizio non ci crede, anche perch\u00e9 Lele \u00e8 preoccupato che si tratti di qualcosa di grave, ma quando scopre che Maria le ha comprato apposta un test di gravidanza comincia ad avere speranze; Libero per\u00f2 trova il test e dice a Lele che Maria \u00e8 incinta. Lele parla con Maria cercando di scoprire se \u00e8 incinta, ma quando lei gli dice che a zia Alice direbbe tutto, \u00e8 molto pi\u00f9 tranquillo e decide di non pensarci pi\u00f9. Il giorno seguente Alice fa il test e scopre di essere incinta. Nel frattempo Enrica si trasferisce, riportando la normalit\u00e0 a casa Martini. Nel frattempo Cettina \u00e8 molto gelosa di Colette, una guida turistica francese, e per farle un dispetto rovina il rullino con le foto dei turisti e la ragazza minaccia di denunciare il negozio all'Ufficio per il Giubileo.\nFidanzatini.\nTrama.\n\u00c8 il compleanno di Annuccia e come tutti gli anni iniziano i preparativi. Solitamente per\u00f2 Lele si travestiva da Peter Pan, ma quest'anno non pu\u00f2 poich\u00e9 Alice ha l'appuntamento per la prima ecografia. Cos\u00ec sar\u00e0 Giacinto a sostituire Lele nei panni di Peter Pan, insieme al nonno Libero, travestito da Capitan Uncino, mentre Nonna Enrica e Cettina cercano di tenere a bada i bambini della festa. Alice fa l'ecografia e Tea scopre che non aspetta un bambino ma due gemelli. Lele e Alice tornano a casa per la festa e per annunciare agli altri la notizia, quando arriva una telefonata che fa sapere a Libero che il suo amico Fausto \u00e8 in ospedale. Libero cerca di avvertire i figli del malato, che per\u00f2 non si presentano, cos\u00ec tutta la famiglia Martini lo raggiunge in ospedale. A casa Martini tutti si prendono cura di Alice, forse un po' troppo. Ognuno usa i suoi metodi per fare s\u00ec che la gravidanza vada per il meglio, ma la donna sentendosi oppressa da troppe attenzioni decide di tornare al lavoro. Con uno scherzo alla madre, che le aveva regalato persino una poltrona relax, Alice le fa capire che non vuole tutte le attenzioni avute finora: fa credere alla madre Enrica di fumare e bere caff\u00e8 durante la gravidanza e che andasse persino sulle montagne russe.\nIl trullo della discordia.\nTrama.\nAlice \u00e8 andata a trascorrere qualche giorno dalla tata Augusta; intanto Lele scopre che Libero ha venduto il suo trullo in Puglia (a cui teneva moltissimo) per dare i soldi ricavati a Nilde. La situazione per\u00f2 scatena un litigio tra i due fratelli. Maria e Reby vanno a vedere un concerto con i ragazzi del gruppo musicale Fede e Ludo; a un certo punto nel locale entra anche Roberto, che saluta Maria, ma la ragazza finge di non vederlo. Dopo qualche ora Federico, il ragazzo che piaceva a Maria, la lascia nel locale assieme a un suo amico e se ne va con la cantante del concerto. Il giorno dopo il ragazzo dice alla giovane Martini di non essere interessato a lei e di non volerla come sua fidanzata, lasciandola nuovamente nel bar senza soldi, ma fortunatamente arriva Roberto che paga il conto e i due tornano a casa assieme. Nel frattempo Jonis si \u00e8 iscritto a un'agenzia di cuori solitari, e mentre entra in un bar per un appuntamento al buio si scontra con una ragazza; i due si parlano e la sera escono a cena, ma l'uomo non sa che si tratta di Eva, la nipote di Giorgi, che si trova a Roma per un concorso ed \u00e8 ospite dello zio. Giacinto e Jonis intanto si sono trasferiti nella ex casa di Alice, mentre Libero fa la valigia e se ne va di casa a causa dei continui litigi dei due figli, che lo ritroveranno in una casa di riposo. Alla fine dell'episodio Libero viene a sapere di essere stato nominato amministratore di condominio dagli altri condomini di Poggio Fiorito.\nIl lieto evento.\nTrama.\nNilde chiama a casa Martini per avvisare il fratello che il parto sar\u00e0 pilotato e che quindi avverr\u00e0 il giorno successivo, perci\u00f2 Lele parte per Sanremo assieme a Libero e Alberto. Jonis continua a uscire con Eva, la nipote di Giorgi, e quest'ultimo dopo averlo evitato per un mese lo ricatta dicendogli che appogger\u00e0 la sua promozione solo se il giovane lascer\u00e0 la donna (lo zio e i famigliari non sono d'accordo con la relazione tra i due). Alla fine Giorgi appoggia la promozione di Jonis a usciere effettivo perch\u00e9 la nipote gli dice di essere veramente innamorata di lui. Cettina e Giacinto fissano la data di nozze di l\u00ec a sei mesi e decidono di fare incontrare la cugina della donna, Mariuccia, e la madre dell'uomo, Cleofe, per suggellare il fidanzamento ufficiale; durante la cena, per\u00f2, tra le due donne insorgono delle discussioni. Nilde vuole che sia Lele a entrare in sala parto, ma il giorno successivo Lele si sveglia tardi e arriva in ospedale quando la sorella ha gi\u00e0 partorito un bambino di colore; solo dopo la nascita i tre uomini scoprono che il padre del bambino \u00e8 un uomo di colore.\nLa gelosia di Annuccia.\nTrama.\nAlice e Lele annunciano alla famiglia il sesso dei nascituri: saranno un maschio e una femmina, ma la felicit\u00e0 non \u00e8 condivisa da tutta la famiglia perch\u00e9 Annuccia diventa gelosa, in quanto pensa che d'ora in poi verr\u00e0 trascurata dal padre e dalla zia Alice (che per lei \u00e8 come una mamma). Intanto Enrica \u00e8 depressa perch\u00e9 l'amante del suo ex marito, Angela, \u00e8 a Roma e le amiche comuni invitano la donna ai party ed evitano Enrica per non farle incontrare; Lele chiede allora al padre e a Fausto di invitarla a uscire per farla svagare. Al bar i tre incontrano le amiche pettegole di Enrica e quest'ultima per non sfigurare organizza una riunione per la vendita di prodotti estetici in casa Martini; durante la dimostrazione le due amiche fanno piangere Enrica rivelandole che Angela ora si fa chiamare \"Signora Solari\", cos\u00ec Libero le caccia fuori di casa. Lele promette a Ciccio e Annuccia di portarli al cinema, ma quel pomeriggio arriva da Milano un'amica di Alice, un architetto che deve aiutarli a sistemare la casa in modo da tirare fuori una stanza in pi\u00f9 per la crescente famiglia; la bambina si arrabbia e per attirare l'attenzione rompe un piattino che era destinato ai due gemellini.\nFalsi allarmi.\nTrama.\nAlice \u00e8 molto in ansia per l'arrivo dei gemelli e riempie la famiglia di consigli e letture di manuali sulla nascita; inoltre sono giorni di notti in bianco per Lele, che ogni notte, a causa delle contrazioni, deve accompagnare la donna all'ospedale. Intanto Maria continua a frequentare Roberto senza dire nulla alla famiglia e una sera, mentre sono in discoteca, un ragazzo importuna la giovane Martini, e Roberto per difenderla fa a botte con il ragazzo. Nel frattempo Tea chiede a Lele e Oscar di visitare un bambino che sembra avere problemi e la diagnosi \u00e8 la dislessia.\nLa prima volta di Maria.\nTrama.\nAlice cerca di aiutare Maria che sta affrontando un momento particolare della sua vita: Roberto le ha chiesto di fare l'amore con lui. La ragazza dopo avere parlato con il padre e con la zia capisce che non \u00e8 il momento; allora dice a Roberto di non essere pronta e di volere aspettare. Giorgi \u00e8 partito per un viaggio di due giorni, ma alla Asl Jessica e Oscar ricevono una telefonata che li avvisa che il rene per Giorgi \u00e8 arrivato e lo devono subito ricoverare; per tutta la notte provano a rintracciarlo ma non ci riescono. Quando finalmente il direttore si fa sentire con Lele quest'ultimo gli comunica la notizia e acconsente ad accompagnarlo in ospedale. Prima di raggiungere Giorgi Lele chiama Alice per avvertirla che non avrebbe potuto raggiungerla al corso pre-parto; la donna, per\u00f2, ha dimenticato il cellulare a casa, cos\u00ec risponde Libero che a causa della linea disturbata capisce: \"\u00c8 arrivata \"Irene\"\" anzich\u00e9 \"il rene\". Quando Alice viene a sapere che il marito non \u00e8 andato al corso per andare a prendere la sua ex fidanzata alla stazione si arrabbia molto e va al centro commerciale per stare sola; Libero la raggiunge e le spiega la verit\u00e0.\nSempre pi\u00f9 Martini.\nTrama.\n\u00c8 l'ultimo giorno di lavoro di Alice; il nonno Libero e il nonna Enrica discutono riguardo al regalo per i gemellini. Libero, per arrivare prima della consuocera, si reca immediatamente al centro commerciale con Fausto e nel negozio di carrozzine racconta alla commessa l'episodio del suo salvataggio degli ebrei nel 1943, ma non si accorge che una coppia lo sta ascoltando; questi due si recano a casa Martini dove Libero era tornato per prendere il denaro necessario ad acquistare la carrozzina e si spacciano per i figli degli ebrei che l'uomo salv\u00f2 durante la guerra, ma senza farsi vedere, rubano i soldi della pensione e l'anello della moglie. Alla Asl arriva un sostituto direttore poich\u00e9 Giorgi \u00e8 ricoverato per il trapianto del rene, ma non tutti gli infermieri e dottori si trovano in sintonia con il nuovo arrivato. Irma e il direttore della radio chiedono ad Alice di intervistare Charlie Morales, un attore molto famoso; nonostante lei sia in maternit\u00e0 accetta senza rivelare nulla a Lele, ma \u00e8 costretta a dirlo a Cettina e Maria poich\u00e9 hanno intuito la bugia della donna. Libero intanto si accorge subito del furto e sporge denuncia, inoltre Cettina trova in camera un biglietto della corriera per Viterbo appartenente ai due truffatori e lo consegna a Libero che lo porta alla polizia. Alice va all'hotel con Cettina e Maria, ma Morales si fa intervistare nella propria camera; Cettina incontra un suo parente che fornisce a lei e a Maria le divise da cameriere e cos\u00ec si introducono nella stanza dell'intervista proprio quando Alice inizia ad avere le contrazioni. Lele intanto si reca in ospedale dove Giorgi \u00e8 morto per un rigetto post operazione, non prima di avere nominato Lele come suo sostituto, e cio\u00e8 nuovo direttore della Asl, spodestando il nuovo arrivato. Alice intanto deve uscire dall'hotel con Cettina e Maria, quando l'ascensore si blocca, ma la donna ha forti contrazioni e con l'aiuto di Cettina e Maria e di Lele al cellulare partorisce il primo dei gemelli in ascensore: Libero Junior. Lele intanto si reca all'hotel con un taxi e arriva quando Alice viene portata via in ambulanza. Libero va al commissariato per il riconoscimento dei truffatori, li fa arrestare e pentire, e poi va in ospedale a conoscere i nipotini partoriti: Elena e Libero Junior. Libero riesce comunque a regalare la carrozzina ai gemelli e viene organizzata una festa a casa Martini a cui partecipano amici e famigliari, tra cui vediamo Maria assieme a Roberto e Nilde con il piccolo Lele Junior. Durante la festa Ciccio con una telecamera riprende l'avvenimento, ma nel momento del brindisi cade addosso alla nonna Enrica, alla quale si rompe una collana di perle; tutti si mettono a cercarle chiudendo comicamente la stagione."}
{"id": "2451291", "revid": "1573940", "url": "https://it.wikipedia.org/wiki?curid=2451291", "title": "Forpus conspicillatus", "text": "Il pappagallino dagli occhiali (Forpus conspicillatus ) \u00e8 un uccello della famiglia degli Psittacidi.\nDescrizione.\nPiumaggio verde, spalle, remiganti e groppone blu, iride bruna, becco e zampe grigie, taglia attorno ai 12\u00a0cm, questa specie \u00e8 tipicizzata dalla colorazione blu cobalto dell'area perioftalmica, tale da far sembrare che l'uccellino abbia occhiali blu. La femmina si distingue per la mancanza del blu. \u00c8 classificato in tre sottospecie molto simili tra loro: \"F. c. conspicillatus\", sottospecie nominale, \"F. c. caucae\" e \"F. c. metae\".\nDistribuzione.\nBen radicato in Colombia, a Panama e in Venezuela. Allevato in cattivit\u00e0.\nBiologia.\nFrequenta le foreste aperte e la fascia tropicale fino a 1600 metri di quota, a volte si spinge anche nelle savane alla ricerca di cibo: semi di erbe prative soprattutto, che raccoglie direttamente dalle spighe appendendosi agli steli, ma anche fiori, germogli, piccole bacche e frutta. Vive in grandi stormi e solo nel periodo riproduttivo le coppie si isolano."}
{"id": "2451295", "revid": "729019", "url": "https://it.wikipedia.org/wiki?curid=2451295", "title": "Fran\u00e7ois-Marie conte di Aboville", "text": "Combatt\u00e9 nella guerra per l'indipendenza americana delle Tredici colonie segnalandosi alla presa di Yorktown del 1781; tornato in Francia, nel marzo 1788, ricevette il grado di maresciallo di campo. Nel 1792 contribu\u00ec alla vittoria di Valmy e venne quindi nominato ispettore generale dell'artiglieria, introducendo nell'arma alcuni perfezionamenti. Nelle guerre napoleoniche ebbe solo comandi all'interno. Nel 1814, dopo esser passato ai Borboni, venne insignito, nella Restaurazione spagnola, del titolo onorifico di Pari di Francia."}
{"id": "2451296", "revid": "1573940", "url": "https://it.wikipedia.org/wiki?curid=2451296", "title": "Forpus cyanopygius", "text": "Il pappagallino del Messico (Forpus cyanopygius ) \u00e8 un uccello della famiglia degli Psittacidi.\nDescrizione.\nUccelletto agile, di taglia attorno ai 13\u00a0cm, si presenta con piumaggio generale verde, mascherina facciale verde chiara sfumata in giallo e groppone azzurro, ben evidente nel maschio adulto, appena accennato nel maschio giovane e quasi assente nella femmina. Il vero dimorfismo sessuale per\u00f2 \u00e8 nella banda alare azzurra presente solo nel maschio. Ha becco e zampe grigiastre e iride bruna. \u00c8 classificato in tre sottospecie tutte assai simili tra loro:\nDistribuzione.\nVive nel Messico sud-occidentale e nell'arcipelago di Tres Marias. In cattivit\u00e0 \u00e8 allevato ma con minor diffusione di altri \"Forpus\".\nBiologia.\nAbita i boschi decidui fino a quote attorno ai 1300 metri."}
{"id": "2451298", "revid": "339392", "url": "https://it.wikipedia.org/wiki?curid=2451298", "title": "Aeronautica militare gabonese", "text": ""}
{"id": "2451299", "revid": "46291", "url": "https://it.wikipedia.org/wiki?curid=2451299", "title": "Musanga cecropioides", "text": "Musanga cecropioides, noto come albero ombrello, \u00e8 un albero della famiglia delle Urticaceae, diffuso in Africa, dalla Sierra Leone all'Angola e ad est dell'Uganda.\nPu\u00f2 raggiungere un'altezza di 30 metri e un diametro da 30 a 90\u00a0cm. Il tronco \u00e8 di color bianco-giallo con una struttura ruvida, granulare. Il legno \u00e8 utilizzato per costruire zattere e giocattoli."}
{"id": "2451300", "revid": "339392", "url": "https://it.wikipedia.org/wiki?curid=2451300", "title": "Gabon Air Force", "text": ""}
{"id": "2451301", "revid": "446353", "url": "https://it.wikipedia.org/wiki?curid=2451301", "title": "Anna Tortora", "text": "Biografia.\nSorella del conduttore e uomo politico Enzo Tortora, \u00e8 stata ideatrice di alcuni programmi televisivi in onda negli anni ottanta, tra i quali \"Portobello\"."}
{"id": "2451305", "revid": "1573940", "url": "https://it.wikipedia.org/wiki?curid=2451305", "title": "Forpus modestus", "text": "Il pappagallino beccoscuro (Forpus modestus ) \u00e8 un uccello della famiglia degli Psittacidi. Simile al \"F. coelestis\", ha banda alare blu molto marcata, becco nero, taglia attorno ai 13\u00a0cm ed \u00e8 censito in due sottospecie molto simili tra loro: \"F. m. modestus\" e \"F. m. eidos\". Distribuito in un vasto areale, tra i 1500 e i 1800 metri di quota, \u00e8 presente in Bolivia, Guyana, Venezuela, Brasile, Colombia, Ecuador e Per\u00f9."}
