{"id": "2457356", "revid": "729019", "url": "https://it.wikipedia.org/wiki?curid=2457356", "title": "Wallops Flight Facility", "text": "La Wallops Flight Facility (WFF) \u00e8 principalmente una base di lancio per razzi operata dal Goddard Space Flight Center della National Aeronautics and Space Administration (NASA). La WFF dispone inoltre di strumentazioni complete per il lancio di oltre una dozzina di razzi sonda, razzi di dimensioni ridotte e palloni aerostatici tutti equipaggiati con apparecchiature scientifiche per la ricerca astronomica e atmosferica.\nPosizionamento.\nLa base centrale della WFF si trova sulla costa a est della Virginia, USA, sull'isola di Wallops presso la penisola Delmarva a circa 8 km dalla citt\u00e0 di Chincoteague, a circa 140 km da Norfolk sempre in Virginia e a 64 km da Salisbury in Maryland. La base nel complesso si articola su tre territori distinti che sommati coprono 25 km2."}
{"id": "2457358", "revid": "767487", "url": "https://it.wikipedia.org/wiki?curid=2457358", "title": "Sei la mia donna/Tu non devi pi\u00f9", "text": "Sei la mia donna/Tu non devi pi\u00f9 \u00e8 il primo disco della rock band modenese dei Rags, pubblicato nel 1969 dalla Polydor Records."}
{"id": "2457360", "revid": "194977", "url": "https://it.wikipedia.org/wiki?curid=2457360", "title": "Base Aerea di Wallops", "text": ""}
{"id": "2457362", "revid": "339392", "url": "https://it.wikipedia.org/wiki?curid=2457362", "title": "Interminabile Scala", "text": ""}
{"id": "2457373", "revid": "729019", "url": "https://it.wikipedia.org/wiki?curid=2457373", "title": "Metropolitana di Yokohama", "text": "La metropolitana di Yokohama si sviluppa su 4 linee che si estendono per 61,1\u00a0km in cui sono presenti 55 stazioni. Le linee 1 e 3 utilizzano lo stesso percorso. \nOltre alle linee gestite dall'Ufficio dei trasporti di Yokohama, organizzazione pubblica, a Yokohama \u00e8 presente una metropolitana privata, la linea Minatomirai che funge da estensione della linea T\u014dky\u016b T\u014dyoko. In questo articolo viene trattata principalmente la metropolitana comunale, e quindi le due linee blu e verde, aventi una lunghezza totale di 57,6\u00a0km, che da un decreto cittadino sono definite come le uniche linee effettivamente metropolitane della citt\u00e0.\nStoria.\nI primi lavori per la costruzione del sistema di metropolitana risalgono al 1968 con l'inaugurazione del primo tratto di linea che risale al 1972.\nProgetti futuri.\nAl momento i progetti di estensione della rete riguardano un'estensione della linea blu per connetterla con la linea Odaky\u016b Odawara e in futuro con la metropolitana di Kawasaki alla stazione di Shin-Yurigaoka a Kawasaki.\nPer quanto riguarda la linea verde, il progetto originario prevede una linea circolare partente dalla stazione di Hiyoshi e collegante Nakayama (il tratto attualmente realizzato), Futamatagawa, Higashi-Totsuka, Kami-\u014coka, Negishi e Motomachi.\nLa \"mancante\" linea 2 in origine doveva collegare la stazione di Kanagawa-Shinmachi a quella di By\u014dbugaura passando per la Yokohama. Al 2009 non vi \u00e8 alcun progetto concreto per la realizzazione della linea.\nLe stazioni.\nLa linea 1/3 comprende le stazioni:\nLa linea 4 comprende le stazioni:\nLa linea Minatorami comprende le stazioni:\nTariffe.\nNella tabella sono mostrati i prezzi per adulti. I prezzi per i bambini sono dimezzati, ed eventualmente arrotondati per eccesso alla decina. Dati del 2008."}
{"id": "2457374", "revid": "287204", "url": "https://it.wikipedia.org/wiki?curid=2457374", "title": "Live in Amsterdam (album)", "text": ""}
{"id": "2457376", "revid": "256896", "url": "https://it.wikipedia.org/wiki?curid=2457376", "title": "Crotalus molossus estebanensis", "text": "Il Crotalus molossus estebanensis, conosciuto anche con il nome comune di \"serpente a sonagli dell'isola di San Est\u00e9ban\", \u00e8 una sottospecie di crotalo velenoso, endemico nell'Isola di San Esteban, in Messico.\nDescrizione.\nGli adulti di questo tipo di serpente a sonagli crescono fino ad una lunghezza massima fino ad ora misurata che si attesta sui 98.2\u00a0cm.\nCollocazione geografica.\nIl C. m. estebanensis \u00e8 conosciuto soltanto nel proprio tipo nomenclaturale, ovvero \"San Est\u00e9ban Island, Gulf of California, Mexico\"' (Isola di San Est\u00e9ban, Golfo di California, Messico).\nStato di conservazione.\nIl C. m. estebanensis \u00e8 ritenuto un rettile a basso rischio d'estinzione dalla \"Red list\" dell'IUCN. Tale classificazione \u00e8 essenzialmente dovuta alla grande distribuzione dell'animale nel territorio, dell'alto numero di esemplari, o a causa del fatto che si ritiene improbabile che questa sottospecie di crotalo si estingua cos\u00ec rapidamente da essere categorizzata diversamente."}
{"id": "2457378", "revid": "380453", "url": "https://it.wikipedia.org/wiki?curid=2457378", "title": "\u0130stanbul B\u00fcy\u00fck\u015fehir Belediyesi Spor Kul\u00fcb\u00fc (pallavolo maschile)", "text": "L'\u0130stanbul B\u00fcy\u00fck\u015fehir Belediyesi Spor Kul\u00fcb\u00fc \u00e8 una societ\u00e0 pallavolistica maschile turca, con sede a Istanbul: milita nel campionato turco di Efeler Ligi; fa parte della societ\u00e0 polisportiva Istanbul B\u00fcy\u00fck\u015fehir Belediyespor Spor Kul\u00fcb\u00fc."}
{"id": "2457380", "revid": "15756", "url": "https://it.wikipedia.org/wiki?curid=2457380", "title": "Small Scale Experimental Machine", "text": "Lo Small-Scale Experimental Machine (traducibile dall'inglese come \"macchina sperimentale in scala ridotta\", sigla SSEM, soprannominato \"Manchester Baby\" \"bimbo di Manchester\" o \"Baby\") \u00e8, tra quelli di cui si ha notizia, il sesto computer elettronico digitale della storia, dopo l'IBM 603 Electronic Multiplier.\nL'importanza storica del SSEM \u00e8 notevole in quanto \u00e8 il primo computer elettronico a programma memorizzato della storia e il primo computer della storia basato sull'architettura di von Neumann. Questi due primati fanno del SSEM il progenitore dei moderni computer programmabili a loro pi\u00f9 simile.\nProgettato e costruito nel 1948 alla Victoria University of Manchester (Manchester, Regno Unito) da Frederic Calland Williams, Tom Kilburn e Geoff Tootill, il SSEM entr\u00f2 in funzione il 21 giugno 1948. Il primo programma che vi venne eseguito serviva a calcolare il massimo fattore di un dato numero ed era composto da sole 17 istruzioni.\nCome indica la presenza della parola \"experimental\" nel nome del computer, il SSEM \u00e8 stato il banco di prova per un altro computer: il Manchester Mark 1. In particolare nel SSEM \u00e8 stata sperimentata con successo, per la prima volta, una nuova tipologia di memoria: il tubo di Williams, il primo dispositivo al mondo di memoria RAM.\nCaratteristiche.\nIl SSEM aveva le seguenti caratteristiche:\nL'interazione avveniva scrivendo per mezzo di una tastiera le sequenze di bit negli indirizzi di memoria scelti; i risultati della computazione apparivano su di un display costituito da un tubo a raggi catodici.\nLe dimensioni del calcolatore erano di 5,2 metri di lunghezza per 2,2 metri di altezza per un peso di poco inferiore alla tonnellata; le sue 550 valvole, 300 diodi e 250 pentodi, lo portavano a consumare 3500 watt.\nPraticamente tutti i componenti con i quali venne costruito il Baby provenivano dal Telecommunications Research Establishment (TRE), ed erano il risultato della ricerca radar e nel campo delle telecomunicazioni sviluppata durante la Seconda guerra mondiale.\nFormato del set di istruzioni.\nI programmi potevano essere scritti con queste 7 istruzioni:\nA \u00e8 il registro accumulatore, S il contenuto dell'indirizzo di memoria passato nell'istruzione, CI \u00e8 l'indirizzo dell'istruzione corrente; un altro registro presente era il PI che conteneva l'istruzione corrente.\nInizialmente le sole istruzioni aritmetiche implementate in hardware erano la sottrazione e la negazione, tutte le altre operazioni dovevano essere implementate via software.\nDue mesi dopo l'esecuzione del primo programma, il set di istruzione venne aumentato incrementando fino a 4 bit la lunghezza del codice di istruzione, portando cos\u00ec il massimo numero di istruzioni possibili a 16 (non tutte implementate).\nLe principali aggiunte furono:\nLa tecnologia di memoria.\nLo scopo del SSEM era quello di dimostrare la possibilit\u00e0 di utilizzare i tubi di Williams-Kilburn (essenzialmente tubi a raggi catodici, CRT) per l'immagazzinamento di dati digitali. La tecnologia di memoria nei primi calcolatori era una parte critica e fortemente limitante, sia per capacit\u00e0, sia per tempo di accesso.\nI tubi di Williams-Kilburn sono stati la soluzione adottata nella costruzione dei primi calcolatori sviluppati dall'Universit\u00e0 di Manchester e dalla Ferranti, la prima azienda costruttrice di computer general purpose disponibili in commercio.\nQuesta tecnologia venne sviluppata congiuntamente da Freddie Williams e Tom Kilburn a cavallo tra il 1946 e il 1947; il principio che sta dietro al funzionamento di queste memorie \u00e8 l'emissione secondaria, la persistenza di una carica generata da un segnale emesso dal tubo a raggi su di una estremit\u00e0 del tubo stesso; l'area in questione rimane caricata negativamente per un certo periodo di tempo dopo la fine del raggio catodico e pu\u00f2 essere letta come differenza di potenziale elettrostatico mediante una piastra metallica esterna.\nOgni lettura di una particolare area del tubo causa la sua cancellazione; quindi per mantenere l'informazione in memoria ogni lettura deve essere seguita da una scrittura.\nLa carica in s\u00e9 ha una durata limitata nel tempo (circa 0,2 secondi) e l'idea di Williams e Kilburn fu quella di rigenerarla per mezzo di successive letture e riscritture, la stessa tecnica che oggi \u00e8 utilizzata nelle DRAM.\nLe memorie costruite per mezzo di questi tubi permettevano tempi di accesso costanti e la mancanza di parti in movimento le rendeva particolarmente veloci per l'epoca; la capacit\u00e0 di immagazzinamento variava dai 500 ai 1000 bit di informazione.\nI primi test su questa tecnologia furono effettuati sui tubi pi\u00f9 commercialmente diffusi nel 1946, i CV1131 di 300\u00a0mm di diametro, il Baby fu costruito per\u00f2 con una versione pi\u00f9 piccola; i CV1097 di 150\u00a0mm di diametro.\nIl primo programma.\nQuesta \u00e8 una ricostruzione del primo programma fatta e annotata nel 1996 da parte di Geoff Tootill, l'originale andato perduto era stato scritto da Tom Kilburn del quale Tootil era assistente.\nSia Geoff che Tom hanno lavorato sui loro appunti e ricordi dell'epoca per ricreare il Primo Programma pi\u00f9 plausibile. Esiste anche un documento, datato 18 luglio 1948, che contiene una versione del programma revisionata da Geoff Tootill, costituita per\u00f2 da 19 istruzioni.\nPer fare un esempio il primo programma era in grado di trovare il fattore pi\u00f9 grande di formula_1, mediante successive sottrazioni e test, in 52 minuti.\nIn totale il numero dei programmi che sono stati eseguiti sul SSEM ammonta a 3, incluso un programma scritto da Alan Turing per la divisione di numeri 'lunghi'.\nArchitettura a programma memorizzato.\nPrima della creazione del Baby, i calcolatori esistenti erano progettati per svolgere compiti specifici: il programma che eseguivano era determinato alla creazione del calcolatore stesso e stabilito dai suoi circuiti hardware. Convertire un calcolatore special purpose per risolvere un problema per il quale non era stato progettato costava tempo e denaro; questo pu\u00f2 far comprendere quanto la creazione di un calcolatore a programma memorizzato sia stata innovativa.\nUna opportuna progettazione dell'architettura hardware di un calcolatore consente di risolvere qualsiasi problema matematico computabile, a patto di riuscire a scrivere un programma abbastanza piccolo e decidibile per tale problema; Alan Turing aveva gi\u00e0 teorizzato questo fatto dimostrandolo per la sua Macchina di Turing.\nL'architettura utilizzata nel SSEM, nella quale le istruzioni e i dati vengono memorizzati in una stessa memoria, \u00e8 detta Architettura di von Neumann (dal matematico John von Neumann) e rispecchia l'organizzazione degli attuali processori per PC.\nAnniversari.\nL'universit\u00e0 e la citt\u00e0 di Manchester in occasione del cinquantesimo anniversario dalla creazione della Small Scale Esperimental Machine hanno organizzato una celebrazione che si \u00e8 tenuta il 17 giugno 1998, in cui \u00e8 stata fatta ufficialmente partire la replica del Baby (ora conservata nel Museo della Scienza e dell'Industria di Manchester) eseguendo anche lo storico Primo Programma ricostruito per l'occasione.\nDurante la celebrazione si \u00e8 svolta la premiazione del concorso di programmazione per il Baby: tutti i partecipanti hanno dovuto sviluppare programmi originali realmente funzionanti su di un simulatore del Baby scritto in Java.\nIl sessantesimo anniversario dalla creazione del SSEM si \u00e8 svolto il 20 giugno 2008; l'evento ha visto l'inaugurazione della ormai annuale conferenza Kilburn e la consegna delle medaglie per l'eccezionale contributo alla storia dell'informatica ai rimanenti componenti del team che costru\u00ec il SSEM."}
{"id": "2457381", "revid": "599013", "url": "https://it.wikipedia.org/wiki?curid=2457381", "title": "Dar\u00e9 Nibomb\u00e9", "text": "Caratteristiche tecniche.\nEra un difensore centrale.\nCarriera.\nClub.\nNibomb\u00e9 inizia la sua carriera in patria. Nel 2000 passa all'ASKo Kara. Dopo due anni viene trasferito in Ghana al Liberty Professionals F.C., ma dopo un paio d'anni, nel 2002 torna in Togo.\nNel luglio 2002 approda in Europa, tesserato dai belgi de La Louvi\u00e8re: segna 4 gol in campionato e fine anno il club vince la Coppa del Belgio. Passa quindi al Mons, dove resta per cinque stagioni: il club retrocede nel 2005 e vince la seconda divisione del 2006, tornando in prima divisione. Nell'estate del 2008 il club rumeno dell'Otopeni ne acquista il cartellino in cambio di \u20ac 400.000. Dopo sole sei presenze e un gol, passa al Timisoara per \u20ac 300.000. In seguito gioca anche in Azerbaigian e Germania (all' in 2. Fu\u00dfball-Bundesliga), dove tuttavia colleziona poche presenze a causa di un infortunio al ginocchio che ne limita l'impiego, prima di tornare in Belgio (Boussu-Dour rinominato in Seraing United nel 2014), squadra iscritto alla Tweede klasse, seconda divisione del campionato belga, ritirandosi nell'agosto 2013 dal calcio giocato.\nVanta 11 presenze nelle competizioni UEFA per club.\nNazionale.\nConvocato dalla Nazionale togolese dal 2000, \u00e8 stato convocato ai Mondiali 2006, durante i quali ha fatto parte della formazione titolare della squadra, disputando i tre incontri della prima fase a gironi. Ha partecipato inoltre a due edizioni della Coppa d'Africa, nel 2006 e nel 2013."}
{"id": "2457382", "revid": "1439131", "url": "https://it.wikipedia.org/wiki?curid=2457382", "title": "Tyrrell 014", "text": "La Tyrrell 014 fu una monoposto del team Tyrrell che corse in Formula 1 nelle stagioni 1985 e 1986.\nProgettata da Maurice Philippe e Brian Lisles, disponeva di un motore turbo Renault 1.5 V6.\nIl modello esord\u00ec nel GP di Francia 1985 con Martin Brundle ed ottenne come miglior risultato il quarto posto nel Gran Premio d'Australia con Ivan Capelli.\nNel 1986 la 014 venne presentata al via solamente dei primi gran premi, per poi essere sostituita dal modello 015.\nSi trattava sostanzialmente di una evoluzione del modello \"Tyrrell 012\", che pur montando un motore aspirato meno potente era stato gi\u00e0 sovradimensionato in vista dell'esordio con un motore Turbo."}
{"id": "2457384", "revid": "742538", "url": "https://it.wikipedia.org/wiki?curid=2457384", "title": "Shirkuh", "text": "Divenne anche vizir dell'Egitto fatimide nel 1169. Era membro della famiglia degli Ayyubidi ed era zio paterno di Saladino, che gli succedette in Egitto, dove era giunto al seguito dello zio per volere dello stesso N\u016br al-D\u012bn.\nBiografia.\nUfficiale dei Selgiuchidi.\nAb\u016b l-\u1e24\u0101rith Sh\u012brk\u016bh era figlio di Sh\u0101dh\u012b ibn Marw\u0101n, un capo curdo, e uno dei fratelli di Ayy\u016bb. La famiglia apparteneva al clan curdo dei Raw\u0101diyya, anch'esso branca della trib\u00f9 Hadhabani, ed imparentata con la dinastia curda dei Shaddadidi. Quando l'ultimo di costoro fu deposto a Dvin nel 1130, Sh\u0101dh\u012b condusse la sua famiglia dapprima a Baghdad e poi a Tikrit, di cui egli divenne governatore per conto di Bihr\u016bz, \"\u1e62\u0101\u1e25ib al-shur\u1e6da\" (Comandante della polizia), o \"shi\u1e25na\" d'Iraq per conto del Sultano selgiuchide presso il Califfo abbaside. Sh\u0101dh\u012b mor\u00ec poco dopo e Ayy\u016bb gli succedette come governatore di Tikr\u012bt. \nNel 1132, il Califfo al-Mustarshid approfitt\u00f2 della morte del Sultano Mahmud II e della lotta per la sua successione per tentare di emanciparsi dalla tutela selgiuchide. Il turco Zengi, Emiro di Mossul, marci\u00f2 su Baghdad per aiutare i turchi Selgiuchidi, ma fu sconfitto vicino Tikrit dall'esercito del Califfo. Accerchiato col suo esercito sulla sponda del fiume, dovette la propria salvezza ad Ayyub che gli fece attraversare il fiume e l'aiut\u00f2 nella sua fuga. Verso il 1137, i due fratelli lasciarono Tikrit, qualche giorno prima della nascita di Saladino, per raggiungere Zangi, che nomin\u00f2 Ayy\u016bb governatore di Baalbek..\nUfficiale degli Zengidi.\nPi\u00f9 tardi, Sh\u012brk\u016bh divenne l'uomo di fiducia di Nur al-Din e l'accompagn\u00f2 in Siria nel 1146. Nel 1149 uccise il principe Raimondo d\u2019Antiochia nella battaglia d'Inab. Nel 1154 N\u016br al-D\u012bn lo invi\u00f2 col fratello Ayyub per indebolire l'influenza dell'atabeg Mujir al-Din Abaq e isolarlo, in modo che Norandino potesse conquistare la citt\u00e0 senza difficolt\u00e0 il 18 aprile 1154. Nel maggio 1157, Nur al-Din progett\u00f2 di strappare B\u0101niy\u0101s ai Crociati e invi\u00f2 Sh\u012brk\u016bh alla testa di un distaccamento militare nella zona tra B\u0101niy\u0101s e Toron. Avendo mal valutato l'importanza della sua truppa, un centinaio di cavalieri crociati la attaccarono ma furono sgominati, catturati e inviati a Damasco il 18 maggio 1157). Tale vittoria tuttavia con permise la conquista di B\u0101niy\u0101s, giacch\u00e9 re Baldovino III di Gerusalemme giunse in aiuto della citt\u00e0 sotto assedio. Poco dopo, nel mese d'ottobre 1157, N\u016br al-D\u012bn fu colpito da una malattia grave e sembra che in quel periodo Sh\u012brk\u016bh abbia voluto impadronirsi di Damasco, ma non lo fece, seguendo i prudenti consigli di suo fratello Ayy\u016bb, tanto che Norandino conferm\u00f2 Sh\u012brk\u016bh a Damasco durante la sua malattia.. N\u016br al-D\u012bn si ristabil\u00ec in salute nell'aprile 1158 e Sh\u012brk\u016bh lanci\u00f2 poco dopo un'incursione all'interno della Contea di Sidone, ma pat\u00ec un rovescio e una parte dei suoi soldati fu fatta prigioniera..\nLa conquista dell'Egitto.\nAlcuni anni dopo, nel 1163, \u1e0cirgh\u0101m, un funzionario egiziano e \"\u1e25\u0101jib\", si ribell\u00f2 contro il vizir Sh\u0101war. Quest'ultim\u00f2 riusc\u00ec per\u00f2 a fuggire e a rifugiarsi alla corte di Norandino..\nSh\u0101war chiese allora a N\u016br al-D\u012bn di aiutarlo a recuperare il suo incarico in Egitto. Norandino era per\u00f2 reticente al riguardo, poich\u00e9 non voleva intervenire nel ginepraio costituito dalle questioni egiziane fatimidi. Ma venne a sapere che il re Amalrico I di Gerusalemme tentava un'incursione in Egitto e che stava assediando senza successo la citt\u00e0 di Bilbays. Dal momento che Norandino non voleva assolutamente che i re di Gerusalemme s'insediassero nella vallata del Nilo e che Sh\u0101war gli prometteva di versargli indennit\u00e0 di guerra e anche uno stabile tributo, egli invi\u00f2 allora nel maggio 1164 un esercito comandato da Sh\u012brk\u016bh. L'azione, coordinata con un'operazione diversiva per allontanare i Crociati dall'Egitto, riusc\u00ec e \u1e0cirgh\u0101m, incapace di organizzare una difesa, fu rovesciato e ucciso mentre fuggiva. Una volta ristabilito il suo vizirato, Sh\u0101war chiese per\u00f2 a Sh\u012brk\u016bh di abbandonare subito l'Egitto, senza aver incassato le promesse indennit\u00e0, avviando segretamente contatti coi Crociati, promettendo loro di versare un'indennit\u00e0 di 1000 \"d\u012bn\u0101r\" quotidiani. Sh\u012brk\u016bh rispose che non avrebbe lasciato il Paese senza le somme pattuite.\nSh\u012brk\u016bh si trincer\u00f2 per tre mesi a Bilbays, che i Crociati e gli Egiziani assediarono. Sh\u0101war ritardava l'attacco sperando di sfiancare i suoi occasionali alleati. Il tempo sembra dargli ragione, dal momento che Norandino, per soccorrere il suo luogotenente curdo assediato, invase il Principato di Antiochia, sconfigge Boemondo III a Harrim e lo fa prigioniero. Obbligato a ritirarsi per soccorrere Antiochia, Amalrico I conclude un accorso con Sh\u012brk\u016bh, in base al quale i due eserciti - quello crociato assediante e quello zengide assediato - s'impegnavano a ritirarsi contemporaneamente dall'Egitto nel novembre del 1164.\nDurante i tre anni successivi, Sh\u012brk\u016bh non cessa di chiedere a Norandino l'autorizzazione e gli strumenti per vendicarsi di Sh\u0101war. Ma N\u016br al-D\u012bn preferisce mantenere lo \"status quo\" con l'Egitto, giacch\u00e9 questo tiene parimenti calmi i Crociati. Secondo Guglielmo di Tiro, Sh\u012brk\u016bh intraprende anche un passo verso il Califfo abbaside, facendogli balenare la possibilit\u00e0 di far scomparire il Califfo concorrente (ovvero l'\"Imam\" fatimide) e di orientamento ismailita, ma Ibn al-Ath\u012br \u00e8 muto su questo punto. Sh\u0101war, inquieto di tali passi a lui ostili, negozia un trattato d'aiuto reciproco con Amalrico.Venutolo a sapere, N\u016br al-D\u012bn d\u00e0 allora la sua autorizzazione a Sh\u012brk\u016bh e una truppa di duemila cavalieri lascia Damasco nel gennaio 1167. I due eserciti crociato e zengide arrivano simultaneamente in Egitto. Sh\u012brk\u016bh non pu\u00f2 marciare direttamente sul Cairo e si attesta a G\u012bza. I Crociati concludono un patto d'alleanza con l'Egitto, ratificato dall\"'Imam\" al-\u02bf\u0100\u1e0did li-d\u012bn All\u0101h. Poi gli eserciti si scontrano a B\u0101bayn-Ashm\u016bnayn e Sh\u012brk\u016bh vince, ma i Crociati subiscono poche perdite. Sh\u012brk\u016bh prende Alessandria, che affida a suo nipote Saladino, figlio di Ayy\u016bb, poi si reca in Alto Egitto dove pone l'assedio alla citt\u00e0 di Q\u016bs, durante il quale Crociati ed Egiziani assediano a loro volta Alessandria. \nAncora una volta Amalrico e Sh\u012brk\u016bh concludono una pace ed evacuano contemporaneamente l'Egitto, ma Amalrico lascia una guarnigione nel Paese e un piccolo contingente incaricato d'incassare il tributo di 100.000 \"d\u012bn\u0101r\" annui, concordato con Sh\u0101war..\nLa presenza dei Crociati al Cairo irrit\u00f2 la popolazione e Amalrico invi\u00f2 Guglielmo di Tiro a Bisanzio per mettere a punto un'azione concertata in vista di conquistare l'Egitto. Venuto a sapere, Sh\u0101war si riavvicin\u00f2 a N\u016br al-D\u012bn e Amalrico, spinto dai suoi baroni che denunciavano il tradimento del vizir, invase l'Egitto. Mentre Sh\u0101war tentava di negoziare con Amalrico, l'\"Im\u0101m\" al-\u02bf\u0100\u1e0did invi\u00f2 una missiva a Norandino chiedendo il suo aiuto. Quando i Crociati arrivarono davanti al Cairo, trovarono la citt\u00e0 incendiata: gli abitanti avevano preferito dare alle fiamme la loro citt\u00e0 piuttosto che consegnarla ai Crociati. Davanti a una simile determinazione, Amalrico prefer\u00ec ritirarsi e lasciare l'Egitto il 2 gennaio 1169, poco prima che Sh\u012brk\u016bh arrivasse. Il 18 gennaio, Sh\u0101war fu attirato in un'imboscata e ucciso direttamente da Saladino e Sh\u012brk\u016bh divenne allora vizir d'Egitto, ma egli stesso mor\u00ec il 23 marzo 1169 a causa di un pasto eccessivamente abbondante, lasciando il Paese a suo nipote Saladino..\nMatrimoni e figli.\nSh\u012brk\u016bh lasci\u00f2 come figli:"}
{"id": "2457385", "revid": "287204", "url": "https://it.wikipedia.org/wiki?curid=2457385", "title": "Giulio Alfieri", "text": "Biografia.\n\u00ab\"L\u2019ingegner Giulio Alfieri sosteneva che \u201cnon bisogna mitizzare le persone\u201d. In realt\u00e0 quanto fece, le condizioni ed i mezzi con cui le fece, la disinvoltura ed i ritmi nel realizzarle hanno del mitico o, volendole ridurre alla pi\u00f9 modesta aggettivazione, dell\u2019eccezionale \"\u00bb (dalle memorie di Carlo Menon)\nDopo essersi laureato al Politecnico di Milano, all'inizio della sua carriera fu impiegato nell'azienda navale genovese \"Cantieri Navali del Tirreno\", dove si occup\u00f2 di turbine a vapore. Nel 1949 pass\u00f2 alla Innocenti.\nImpiegato in Maserati nel settembre del 1953 da Adolfo Orsi, Alfieri si un\u00ec allo staff tecnico formato, tra gli altri, da Gioachino Colombo e Vittorio Bellentani.\nAlfieri lavor\u00f2 su motori a sei e otto cilindri usati sulla Maserati A6G54 (1955), sulla Maserati 250F (1957), oltre ai propulsori V8 delle vetture da competizione, pi\u00f9 tardi usati come base per i motori V6 della Maserati Merak e della Citro\u00ebn SM (1969). Contribu\u00ec anche ai prototipi dei motori V12 da installare sulle Cooper-Maserati per le gare di Formula 1 (1966)\nAlfieri \u00e8 comunque principalmente ricordato per la progettazione della Maserati 3500 GT (1957) e della Maserati Birdcage (1961), entrambi utilizzanti una lega leggera per la carrozzeria.\nLasci\u00f2 la Maserati nel 1975; nello stesso anno lavor\u00f2 per la Lamborghini, con Ubaldo Sgarzi, su motori V8 e V12 (1975-1987) e sulla progettazione di una nuova autovettura in materiali compositi. La storia dei materiali compositi in Lamborghini inizia nel settembre del 1982 quando l\u2019ingegnere Giulio Alfieri, General Manager della Nuova Automobili Lamborghini, approfittando di un finanziamento europeo decise di avviare la progettazione e costruzione di una vettura sperimentale in materiali compositi. Per l\u2019occasione decise di assumere l\u2019Ing. Rosario Vizzini, ingegnere aeronautico dell\u2019Alenia che aveva lavorato come consulente presso la Boeing di Seattle WA per la costruzione della deriva degli aerei B-767 in fibra di carbonio. La Countach Evoluzione (che per\u00f2 non venne mai ufficialmente presentata) in Carbon Fiber Reinforced Plastic (CFRP) presentava una diminuzione di peso di circa 500\u00a0kg rispetto ai modelli Countach di riferimento e sull\u2019anello di velocit\u00e0 di Nard\u00f2 super\u00f2 i 330\u00a0km/h.\nNel settore motociclistico partecip\u00f2 alla progettazione della Lambretta 125 Record del 1951 e, in et\u00e0 pi\u00f9 matura, realizz\u00f2 il motore della celebre Laverda 1000 V6 del 1977. Nella prima met\u00e0 degli anni settanta ricevette l'incarico dalla I.A.P. Industriale di ideare e attuare il \"layout\" produttivo dello stabilimento Honda Italia di Atessa, entrato in attivit\u00e0 nel 1976.\nMor\u00ec a Modena nel 2002."}
{"id": "2457386", "revid": "15756", "url": "https://it.wikipedia.org/wiki?curid=2457386", "title": "Giovanni Maria Farina (1657-1732)", "text": "Fu uno dei primi Farina della Val Vigezzo che emigrarono nel nord Europa e che costituirono negli anni una numerosa e fortunata schiera di mercanti e profumieri produttori di Aqua Mirabilis, poi nota come Acqua di Colonia.\nBiografia.\nGiovanni Maria Farina, figlio di Giovanni Battista (Santa Maria Maggiore 8 settembre 1622 - 06.09.1681) si un\u00ec in prime nozze con una conterranea Maria Balconi (27.11.1644-29.01.1684). Dopo la morte della moglie, Giovanni Maria si rispos\u00f2 il 2 febbraio 1686 con Catharina Groulart (?-Maastricht 22.03.1732) dalla quale ebbe otto figli.\nI Farina, come i Feminis, ma anche i Mellerio, Borgnis, Allesina, Cantadore, Zanoli e altri ebbero generazioni di mercanti, banchieri e ambulanti distribuiti tra 1500 e 1900 nell'area compresa tra Basilea, Parigi, Amsterdam, Anversa, Francoforte e Colonia.\nGiovanni Maria Farina intraprese a Maastricht un'attivit\u00e0 di commerciante e spedizioniere e fu membro del consiglio della citt\u00e0. Gli affari andarono bene a lungo.\nLa sua figura \u00e8 di grande importanza per la storia dell\u2019\"Eau Admirable ou de Cologne\" e per i diversi rami dei Farina che si dedicarono all'attivit\u00e0 di mercante e di profumiere.\nGrazie alla sua attivit\u00e0 pot\u00e9 aiutare economicamente l'amico e conterraneo Giovanni Paolo Feminis (Crana circa 1660- Colonia 1736), un altro commerciante e profumiere della Val Vigezzo emigrato in Germania e stabilitosi intorno ai trent'anni a Colonia dove ebbe notevole successo anche come inventore e produttore di un'Aqua Mirabilis la cui formula pass\u00f2 dopo la sua morte a numerosi Farina.\nFu ancora grazie al suo sostegno economico che il nipote Giovanni Battista (1683-1732), figlio di Giovanni Antonio, pot\u00e9 seguire le sue orme costituendo a Colonia nel 1709 un'azienda commerciale in societ\u00e0 con Baldassarre Borgnis, la \"G.B. Farina &amp; Borgnis\" poi \"Farina &amp; Compagnie\", rinominata nel 1714 \"Fratelli Farina &amp; Comp.\" con l'aggiunta dei due fratelli Giovanni Maria Farina (1685-1766) e Carlo Gerolamo (1693-1762). I primi anni non furono facili. I creditori assillavano i fratelli Giovanni Battista e Giovanni Maria\nE anche lo zio di Maastricht, costretto perfino a impegnare alcuni gioielli per evitare il processo che ne sancir\u00e0 il fallimento, fu costretto a chiedere un ingente prestito al pi\u00f9 fortunato Giovanni Paolo Feminis, tra i maggiori contribuenti della citt\u00e0 di Colonia e produttore di una sua Aqua mirabilis\nLe cause del suo tracollo furono molteplici: le devastanti guerre del periodo, investimenti errati, l'incapacit\u00e0 dei parenti di Colonia di amministrare parte delle sue iniziative che aveva loro affidato. Al nipote di Colonia Giovanni Maria aveva affidato l'8 ottobre 1708 una procura per le province di Kleve, M\u00fcnster e Colonia.E del nipote Giovanni Maria di Colonia scrive:\nIl fallimento avvenne il 23 dicembre 1715 e il 28 aprile 1721 gli venne riconosciuto lo stato di povert\u00e0. Giovanni Maria mor\u00ec in miseria nel 1732 dopo essersi trasferito a Colonia ed essere stato aiutato da parenti ed amici.\nI \"vicini\" della Val Vigezzo.\nI Feminis, come i Giorgis, i Barbieri, erano sempre stati dei \"vicini\", cio\u00e8 quel gruppo di famiglie dei paesi della Val Vigezzo che si occupavano della conservazione del paese e del suo territorio, dei sentieri, dei boschi, dei pascoli. Conservavano e tramandavano le usanze. Due consoli eletti dall'assemblea sovrintendevano le riunioni. Nel 1666 tra i vicini dei paesi della Valle vi erano ben sei Feminis: Giovanni Giacomo, Comino, Giovanni Antonio, Giovanni Angelo, Romerio, Giovanni Battista.\nI Farina, invece, facevano parte delle sette casate che da Craveggia si erano trasferiti a Santa Maria Maggiore per meglio svolgere le loro attivit\u00e0 commerciali ma, come venivano chiamati, erano degli \"appoggiati\" e cio\u00e8 non avevano diritto a partecipare all'amministrazione del Comune. Ma il 7 dicembre 1738 a Santa Maria Maggiore venne accolta la richiesta del defunto Giovanni Paolo Feminis, grazie ai suoi meriti e alle sue elargizioni, di accogliere come vicino Carlo Gerolamo Farina (1693-1792) di Santa Maria Maggiore che a D\u00fcsseldorf fece fortuna come commerciante e produttore di Eau Admirable. La richiesta era stata inoltrata un anno prima, il 26 dicembre 1737, da Carlo Guglielmi, parente di Feminis per averne spostato la sorella Anna Maria.\nI rivoli dell'Acqua di Colonia.\nColonia\nL'attivit\u00e0 di Giovanni Paolo Feminis, dopo la morte della moglie Sophia Ryfarts, pass\u00f2 nelle mani di\nTre dei suoi figli intrapresero la medesima attivit\u00e0:\nNel 1733 un fratello di Giovanni Battista\nNel 1865 nella sola citt\u00e0 di Colonia si contavano una quarantina di ditte Farina.\nParigi\nDal figlio maggiore di Giovanni Antonio, Carlo Gerolamo Andrea (Santa Maria Maggiore 1750- ivi 1828), nacque quel\nD\u00fcsseldorf\nDall'attivit\u00e0 di Giovanni Battista Farina nel 1714 si stacc\u00f2 il fratello"}
{"id": "2457388", "revid": "767487", "url": "https://it.wikipedia.org/wiki?curid=2457388", "title": "Detained", "text": "Detained \u00e8 un cortometraggio muto del 1924 diretto da Scott Pembroke e Joe Rock, prodotto da Joe Rock e interpretato da Stan Laurel.\nIl cortometraggio fu distribuito nelle sale il 1\u00ba ottobre 1924.\nTrama.\nMentre passeggia nel parco, Stan incontra un evaso che in subito lo afferra e gli fa indossare la sua tuta.\nImmediatamente viene avvistato da un poliziotto e spedito in carcere.\nLa vita in cella \u00e8 dura, ma Stan non si perde d'animo e tenta persino una fuga, inutilmente; poi si trova nel locale dove \u00e8 una sedia elettrica, con la quale fa involontariamente morire un secondino.\nSuccessivamente, si allea con un prigioniero per scappare scavando insieme a lui un tunnel sotterraneo, sbucando in un deposito di esplosivi.\nDopo aver accidentalmente fatto esplodere un muro, che confina con l'ufficio del direttore della prigione, Stan sapr\u00e0 riscattarsi colpendo il suo compagno con un vaso.\nFinalmente Stan pu\u00f2 respirare di nuovo l'aria della libert\u00e0, ma un equivoco ricreer\u00e0 una nuova girandola di equivoci: infatti il direttore della prigione consegna un attimo a Stan il suo portafoglio per chiudere il cancello e se ne va. Stan cerca di richiamarlo, ma poi ci ripensa e si mette ad esultare per il colpo di fortuna; ma viene avvistato da un altro poliziotto che lo insegue e che cade in un tombino aperto fortuitamente scavalcato da Stan."}
{"id": "2457390", "revid": "403859", "url": "https://it.wikipedia.org/wiki?curid=2457390", "title": "SSEM", "text": ""}
{"id": "2457392", "revid": "22475", "url": "https://it.wikipedia.org/wiki?curid=2457392", "title": "Dalle fogne di Chicago", "text": "Dalle fogne di Chicago (anche Clone, titolo originale \"The Clone\") \u00e8 un romanzo di fantascienza degli scrittori statunitensi Theodore Lockard Thomas e Kate Wilhelm pubblicato nel 1965, come espansione dell'omonimo racconto del 1959.\nPubblicato per la prima volta sul digest Fantastic compagno della rivista Amazing Stories da Theodore L. Thomas, accreditato come unico autore di questa versione, venne successivamente ampliato nel 1965 con la collaborazione di Kate Wilhelm, al suo primo racconto fantascientifico.\n\"Dalle fogne di Chicago\" viene considerato uno dei rari libri sf ad usare i cloni in senso strettamente biologico, attraverso la descrizione di un formidabile e vorace blob sempre crescente (Grey goo), offendo una dimostrazione competente della sua capacit\u00e0 degli autori di far fronte ai contenuti di questo genere.\n\u00c8 stato candidato al Premio Nebula per il miglior romanzo nel 1966.\nTrama.\nUna mattina, a seguito di una fortuita combinazione di sostanze chimiche e organiche, nelle fogne di Chicago si genera autonomamente un essere vivente. Alla continua ricerca di cibo, si espander\u00e0 per tutta Chicago, assimilando, senza lasciare scampo, tutti gli esseri viventi che trova nella sua crescita. Quando il cibo non gli baster\u00e0 pi\u00f9 inizier\u00e0 a divorare anche i composti organici inerti, distruggendo cos\u00ec tutta la citt\u00e0.\nSolo con la scoperta che lo iodio \u00e8 un veleno per questo organismo, i vigili del fuoco e l'esercito, guidati dal patologo ospedaliero Mark Kenniston, riusciranno a sconfiggerlo.\nEdizioni.\nPubblicato su Urania n.436 (maggio 1966) e 708 (ottobre 1976) e in Classici Urania n.100 nel luglio 1985, \u00e8 stato infine ristampato con il titolo \"Clone\" in Urania Collezione 060 nel 2008, sempre per la casa editrice Arnoldo Mondadori Editore.\nLa copertina dell'edizione \"Urania\" \u00e8 di Karel Thole, dell'edizione \"Classici\" \u00e8 di Giuseppe Festino."}
{"id": "2457393", "revid": "131358", "url": "https://it.wikipedia.org/wiki?curid=2457393", "title": "FC Copenaghen", "text": ""}
{"id": "2457395", "revid": "287204", "url": "https://it.wikipedia.org/wiki?curid=2457395", "title": "Elizabeth Tweddle", "text": "\u00c8 stata inoltre due volte campionessa mondiale alle parallele e una volta al corpo libero, ed e considerata la miglior ginnasta nella storia del suo Paese.\nDal 2010 \u00e8 Membro dell'Ordine dell'Impero Britannico (\"MBE\").\nBiografia.\nNata a Johannesburg, in Sudafrica, dove il padre lavorava, si trasfer\u00ec in Inghilterra con la sua famiglia all'et\u00e0 di diciotto mesi; cresce quindi a Bunbury nel Cheshire.\nA 7 anni inizia ad allenarsi in una palestra locale (\"Hartford School of Gymnastics\") ed entra a far parte della Nazionale juniores del 1994.\nNel 1997 si allena nella \"City of Liverpool Gymnastics Club\", insieme ad altre ginnaste britanniche come Hannah Whelan.\nNel 2001 vince il suo primo Campionato Nazionale, che vincer\u00e0 altre sei volte nella sua carriera. Con la sua squadra vince anche il concorso generale a squadre per cinque volte. Ha frequentato la \"Queens School\" di Chester.\nCarriera.\nLa sua prima importante competizione internazionale risale ai Campionati Mondiali del 2001, dove arriva al ventiquattresimo posto nel concorso individuale e al nono con la squadra britannica.\nNel 2002 le sue prestazioni migliorano e, ai Campionati Europei, vince la medaglia di bronzo alle parallele asimmetriche a Patrasso, Grecia. Questa \u00e8 stata la prima medaglia vinta da una ginnasta britannica ai Campionati Europei. Ai Campionati Mondiali dello stesso anno arriva quarta alle parallele asimmetriche. Partecipa inoltre ai Giochi del Commonwealth del 2002, dove vince il concorso generale individuale alle parallele e arriva seconda al concorso a squadre.\nNel 2003 compete ai Campionati Mondiali e vince il bronzo alle parallele asimmetriche, diventando anche la prima ginnasta britannica ad aver ricevuto una medaglia ai Mondiali.\nAi Campionati Europei del 2004 vince la medaglia d'argento alle parallele asimmetriche.\nEntra cos\u00ec a far parte della squadra britannica che prende parte alle Olimpiadi di Atene 2004, la quale arriva undicesima nel concorso a squadre, mentre Tweddle arriva diciannovesima in quello individuale. Ai Mondiali del 2004 a Birmingham vince l'argento alle parallele asimmetriche e arriva quinta al corpo libero.\nRappresenta poi l'Inghilterra ai Giochi del Commonwealth, ma \u00e8 costretta a ritirarsi dalla competizione a causa di un infortunio alla caviglia provocato durante un allenamento.\nNello stesso anno partecipa ai Campionati Europei dove vince la medaglia d'oro alle parallele asimmetriche: \u00e8 il primo oro vinto da una ginnasta britannica agli Europei.\nNell'ottobre del 2006, Tweddle diventa la prima ginnasta britannica di sempre a vincere l'oro alle parallele asimmetriche ad un mondiale, con 16.200 punti, ai Campionati Mondiali di Aarhus, Danimarca, davanti alla futura campionessa olimpica Nastia Liukin. Quella della Tweddle era una routine molto difficile e con il punteggio pi\u00f9 alto del Mondiale. Esegue anche una routine pulita al corpo libero, ma arriva quinta.\nNel luglio del 2007 vince per la settima volta consecutiva i Campionati nazionali britannici.\nPi\u00f9 tardi, partecipa ai Mondiali del 2007 e aiuta la squadra a qualificarsi in maniera diretta alle Olimpiadi del 2008, pur non vincendo alcuna medaglia. Al \"GrandPix di Glasgow\", un errore non le fa vincere una medaglia alle parallele, ma arriva prima al corpo libero. Ai Campionati Europei del 2008 vince l'argento al corpo libero e arriva quarta alle parallele. Non gareggia sugli altri attrezzi a causa di un infortunio alla caviglia.\nViene scelta per far parte della squadra britannica che avrebbe partecipato alle Olimpiadi del 2008. Compete alle parallele asimmetriche e al corpo libero, si qualifica alla finale del primo attrezzo. Porta in gara l'esercizio col valore di difficolt\u00e0 pi\u00f9 alto dell'intera competizione e arriva quarta, con 16.625 punti.\nAi Campionati Europei del 2009 vince la medaglia d'oro alle parallele e al corpo libero. Vince anche l'oro in entrambi gli attrezzi al \"GrandPrix di Glasgow\". Ai Mondiali dello stesso anno, non riesce a qualificarsi per la finale alle parallele ma vince l'oro al corpo libero.\nNel 2010 vince altre due medaglie ai Campionati Europei di Birmingham, alle parallele e al corpo libero. La squadra britannica vince inoltre l'argento. Ai Mondiali del 2010 di Rotterdam, manca la qualificazione alla finale al corpo libero, ma vince l'oro alle parallele asimmetriche. \nNel 2012 partecipa alla XXX Olimpiade. Con 16.133 punti alle parallele asimmetriche ed 14.433 punti al corpo libero contribuisce a far qualificare la squadra britannica al sesto posto. Inoltre si qualifica prima alle parallele, ma non riesce a qualificarsi al corpo libero, dove \u00e8 la prima riserva. Il giorno dopo riconferma il sesto posto a squadra ottenuto nelle qualifiche dove riconferma anche il punteggio pi\u00f9 alto alle parallele. Durante le finali ad attrezzo esegua una routine sporcata dall'uscita, dove commette qualche passo. L'esercizio le frutta 15.916 punti, sufficienti a farle ottenere il bronzo, dietro alla russa Alija Mustafina (16.133) e alla campionessa olimpica in carica, la cinese He Kexin (15.966).\nAd agosto 2013, nell'anniversario della vittoria della medaglia olimpica, all'et\u00e0 di 28 anni, annuncia il ritiro ufficiale dall'attivit\u00e0 agonistica."}
{"id": "2457397", "revid": "403859", "url": "https://it.wikipedia.org/wiki?curid=2457397", "title": "Manchester Baby", "text": ""}
{"id": "2457399", "revid": "6923", "url": "https://it.wikipedia.org/wiki?curid=2457399", "title": "Tyrrell 015", "text": "La Tyrrell 015 \u00e8 una monoposto del team Tyrrell che corse in Formula 1 nella stagione 1986.\nFu progettata da Maurice Philippe e Brian Lisles e disponeva di un motore turbo Renault 1.5 V6.\nLivrea.\nLa livrea della nuova 015 presentava il colore nero nella parte dell'alettone posteriore e del cofano dove primeggiavano il main sponsor Data General, azienda specializzata nel campo della computeristica, e la scritta \"turbo Renault\". Le pance laterali erano completamente bianche, fatta eccezione per alcuni GP in cui la Tyrrell ricopriva la parte vuota della monoposto con alcuni sponsor occasionali come Kel\u00e9mata (azienda italiana di cosmetici e profumi) o Courtaulds (industria britannica di abbigliamento e tessuti). stesso colore delle pance anche per il muso della monoposto dove capeggiava ancora Data General, ma anche ELF, Goodyear e Renault.\nCarriera agonistica.\nDopo le prime 3 gare (Brasile, Spagna e San Marino) disputate con la vecchia 014, la Tyrrell 015 esord\u00ec nel GP di Monaco con Martin Brundle e Philippe Streiff. In due GP (USA e Canada) la 015 fu affidata al solo Martin Brundle, mentre al suo compagno di box fu affidato il modello precedente. La Tyrrell 015 collezion\u00f2 10 ritiri in 13 gare ma ottenne come miglior risultato il quarto posto nel Gran Premio d'Australia con Brundle e chiuse il campionato 1986 al settimo posto con 11 punti, di cui 9 con la 015 e 2 con la 014."}
{"id": "2457401", "revid": "767487", "url": "https://it.wikipedia.org/wiki?curid=2457401", "title": "Monsieur Bocher", "text": "Monsieur Bocher (\"Monsieur Don't Care\") \u00e8 un cortometraggio muto del 1924 diretto da Scott Pembroke e Joe Rock che ne fu anche produttore.\nInterpretata da Stan Laurel, la commedia \u00e8 una parodia il cui titolo \u00e8 un gioco di parole di \"Monsieur Beaucaire\", il film con Rodolfo Valentino che, tratto da un popolare romanzo di Booth Tarkington, era uscito quell'estate nelle sale.\nRitenuto a lungo perduto, l'unica copia ad oggi conosciuta \u00e8 un'edizione italiana di 7 minuti, ritrovata nel 2015 dalla Cineteca Nazionale.\nProduzione.\nIl film fu prodotto dalla Standard Photoplay Company e fa parte della serie Joe Rock Comedies prodotta da Rock che aveva come interprete Stan Laurel.\nDistribuzione.\nIl film - un cortometraggio in due bobine - fu distribuito nelle sale USA il 1\u00ba dicembre 1924. In Italia venne distribuito nel 1928."}
{"id": "2457408", "revid": "599013", "url": "https://it.wikipedia.org/wiki?curid=2457408", "title": "Kuami Agboh", "text": "Carriera.\nHa giocato nelle giovanili della Nazionale francese, partecipando ai Mondiali Under-20 del 1997. Ha esordito in nazionale l'11 novembre 2005 contro il . Con il Togo partecipa al ."}
{"id": "2457409", "revid": "3115", "url": "https://it.wikipedia.org/wiki?curid=2457409", "title": "Disastro del Lu\u017eniki", "text": "Il disastro del Lu\u017eniki \u00e8 il nome dato ad una strage avvenuta nel 1982 nello stadio Lu\u017eniki di Mosca, all'epoca \"Stadio Lenin\", in cui morirono 66 persone.\nLa strage.\nIl 20 ottobre 1982 era in programma una partita di Coppa UEFA 1982-1983 tra Spartak Mosca e Haarlem. A pochi minuti dalla fine, con il club sovietico in vantaggio per 1-0, molti spettatori cominciarono a lasciare lo stadio a causa del freddo, dirigendosi verso l'unica uscita aperta (tutte le altre erano chiuse). All'88\u00b0 lo Spartak raddoppi\u00f2 con un gol di Sergej \u0160vecov, e alcuni tifosi decisero di tornare indietro.\nIl ritorno sugli spalti fu impedito dalla polizia e la conseguenza fu un sovraffollamento delle scale che alla fine ne provoc\u00f2 il crollo. Nell'incidente morirono 66 persone e altre 61 rimasero ferite.\nIl seguito.\nLe autorit\u00e0 locali decisero subito di insabbiare la vicenda per evitare cattive opinioni a livello internazionale. Il giorno dopo venne riportato un piccolo trafiletto sui giornali che diceva \"Ieri al Lu\u017eniki dopo una partita di calcio si \u00e8 verificato un incidente. Ci sono alcuni feriti tra gli spettatori\", ma la vicenda non venne mai approfondita fino in fondo dalla magistratura, che invece decise di preparare un'indagine farsa; vennero date versioni diverse dai fatti realmente accaduti e quando i testimoni cercarono di raccontare la verit\u00e0 vennero subito interrotti.\nUno dei custodi dello stadio, Jurij Pan\u010dichin, assunto da soli due mesi e mezzo, che aveva cercato di salvare alcune vite, fu costretto a raccontare una versione voluta dalle autorit\u00e0, in cui affermava di avere avuto qualche colpa (lui disse di essere colpevole psicologicamente, e i giudici interpretarono queste sue parole come una confessione). Fu condannato a 3 anni l'8 febbraio 1983 e scont\u00f2 18 mesi (met\u00e0 della pena) ai lavori forzati.\nNel 1989 il Sovetskij Sport pubblic\u00f2 il primo articolo dedicato alla tragedia, scrivendo che le autorit\u00e0 decisero di insabbiare tutto, impedendo ai familiari delle vittime di scrivere sulle lapidi \"morto in un incidente allo stadio Luzniki\", e che i giocatori olandesi dell'Haarlem lasciarono lo stadio non accorgendosi di quanto stava accadendo. Successivamente, sul luogo della tragedia, \u00e8 stato eretto un monumento.\nIl 20 ottobre 2007 si \u00e8 disputato un \"Memorial match\" tra gli ex giocatori delle due squadre finito 2-2, ma ancora oggi le autorit\u00e0 russe non hanno chiesto scusa per il modo in cui si verific\u00f2 quella strage e per il modo con cui venne condotta l'inchiesta penale.\nIn Italia.\nIn Italia, nel 2008, \u00e8 stato trasmesso per la prima volta su ESPN Classic un documentario che racconta la tragedia con testimonianze di persone presenti allo stadio quella sera e sopravvissuti alla tragedia, con testimonianze di alcuni genitori delle vittime (i cui figli persero la vita) e con il racconto del custode Jurij Pan\u010dichin."}
{"id": "2457413", "revid": "767487", "url": "https://it.wikipedia.org/wiki?curid=2457413", "title": "West of Hot Dog", "text": "West of Hot Dog \u00e8 un cortometraggio muto del 1924 diretto da Scott Pembroke e Joe Rock, prodotto da Joe Rock con Stan Laurel.\nIl cortometraggio fu distribuito il 30 dicembre 1924.\nTrama.\nNel selvaggio West Stan giunge, contemporaneamente ad una ragazza, in una piccola cittadina chiamata \"Hot Dog\", perch\u00e9 convocato da un avvocato. Stan non \u00e8 un uomo molto coraggioso e, prima di arrivare al paese, viene derubato dei suoi averi, da una banda di ladri il cui capo \u00e8 un certo Bad Mike.\nAppena arrivato, Stan va dall'avvocato Jones per sbrigare alcune pratiche ereditarie e si va a sedere proprio vicino a Bad Mike e ad un suo compare, senza nemmeno riconoscerli, che lo buttano varie volte dalla finestra, visto che questi si era immischiato nelle loro faccende.\nTornato per la quarta volta in ufficio, riceve la notizia di avere ereditato il saloon, ma ci\u00f2 gli causa poi una serie di guai. \nIn seguito, uscendo dal saloon, distrugge tutto il porticato, dopo di che ruba il cavallo di Mike, animale che, seguendo la sua abitudine, lo porta fino al covo del ladro. Entrato in casa si nasconde appena in tempo, visto che sono di ritorno anche gli scagnozzi di Mike.\nSi nasconde in una stanza, ma viene scoperto da due banditi che Stan, fortunosamente elimina. Poi, suscitando l'ammirazione della ragazza, spraggiunta con lo sceriffo, mette fuori combattimento anche Bad Mike."}
{"id": "2457419", "revid": "131358", "url": "https://it.wikipedia.org/wiki?curid=2457419", "title": "Helsingborgs IF", "text": ""}
{"id": "2457425", "revid": "599013", "url": "https://it.wikipedia.org/wiki?curid=2457425", "title": "Andrew Barron", "text": "Carriera.\nBarron fece il suo debutto con la Nuova Zelanda nella serie contro la Malesia nel febbraio 2006. Segn\u00f2 un gol nel secondo match della serie. Ha collezionato 5 presenze con la maglia degli \"All Whites\". Barron \u00e8 stato inserito nella lista dei convocati per la Confederations Cup 2009.\nAi Mondiali 2010 era, assieme ad altri tre connazionali, tra i pochi calciatori dilettanti presenti alla competizione, in quanto svolgeva la professione di promotore finanziario; al termine della competizione ha deciso di ritirarsi per dedicarsi al proprio lavoro e alla famiglia."}
{"id": "2457436", "revid": "19933", "url": "https://it.wikipedia.org/wiki?curid=2457436", "title": "Spindle motor", "text": ""}
{"id": "2457438", "revid": "19933", "url": "https://it.wikipedia.org/wiki?curid=2457438", "title": "Spindle speed", "text": ""}
{"id": "2457439", "revid": "305330", "url": "https://it.wikipedia.org/wiki?curid=2457439", "title": "Quinto Fabio Vibuleno", "text": ""}
{"id": "2457441", "revid": "124308692", "url": "https://it.wikipedia.org/wiki?curid=2457441", "title": "Pasquale Gagliardi", "text": "Biografia.\nNasce a Tricarico, piccolo comune dell'allora distretto di Matera, nella provincia della Basilicata, appartenente al Regno delle Due Sicilie, nonch\u00e9 sede vescovile suffraganea dell'arcidiocesi di Acerenza e Matera, l'8 dicembre 1859.\nEntra nel seminario diocesano nel momento in cui Pio IX nomina vescovo di Tricarico il trentenne nobile napoletano Camillo Siciliano, conte di Rende, che vi rimane soltanto due anni, dal 1877 al 1879, per poi essere promosso arcivescovo di Benevento.\nViene inviato a Roma, alunno dell'Almo Collegio Capranica, dove ha studiato anche il suo vescovo, frequentando la Pontificia Universit\u00e0 Gregoriana, dove si laurea in Filosofia e in Teologia, venendo ordinato sacerdote il 22 dicembre 1883.\nRientra a Tricarico, ma ben presto viene chiamato dal card. di Rende, che, dopo essere stato, per cinque anni, nunzio apostolico in Francia, \u00e8 tornato nella sua sede di Benevento, che ha conservato pur risiedendo a Parigi, rivestito della porpora cardinalizia ricevuta da Leone XIII il 14 marzo 1887.\nDi Rende lo nomina rettore del Seminario arcivescovile e del Santuario di Maria Santissima delle Grazie, una delle pi\u00f9 importanti chiese della citt\u00e0, che viene aperta al pubblico il 21 giugno 1893.\nRicopre tale incarico fino al 1897 quando, un mese prima dell'improvvisa morte del cardinale, avvenuta il 16 maggio nell'abbazia di Montecassino, viene promosso da Leone XIII, nel concistoro segreto del 19 aprile, a soli 37 anni, alla sede metropolitana di Manfredonia, cui \u00e8 unita l'amministrazione perpetua di Vieste.\nIl 25 aprile di quell'anno viene consacrato dal cardinale Vincenzo Vannutelli, arciprete della Patriarcale Basilica Liberiana.\n\u00c8 co-consacrante, il 28 giugno 1903, del benedettino Anselmo Filippo Pecci, nuovo vescovo di Tricarico, e, il 18 gennaio 1920, di Pasquale Mores, vescovo di Nusco.\nPio XI lo nomina assistente al Soglio Pontificio il 22 maggio 1922.\nIl 1\u00ba ottobre 1929 rinunzia al governo pastorale dell'arcidiocesi e viene trasferito alla sede arcivescovile titolare di Lemno, tornando a vivere a Tricarico, dove muore, a 82 anni, l'11 dicembre 1941.\nContemporaneamente alla sua rinunzia il milanese Alessandro Macchi, vescovo di Andria, diviene amministratore apostolico \"sede vacante\" di Manfredonia e Vieste, incarico che continua a ricoprire anche dopo la nomina, nel concistoro segreto del 30 giugno 1930, a vescovo di Como.\nEsattamente un anno dopo, il 30 giugno 1931, Pio XI elegge un nuovo arcivescovo di Manfredonia ed amministratore perpetuo di Vieste nella persona di Andrea Cesarano, vicario generale del vicariato apostolico di Costantinopoli.\nIl nome di mons. Pasquale Gagliardi \u00e8 ricordato come quello di uno dei maggiori oppositori del mercimonio che venne fin da subito fatto attorno alla figura del cappuccino padre Pio da Pietrelcina (1887-1968), al secolo Francesco Forgione, ora San Pio da Pietrelcina, vissuto, dal 1916 alla morte, presso il Convento di Santa Maria delle Grazie a San Giovanni Rotondo, sul Gargano, nel territorio dell'arcidiocesi di Manfredonia.\nGenealogia episcopale.\nLa genealogia episcopale \u00e8:"}
{"id": "2457444", "revid": "1457847", "url": "https://it.wikipedia.org/wiki?curid=2457444", "title": "Unione scacchistica europea", "text": "L'Unione scacchistica europea, in inglese European Chess Union (ECU), \u00e8 un'associazione indipendente con sede centrale a Losanna e segretariato a Belgrado, presso la sede della federazione serba (\"\u0160ahovski savez Srbije\").\nScopo dell'associazione, come risulta dall'articolo 1 dello statuto, \u00e8 di \"salvaguardare e promuovere gli interessi degli scacchi in Europa, cos\u00ec come gli interessi dei suoi membri. Coordina l'attivit\u00e0 delle federazioni associate ed organizza i campionati continentali. L'ECU rappresenta gli interessi delle federazioni associate presso la FIDE e altre organizzazioni internazionali\".\nL'organo principale dell'ECU \u00e8 l'Assemblea Generale, nella quale ciascuna federazione ha un voto. Si riunisce almeno una volta all'anno ed elegge il Comitato Direttivo ed il presidente.\nLe federazioni affiliate all'ECU sono attualmente 54.\nStoria.\nL'ECU nacque il 30 agosto del 1985 in occasione del congresso FIDE di Graz con lo scopo di tutelare le federazioni europee dalle politiche della federazione internazionale. I membri dell'ECU si sentivano messi in disparte dalle politiche di sviluppo messe in atto dalla federazione internazionale, che miravano a far crescere il gioco soprattutto in Asia e nei paesi del terzo mondo. Nell'occasione lo svedese Rolf Littorin fu eletto primo presidente. \nLo scopo della confederazione europea fu fin dalle prime battute, quello di rappresentare entrambe le sponde del continente europeo, ma in un Occidente ancora diviso dalla cortina di ferro l'ECU dovette affrontare delle resistenze da parte delle federazioni del blocco sovietico (tranne la Polonia) e di alcuni dirigenti della FIDE stessa. Per questo motivo nel 1986 Littorin si dimise e fu eletto presidente l'austriaco Kurt Jungwirth.\nNegli anni novanta, dopo la fine dell'Unione Sovietica, si giunse molto rapidamente ad un accordo tra tutte le federazioni europee. Sotto la presidenza di Kurt Jungwirth furono fondati e riorganizzati i campionati di livello europeo. Nel 1992 l'ECU organizz\u00f2 il primo Campionato europeo di scacchi a squadre femminile, nel 1996 la prima Coppa europea femminile di scacchi per club sulla falsariga della competizione maschile, gi\u00e0 esistente dagli anni settanta. Nel 1998 l'ECU prese il controllo del Campionato europeo giovanile di scacchi.\nNegli anni successivi furono apportati alcuni cambiamenti alle competizioni continentali, che si sarebbero tenute ogni due anni. Dal 2008 l'ECU comprende tutte le federazioni nazionali europee ed \u00e8 stata allargata anche a Turchia, Israele, Georgia, Armenia, Azerbaijan, per un totale di 54 membri.\nFederazioni associate.\n \u00a0Albania \u2013 \"Federates Shgiptare te Shahul\"\n \u00a0Andorra \u2013 \"Federaci\u00f3 d'Escacs Valls d'Andorra\"\n \u00a0Armenia \u2013 \"Armenian Chess Federation\"\n \u00a0Austria \u2013 \"\u00d6sterreichischer Schachbund\"\n \u00a0Azerbaigian \u2013 \"Chess Federation of Azerbaijan\"\n \u00a0Belgio \u2013 \"Koninklijke Belgische Schakbond\"\n \u00a0Bielorussia \u2013 \"Belarus Chess Federation\"\n \u00a0Bosnia ed Erzegovina \u2013 \"Sahovski Savez Bosnia &amp; Herzegovina\"\n \u00a0Bulgaria \u2013 \"Bulgarian Chess Federation\"\n \u00a0Repubblica Ceca \u2013 \"Ceskomoravska sachova federace\"\n \u00a0Cipro \u2013 \"Cyprus Chess Association\"\n \u00a0Croazia \u2013 \"Hrvatski Sahovski Savez\"\n \u00a0Danimarca \u2013 \"Dansk Skak Union\"\n \u00a0Estonia \u2013 \"Eesti Maleliit\"\n \u00a0Isole Faroe \u2013 \"Talvsamband Foroya\"\n \u00a0Finlandia \u2013 \"Suomen Keskusshakkiliitto\"\n \u00a0Francia \u2013 \"F\u00e9deration Fran\u00e7aise des \u00c9checs\"\n \u00a0Galles \u2013 \"Welsh Chess Union\"\n \u00a0Georgia \u2013 \"Chess Federation of Georgia\"\n \u00a0Germania \u2013 \"Deutscher Schachbund\"\n \u00a0Grecia \u2013 \"Elliniki Skakistiki Omospondia\"\n \u00a0Guernsey \u2013 \"Guernsey Chess Federation\"\n \u00a0Inghilterra \u2013 \"English Chess Federation\"\n \u00a0Irlanda \u2013 \"Chess Federation of Ireland\"\n \u00a0Islanda \u2013 \"Sk\u00e1ksamband Islands\"\n \u00a0Israele \u2013 \"Israel Chess Federation\"\n \u00a0Italia \u2013 \"Federazione Scacchistica Italiana\"\n \u00a0Jersey \u2013 \"Jersey Chess Federation\"\n \u00a0Lettonia \u2013 \"Latvijas Saha Savieniba\"\n \u00a0Liechtenstein \u2013 \"Liechtensteiner Schachverband\"\n \u00a0Lituania \u2013 \"Lithuanian Chess Federation\"\n \u00a0Lussemburgo \u2013 \"F\u00e9deration Luxembourgeoise des \u00c9checs\"\n \u00a0Macedonia \u2013 \"Chess Federation of Macedonia\"\n \u00a0Malta \u2013 \"Il-Federazzjoni Maltija tac-Cess\"\n \u00a0Moldavia \u2013 \"Federatia Moldava de Sah\"\n \u00a0Monaco \u2013 \"F\u00e9d\u00e9ration Mon\u00e9gasque des \u00c9checs\"\n \u00a0Montenegro \u2013 \"Chess Federation of Montenegro\"\n \u00a0Norvegia \u2013 \"Norges Sjakkforbund\"\n \u00a0Paesi Bassi \u2013 \"Koninklijke Nederlandse Schaakbond\"\n \u00a0Polonia \u2013 \"Polski Zwiazek Szachowy\"\n \u00a0Portogallo \u2013 \"Federacao Portuguesa de Xadrez\"\n \u00a0Romania \u2013 \"Federatia Romana de Sah\"\n \u00a0Russia \u2013 \"\u0428\u0430\u0445\u043c\u0430\u0442\u043d\u0430\u044f \u0444\u0435\u0434\u0435\u0440\u0430\u0446\u0438\u044f \u0420\u043e\u0441\u0441\u0438\u0438\"\n \u00a0San Marino - \"Federazione Sammarinese degli Scacchi\"\n \u00a0Scozia \u2013 \"Chess Scotland\"\n \u00a0Serbia \u2013 \"\u0160ahovski savez Srbije\"\n \u00a0Slovacchia \u2013 \"Slovensky Sachovy Zvaz\"\n \u00a0Slovenia \u2013 \"Sahovska Zveza Slovenije\"\n \u00a0Spagna \u2013 \"Federacion Espa\u00f1ola de Ajedrez\"\n \u00a0Svezia \u2013 \"Sveriges Schackforbund\"\n \u00a0Svizzera \u2013 \"Chess Federation of Switzerland\"\n \u00a0Turchia \u2013 \"T\u00fcrkiye Satran Federasyonu\"\n \u00a0Ucraina \u2013 \"Ukrainian Chess Federation\"\n \u00a0Ungheria \u2013 \"Magyar Sakksz\u00f6vets\u00e9g\"\nTornei organizzati dall'ECU.\nL'ECU organizza annualmente, in collaborazione con le federazioni nazionali, i seguenti tornei:"}
{"id": "2457449", "revid": "838137", "url": "https://it.wikipedia.org/wiki?curid=2457449", "title": "Federico Pizza", "text": "Biografia.\nFu eletto arcivescovo di Manfredonia il 24 marzo 1884. Fu impegnato nel restauro del seminario arcivescovile e nello stesso 1884 riusc\u00ec a riaprire i corsi. Tuttavia, i restauri non saranno ancora ultimati alla fine del suo episcopato.\nDimissionario dall'arcidiocesi sipontina, il 19 aprile 1897 fu nominato arcivescovo titolare di Nisibi.\nGenealogia episcopale.\nLa genealogia episcopale \u00e8:"}
{"id": "2457450", "revid": "226480", "url": "https://it.wikipedia.org/wiki?curid=2457450", "title": "Stapedio", "text": ""}
{"id": "2457451", "revid": "305330", "url": "https://it.wikipedia.org/wiki?curid=2457451", "title": "Cesone Fabio Vibuleno", "text": ""}
{"id": "2457456", "revid": "125705378", "url": "https://it.wikipedia.org/wiki?curid=2457456", "title": "Mamoru Miyano", "text": "\u00c8 noto per aver doppiato Light Yagami in \"Death Note\", Death the Kid in \"Soul Eater\", Shinmon Benimaru in \"Fire Force\", Ling Yao in \",\" \"Rintar\u014d Okabe\" in \"Steins;Gate,\" Dazai Osamu in \"Bung\u014d Stray Dogs\" e Chrollo Lucifer in \"Hunter x Hunter.\"\nAi Seiy\u016b Award del 2007 ha ricevuto due nomination per \"Death Note\" e nel 2008 ha vinto il premio come \"Miglior seiy\u016b protagonista\" al Tokyo Anime Fair per i ruoli in \"Mobile Suit Gundam 00\" e \"K\u014dtetsu sangokushi\". Nel 2007 ha inoltre iniziato una carriera da cantante solista; con l'etichetta King Records, ha pubblicato a maggio il suo primo singolo, e, nel marzo del 2009, il suo primo album, \"BREAK\".\nCarriera.\nSeiy\u016b.\nHa iniziato la sua carriera da seiy\u016b nel 2002 dando la voce a Riku, personaggio del videogioco per PlayStation 2 \"Kingdom Hearts\" che ha interpretato anche nei successivi capitoli della serie. Ha prestato la voce anche a Kiba, protagonista di \"Wolf's Rain\".\nNel 2006 interpreta Light Yagami in \"Death Note\" e ci\u00f2 gli vale la nomination ai Seiy\u016b Award del 2007 sia come \"Miglior seiy\u016b protagonista\" sia come \"Miglior seiy\u016b esordiente\". Sempre nel 2007 d\u00e0 la voce a Setsuna F. Seiei, il protagonista di \"Mobile Suit Gundam 00\" e per questo ruolo e per quello di Light Yagami vince il premio come \"Miglior seiy\u016b\" al Tokyo Anime Fair del 2008 e, sempre nello stesso anno, il Seiy\u016b Award per il \"Miglior seiy\u016b protagonista\", nei ruoli di Setsuna F. Seiei e Hakugen Rikuson in \"K\u014dtetsu sangokushi\".\nHa prestato la sua voce anche a Zero Kiryu nella serie \"Vampire Knight\" e \"Vampire Knight Guilty\", a Death The Kid nell'adattamento anime di \"Soul Eater,\" a Tamaki Souh nell'anime di \"Ouran High School Host Club\", a Okabe Rintar\u014d in \"Steins;Gate\", a Ling Yao in \"Fullmetal Alchemist Brotherhood\", a Oda Bobunaga in \"Nobunaga the Fool\", a Rin Matsuoka nell'anime \"Free! Iwatobi Swim Club\", \"Free! Eternal Summer\" e nel film \"Free! Starting Days\".\nSua \u00e8 la voce del protagonista di \"Ajin: Demi-Human\", Kei Nagai, e di Osamu Dazai, in \"Bungo Stray Dogs\".\nAttore.\nMiyano ha inoltre ricoperto ruoli da attore: ha fatto il suo debutto nel film del 1992 \"Tokus\u014d Exceedraft\" interpretando un bambino che appare in un flashback di un membro della Yakuza. Nel 2003 ha preso parte al musical de \"Il principe del tennis\" nel ruolo di Tetsu Ishida e nel live action del 2006 tratto dalla medesima serie ha interpretato Renji Yanagi.\nCantante.\nIl 28 maggio 2007, con l'etichetta King Records, pubblic\u00f2 il suo primo singolo, intitolato , che si piazz\u00f2 al 47\u00ba posto sulla classifica di Oricon e fu usato come sigla di chiusura dell'anime \"K\u014dtetsu sangokushi\". Il 13 giugno 2007, insieme con la seiy\u016b Romi Paku, pubblic\u00f2 un singolo intitolato \"Fight\" che raggiunse il 73\u00ba posto sulla classifica di Oricon. Il 4 giugno 2008 venne pubblicato il suo secondo singolo, \"Discovery\", che raggiunge il 24\u00ba posto e viene usato come sigla del videogioco \"Fushigi y\u00fbgi: Suzaku ibun\". Il 3 dicembre dello stesso anno esce il suo terzo singolo, , che raggiunge il 18\u00ba posto sulla classifica di Oricon. L'11 marzo 2009 vede la luce il suo primo album, \"Break\", che si classifica al 20\u00ba posto e, esattamente un mese dopo, inizia il suo primo tour dal vivo, \"Breaking\".\nNel 2010 \u00e8 stato rilasciato il suo secondo album, \"Wonder\". L'album ha raggiunto la posizione numero 20 nella classifica \"Oricon Weekly Albums\". In seguito al rilascio dell'album, Miyano ha iniziato il suo secondo tour dal vivo, \"Wondering\".\nNall'aprile 2012, viene rilasciato il suo terzo album, \"Fantasista\". L'album ha raggiunto la quarta posizione numero 4 nella classifica \"Oricon Weekly Albums\".\nIl 18 settembre 2013 viene pubblicato il suo quarto album, \"Passage\", mentre il 16 settembre 2015 vede la luce il suo quinto album, \"Frontier\", da cui vengono estratti tre singoli: \"New Order\", \"Break It\" e \"Shine\".\nHa inoltre inciso e pubblicato diverse canzoni di personaggi di anime da lui interpretati. Fra le pi\u00f9 recenti, troviamo \"How Close You Are\", opening dell'anime \"Ajin: Demi-Human\", di cui doppia il protagonista, Kei."}
{"id": "2457458", "revid": "74801", "url": "https://it.wikipedia.org/wiki?curid=2457458", "title": "Wilmette", "text": "Wilmette \u00e8 un comune (\"village\") degli Stati Uniti d'America, nella Contea di Cook nel nord-est dell'Illinois. \u00c8 situato a circa cinque chilometri a nord di Chicago.\nWilmette \u00e8 considerata una comunit\u00e0 dormitorio del North Shore District.\nNel 2007, secondo il Business Week, Wilmette fu classificata al settimo migliore posto negli USA per la crescita e lo sviluppo dei bambini.\nMonumenti e luoghi d'interesse.\nLe attrazioni di Wilmette comprendono il Gillson Park, il Centennial Park, il Wilmette Golf Club e il tempio bahai con la struttura amministrativa della Assemblea Nazionale Bahai americana.\nIl tempio bahai \u00e8 stato dichiarato nel 2007 dall\"'Illinois Bureau of Tourism\" una delle sette meraviglie dell'Illinois..\nLa locale chiesa metodista, \u00e8 stata utilizzata per girare gli esterni della chiesa che compare nel cult-movie \"Mamma ho perso l'aereo\"."}
{"id": "2457460", "revid": "305330", "url": "https://it.wikipedia.org/wiki?curid=2457460", "title": "Quinto Fabio Vibuleno (console 485 a.C.)", "text": ""}
{"id": "2457464", "revid": "300067", "url": "https://it.wikipedia.org/wiki?curid=2457464", "title": "\u00c9ric Girard", "text": ""}
{"id": "2457469", "revid": "47767", "url": "https://it.wikipedia.org/wiki?curid=2457469", "title": "Bonomo (nome)", "text": "Origine e diffusione.\nNome tipicamente medievale, di chiaro significato, esprimeva l'augurio che il bambino cos\u00ec battezzato diventasse un \"buon uomo\"; rientra cos\u00ec in quella schiera di nomi augurali di cui fanno parte anche Bono, Omobono, Buonadonna e Bonfiglio.\nOnomastico.\nNessun santo ha mai portato questo nome, che quindi \u00e8 adespota; l'onomastico ricorre quindi il 1\u00ba novembre, festa di Ognissanti."}
{"id": "2457470", "revid": "838137", "url": "https://it.wikipedia.org/wiki?curid=2457470", "title": "Miyano", "text": "Miyano \u00e8 un cognome giapponese. Pu\u00f2 riferirsi a:"}
{"id": "2457472", "revid": "633110", "url": "https://it.wikipedia.org/wiki?curid=2457472", "title": "17. SS-Panzergrenadier-Division &quot;G\u00f6tz von Berlichingen&quot;", "text": "La 17. SS-Panzergrenadier-Division \"G\u00f6tz von Berlichingen\" fu formata nell'ottobre 1943 ed era composta principalmente da volksdeutsche.\nStoria.\nDopo un breve periodo di addestramento svolto in Francia, nel gennaio 1944 la divisione venne aggregata all'80\u00ba corpo d'armata del gruppo d'armate D sotto il comando del feldmaresciallo Gerd von Rundstedt.\nL'11 giugno la divisione ebbe il battesimo del fuoco scontrandosi con la 101st Airborne Division nei pressi di Carentan in Normandia.\nNello stesso mese fu impegnata in aspri combattimenti nel tentativo di arrestare l'avanzata alleata in Francia. Le perdite furono cos\u00ec elevate che agli inizi di luglio l'intera divisione contava appena 8.500 uomini.\nSempre nel mese di luglio prese parte a varie controffensive tedesche per arginare gli alleati che dilagavano nel nord della Francia.\nLa divisione sub\u00ec ancora pesantissime perdite e rischio di essere annientata nel tentativo riuscito di sfuggire dalla sacca di Falaise. Successivamente venne trasferit\u00e0 a Metz per essere riorganizzata.\nNella prima settimana di settembre venne incaricata di distruggere la testa di ponte alleata sulla Mosella. L'attacco fall\u00ec e l'unit\u00e0 fu costretta a retrocedere e a difendere la stessa Metz.\nNell'ultimo trimestre del 1944 sostenne duri combattimenti nella regione della Saar e fu respinta fin dietro la linea Maginot; tali combattimenti ridussero l'organico dell'unit\u00e0 a circa 4.000 uomini. Verso dicembre l'organico fu totalmente ripristinato con l'arrivo di nuovi rinforzi.\nNel gennaio 1945 prese parte all'operazione Nordwind, l'ultima offensiva tedesca sul fronte occidentale.\nAssegnata alla difesa di Norimberga combatt\u00e9 fino al 24 aprile prima di ritirarsi a Donauw\u00f6rth e successivamente a Moosburg con gli effettivi ridotti a 4.000 uomini.\nI superstiti si arresero agli americani il 7 maggio 1945 ad Achensee.\nDecorati con la Croce di Cavaliere.\nIn totale furono 4 gli uomini decorati con la Croce di Cavaliere della Croce di Ferro.\nCuriosit\u00e0.\nLa divisione porta il nome del cavaliere tedesco G\u00f6tz von Berlichingen, vissuto nel XVI secolo, il quale perse in battaglia la mano destra e fu costretto a indossare una protesi di ferro; non a caso l'emblema della divisione \u00e8 un pugno di ferro stilizzato.\nAll'interno della divisione erano presenti circa 6.000 italiani.\nVideogiochi.\nUna rappresentazione videoludica della 17. SS-Panzergrenadier-Division \"G\u00f6tz von Berlichingen\" \u00e8 presente in ."}
{"id": "2457474", "revid": "701660", "url": "https://it.wikipedia.org/wiki?curid=2457474", "title": "Muscolo semitendinoso", "text": "Nell'anatomia umana il muscolo semitendinoso \u00e8 un muscolo che fa parte dei muscoli della coscia.\nAnatomia.\nMuscolo lungo e piatto, la sua caratteristica \u00e8 quella di essere pi\u00f9 carnoso da un lato (quello superiore) mentre in quello inferiore \u00e8 tendineo. Parte dalla tuberosit\u00e0 ischiatica arrivando sino all'epifisi prossimale della tibia. Insieme all'inserzione del muscolo gracile e del muscolo sartorio, l'inserzione tendinea del muscolo semitendinoso crea il dispositivo anatomico denominato zampa d'oca.\nFunzioni.\nIl muscolo \u00e8 adibito all'estensione della coscia provocata da una eventuale flessione della gamba, il semitendinoso intraruota la gamba stessa.\nInoltre, questo muscolo flette il ginocchio insieme agli altri ischiocrurali, e permette di ruotarlo medialmente quando questo \u00e8 piegato."}
{"id": "2457475", "revid": "1473486", "url": "https://it.wikipedia.org/wiki?curid=2457475", "title": "Carlo Simoneschi", "text": "Biografia.\nPadre dell'attrice e doppiatrice Lydia Simoneschi, firm\u00f2 un film - \"Anima trasmessa\", del 1916 - anche come direttore della fotografia.\nCome regista cinematografico debutt\u00f2 nel 1912 con \"Rivale nell'ombra\" cui seguirono nel 1913 \"Fiore di fango\" e, nel 1914, ben sei pellicole: \"Cose dell'altro mondo\", \"Dissidio di cuori\", \"La fidanzata di Giorgio Smith\", \"L'addio al celibato\", \"La rivelazione dello scemo\" e \"Pace, mio Dio!...\". Di questi film fu anche interprete.\nLa sua carriera di attore fu pi\u00f9 articolata ed ebbe inizio anch'essa nel 1912 con \"Rivale nell'ombra\" e prosegu\u00ec l'anno successivo con tre pellicole: \"Fiore di fango\", \"Il veleno della parola\" e \"La vigilia di Natale\".\nL'ultima pellicola da lui girata come regista fu \"La ladra di fanciulli\" del 1920, mentre la sua ultima interpretazione come attore risale al 1941 in Teresa Venerd\u00ec.\nLa sua filmografia come interprete include anche \"Il sacco di Roma\", del 1923, \"Pergolesi\", del 1932 (in cui recitava anche la figlia Lydia), \"Casta Diva\", del 1935, e \"I grandi magazzini\", del 1939.\nAlla sua figura il poeta romano Sergio Corazzini ha dedicato la poesia \"A Carlo Simoneschi\" contenuta nella raccolta \"L'amaro calice\"."}
{"id": "2457478", "revid": "203463", "url": "https://it.wikipedia.org/wiki?curid=2457478", "title": "European Chess Union", "text": ""}
{"id": "2457479", "revid": "599013", "url": "https://it.wikipedia.org/wiki?curid=2457479", "title": "Nik\u0161a Bav\u010devi\u0107", "text": ""}
{"id": "2457480", "revid": "228587", "url": "https://it.wikipedia.org/wiki?curid=2457480", "title": "Carlo Saverio Lamiranda", "text": ""}
{"id": "2457483", "revid": "125997138", "url": "https://it.wikipedia.org/wiki?curid=2457483", "title": "Ecco lingua d'argento", "text": "Ecco lingua d'argento \u00e8 un film del 1976 diretto da Mauro Ivaldi, che fa da seguito a \"L'amica di mia madre\".\nTrama.\nDjerba: Billy si precipita all'aeroporto per l'arrivo della sua amica Andrea, di ritorno da Parigi col marito. Per\u00f2 la felicit\u00e0 di Billy si infrange subito quando viene a sapere che deve ospitare a casa sua, su richiesta di Andrea, Bobby, innamorato di Andrea, e la dottoressa Emmanuelle, amica di Bobby, che cercher\u00e0 invano di guarirlo dalla sua voglia irrefrenabile di donne, concedendosi pure a lui, dopo averlo ipnotizzato. Dopo aver capito che Bobby non era l'uomo giusto per lei, Andrea si innamora di Billy.\nDistribuzione.\nDistribuito nel 1976. Doppiaggio curato dalla \"CDC\"."}
{"id": "2457485", "revid": "131358", "url": "https://it.wikipedia.org/wiki?curid=2457485", "title": "NK Osijek", "text": ""}
{"id": "2457487", "revid": "701660", "url": "https://it.wikipedia.org/wiki?curid=2457487", "title": "Muscolo tibiale anteriore", "text": "Nell'anatomia umana il muscolo tibiale anteriore \u00e8 un muscolo che fa parte dei muscoli anteriori della gamba. I muscoli di questo gruppo sono disposti in un unico strato.\nAnatomia.\nSi origina dalla fascia crurale, dalla membrana interossea e dal condilo laterale della tibia (tubercolo del tibiale anteriore o del Gerdy). Scorre lungo il margine antero-laterale della tibia affiancando il muscolo estensore lungo delle dita; all'altezza del terzo distale della gamba prosegue in un tendine che decorre in basso e medialmente, passa profondamente ai retinacoli superiore e inferiore dei muscoli estensori e finisce per inserirsi sulla parte inferiore della superficie mediale del primo cuneiforme e sulla base del primo metatarsale. \u00c8 innervato dal peroniero profondo e dal nervo sciatico popliteo esterno (SPE).\nFunzioni.\nIl muscolo \u00e8 adibito alla flessione dorsale e all'azione di supinazione (rotazione del piede verso l'interno sul suo asse longitudinale)."}
{"id": "2457489", "revid": "599013", "url": "https://it.wikipedia.org/wiki?curid=2457489", "title": "Daniel Beltramo", "text": ""}
{"id": "2457491", "revid": "149485", "url": "https://it.wikipedia.org/wiki?curid=2457491", "title": "Ariel Zeevi", "text": "Ha rappresentato a quattro edizioni consecutive dei Giochi olimpici estivi, da a . E' stato portabndiera della sua nazionale ad , edizione in cui ha vinto anche il bronzo nel torneo dei pesi mediomassimi. E' stato vicecampione iridato ai mondiali di Monaco di Baviera 2001 nella categoria aperta e campione continentale agli europei di Parigi 2001, D\u00fcsseldorf 2003 e Bucarest 2004 nei pesi mediomassimi."}
{"id": "2457495", "revid": "1632387", "url": "https://it.wikipedia.org/wiki?curid=2457495", "title": "Apulanta", "text": "Gli Apulanta sono un gruppo musicale finlandese fondato nel 1991 quando i loro componenti erano adolescenti.\nInizialmente suonarono varie forme di rock come punk, ska e metal, successivamente si sono spostati verso uno stile pi\u00f9 radiofonico. Le loro canzoni pi\u00f9 recenti sono melodie con ritornelli orecchiabili accompagnati da chitarre heavy. Hanno sfondato nella musica con la loro canzone \"Mit\u00e4 kuuluu\" dall'album \"Hajonnut\" seguita dal singolo \"Anna mulle piiskaa\". Successivamente sono rimasti al top delle classifiche finlandesi confermandosi una delle pi\u00f9 famose rock band della Finlandia. \"Teit meist\u00e4 kauniin\" \u00e8 una delle maggiori loro vendite in Finlandia con il singolo \"Koneeseen kadonnut\". A gennaio 2006, 16 dei loro singoli e 8 album hanno raggiunto la prima posizione nelle classifiche finlandesi.\nLa band attualmente \u00e8 composta da due dei membri fondatori Toni Wirtanen e Simo \"Sipe\" Santapukki e da Sami Lehtinen, che ha rimpiazzato il precedente bassista, Tuukka Temonen."}
{"id": "2457497", "revid": "187", "url": "https://it.wikipedia.org/wiki?curid=2457497", "title": "Lead (Dakota del Sud)", "text": "Lead \u00e8 una citt\u00e0 della contea di Lawrence, Dakota del Sud, Stati Uniti. La popolazione era di 3.124 abitanti al censimento del 2010. Lead \u00e8 situata nella parte occidentale del Dakota del Sud, sulle Black Hills vicino al confine di stato con il Wyoming.\nGeografia fisica.\nSecondo lo United States Census Bureau, ha un'area totale di .\nStoria.\nLa citt\u00e0 fu fondata ufficialmente il 10 luglio 1876, dopo la scoperta dell'oro. La citt\u00e0 prende il nome dalle cave o depositi dei giacimenti di minerali preziosi. \u00c8 il sito dell'Homestake Mine, la pi\u00f9 grande, pi\u00f9 profonda ( metri) e pi\u00f9 produttiva miniera d'oro nell'emisfero occidentale prima di chiudere nel gennaio 2002. Nel 1910, Lead aveva una popolazione di 8.382 abitanti, il che all'epoca la rendeva la seconda citt\u00e0 pi\u00f9 grande del Dakota del Sud.\nLead fu fondata come citt\u00e0 aziendale dall'Homestake Mining Company, che gestiva la vicina Homestake Mine. Phoebe Hearst, moglie di George Hearst, uno dei principali, fu determinante nel rendere Lead pi\u00f9 vivibile. Fond\u00f2 l'Hearst Free Public Library in citt\u00e0 e nel 1900 l'Hearst Free Kindergarten. Phoebe Hearst e Thomas Grier, il sovrintendente dell'Homestake Mine, lavorarono insieme per creare l'Homestake Opera House and Recreation Center a beneficio degli operai, dei minatori e delle loro famiglie. Phoebe Hearst donava regolarmente alle chiese di Lead e forniva borse di studio ai figli dei minatori e degli operai.\nAgli inizi degli anni 1930, a causa della paura delle incursioni dei chilometri di tunnel sotto l'Homestake Mine di Lead, molti degli edifici della citt\u00e0 situati sul fondo di un canyon furono spostati pi\u00f9 in alto in luoghi pi\u00f9 sicuri.\nLead e l'Homestake Mine furono selezionati come sito del Deep Underground Science and Engineering Laboratory, una proposta NSF per esperimenti a basso fondo su neutrini, materia oscura e altri argomenti di fisica nucleare, nonch\u00e9 studi di biologia e ingegneria mineraria.\nNel 1974, la maggior parte di Lead fu aggiunta al National Register of Historic Places sotto il nome di \"Lead Historic District\". Oltre quattrocento edifici e 580 acri (230 ha) sono stati inclusi nel distretto storico, che ha dei confini approssimativamente equivalenti ai confini della citt\u00e0.\nSociet\u00e0.\nEvoluzione demografica.\nSecondo il censimento del 2010, la popolazione era di 3.124 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 94,6% di bianchi, lo 0,3% di afroamericani, il 2,0% di nativi americani, lo 0,4% di asiatici, lo 0,0% di oceanici, lo 0,4% di altre razze, e il 2,3% di due o pi\u00f9 etnie. Ispanici o latinos di qualunque razza erano il 2,9% della popolazione."}
{"id": "2457498", "revid": "729019", "url": "https://it.wikipedia.org/wiki?curid=2457498", "title": "Muscolo estensore lungo delle dita", "text": "Nell'anatomia umana il muscolo estensore lungo delle dita \u00e8 un muscolo che fa parte dei muscoli anteriori della gamba.\nOrigine ed inserzione.\nSi ritrova fra il muscolo tibiale anteriore e il muscolo peroneo lungo. Lungo e piatto \u00e8 il pi\u00f9 laterale della regione. Origina dal condilo laterale della tibia, dalla faccia mediale della fibula e dalla membrana interossea. Il tendine terminale si divide in due capi: uno laterale ed uno mediale. All'uscita dal retinacolo degli estensori si portano sul dorso del piede ove si dividono ulteriormente. Ogni tendine si divide in tre linguette che poi convergono alla base della falange distale.\nAzione.\nEstende le ultime quattro dita del piede a livello della metatarso-falangea collaborando con i muscoli lombricali del piede. Coopera nello spostamento del baricentro in avanti nella deambulazione."}
{"id": "2457508", "revid": "767487", "url": "https://it.wikipedia.org/wiki?curid=2457508", "title": "Guardiano del Polo", "text": "Il Guardiano del Polo (Polophylax in greco) \u00e8 una costellazione obsoleta australe situata nei pressi del polo sud celeste, da cui il nome.\nPetrus Plancius, il cartografo olandese, introdusse per la prima volta le costellazioni del Guardiano del Polo e della Colomba in uno dei due piccoli emisferi celesti che decoravano la sua mappa del mondo del 1592. Comparvero nuovamente su questa mappa a partire dal 1594. Il Guardiano del Polo (che viene qui indicato come \"Polophilax\", non \"Polophylax\") viene rappresentato come una figura vestita di blu in alto a sinistra del polo sud celeste, nell'area dove attualmente si trovano le costellazioni del Tucano, dell'Idra Maschio e della Fenice. \u00c8 situato accanto ad una Croce del Sud del tutto immaginaria, in quanto all'epoca Plancius non era a conoscenza del fatto che la croce celeste avvistata dagli esploratori era costituita da stelle che i Greci consideravano parte dei piedi del Centauro. Altrettanto errata \u00e8 la posizione del grande triangolo australe adiacente alla Nave Argo. La Colomba viene raffigurata a sud di Orione, vicino alle zampe posteriori del Cane Maggiore, ma non ne viene indicato il nome. Questa, per inciso, \u00e8 una veduta inversa del cielo, come se le stelle fossero rappresentate su un globo, e di conseguenza le costellazioni appaiono al contrario."}
{"id": "2457509", "revid": "1543377", "url": "https://it.wikipedia.org/wiki?curid=2457509", "title": "Francisco de Pe\u00f1alosa", "text": "Biografia.\nNacque a Talavera de la Reina nella provincia di Toledo. Trascorse la maggior parte della sua carriera a Siviglia, con l'incarico di maestro di cappella. Dal 1511 fu precettore di musica di Ferdinando d'Aragona e mantenne l'incarico sino alla morte del sovrano nel 1516. Fu presente anche a Burgos e per tre anni a Roma alla cappella papale invitato da papa Leone X nel 1517. Alla morte del papa nel 1521 o secondo altre fonti nel 1523 fece ritorno a Siviglia, dove ebbe un canonicato e le rendite annesse. Fu sepolto nella cattedrale di Siviglia.\nStile musicale.\nPe\u00f1alosa fu uno dei compositori spagnoli pi\u00f9 famosi della generazione che precedette Crist\u00f3bal de Morales. Le sue opere ebbero notevole considerazione da parte dei suoi contemporanei. Tuttavia, la sua musica non ebbe vasta diffusione; infatti non trasse vantaggio dall'invenzione della stampa in quanto rimase quasi sempre in Spagna, lontano dai principali centri di stampa delle partiture che erano Venezia e Anversa. Le successive generazioni di compositori spagnoli (Guerrero, Morales, Victoria) si recarono in Italia per lunghi soggiorni, e l\u00e0 poterono stampare le proprie composizioni, dando loro la stessa diffusione della scuola franco-fiamminga che dominava l'Europa del XVI secolo.\nPe\u00f1alosa era avvezzo ai canoni e agli intrecci contrappuntistici, come dimostra il quodlibet e l'Agnus Dei della \"Missa Ave Maria peregrina\", che unisce il canto piano ad una variazione retrograda di una famosa cantata profana di Hayne van Ghizeghem.\nOpere.\nPe\u00f1alosa scrisse messe, Magnificat, mottetti e inni. Ci sono pervenute undici composizioni profane, fra cui un quodlibet a sei voci.\nUno dei suoi mottetti, \"Sancta mater istud agas\", fu attribuito per lungo tempo a Josquin Desprez, il che \u00e8 indice sia della somiglianza stilistica con Desprez sia dell'eccellenza di Pe\u00f1alosa."}
{"id": "2457512", "revid": "640277", "url": "https://it.wikipedia.org/wiki?curid=2457512", "title": "Macchina Elettrica (costellazione)", "text": "La Macchina Elettrica (Machina Electrica in latino) era una costellazione introdotta dall'astronomo tedesco Johann Elert Bode sul suo atlante celeste \"Uranographia\" del 1801; rappresenta una delle meraviglie meccaniche dell'epoca, un generatore elettrostatico. Bode probabilmente cerc\u00f2 di emulare il francese Nicolas Louis de Lacaille, che aveva introdotto varie costellazioni raffiguranti invenzioni scientifiche e tecniche. Tuttavia, la nuova costellazione creata da Bode non trov\u00f2 mai largo seguito. Prima di scomparire, la Macchina Elettrica era situata nel cielo australe, tra le attuali Fornace e Scultore, due delle suddette costellazioni introdotte da Lacaille."}
{"id": "2457517", "revid": "640277", "url": "https://it.wikipedia.org/wiki?curid=2457517", "title": "Mongolfiera (costellazione)", "text": "La Mongolfiera (Globus Aerostaticus in latino) era una costellazione introdotta dall'astronomo tedesco Johann Elert Bode sul suo atlante celeste \"Uranographia\" del 1801, ma si ritiene che fosse stata suggerita a quest'ultimo dall'astronomo francese Joseph J\u00e9r\u00f4me Lefran\u00e7ois de Lalande nel 1798 per onorare i fratelli Montgolfier, pionieri dei viaggi in pallone. Era situata a sud dell'Aquario e del Capricorno."}
{"id": "2457526", "revid": "1652635", "url": "https://it.wikipedia.org/wiki?curid=2457526", "title": "Disturbo mentale", "text": "In psicologia e psichiatria un disturbo psichico o mentale (in inglese: \"mental disorder\") \u00e8 una condizione patologica che colpisce la sfera comportamentale, relazionale, cognitiva o affettiva di una persona in modo disadattativo, vale a dire sufficientemente forte da rendere problematica la sua integrazione socio-lavorativa e/o causargli una sofferenza personale soggettiva.\nQuando il disagio diventa particolarmente importante, disadattativo, durevole o invalidante si parla spesso di malattia mentale. Le malattie mentali sono dunque alterazioni psicologiche e/o comportamentali relative alla personalit\u00e0 dell'individuo che causano pericolo o disabilit\u00e0 e non fanno parte del normale sviluppo psichico della persona. Lo studio e la cura delle malattie mentali rientra nel campo di studi della psicologia e della psichiatria.\nStoria.\nI disturbi psichici e le malattie mentali storicamente sono state considerate con pregiudizio dalla realt\u00e0 popolare e dall'opinione pubblica in quanto incomprensibili, difficili da capire e razionalizzare ovvero appartenenti alla sfera dell'irrazionale, vuoi anche per comportamenti bizzarri e devianti dal senso comune messi in atto dal malato. Col progredire della scienza psichiatrica e della psicologia, dal Medioevo in poi si sono fatti notevoli progressi nella comprensione e nella cura delle patologie psichiche, considerate in aumento di incidenza nell'et\u00e0 contemporanea in virt\u00f9 anche dall'aumento della popolazione mondiale.\nL'attenzione attuale a livello mondiale, oggi si accentra soprattutto sulla prevenzione.\nDescrizione.\nDi seguito \u00e8 riportata una lista, a titolo esemplificativo e non completa, di disturbi psichici o malattie mentali:\nI confini della malattia mentale sono talvolta soggettivi e condizionati dall'evoluzione della riflessione clinica, dalle pressioni ambientali e dalla tolleranza della societ\u00e0 rispetto a comportamenti di \"devianza\". Per questo, il metro col quale valutare alcuni tipi di comportamento come possibili sintomi di una malattia mentale \u00e8 cambiato nel corso del tempo, e l'evoluzione del DSM di edizione in edizione ne \u00e8 una prova. Ad esempio, l'omosessualit\u00e0 \u00e8 stata considerata un disturbo mentale fino al 1973, quando l'evoluzione della ricerca e della riflessione clinica ha portato la comunit\u00e0 scientifica internazionale a superare questa vecchia interpretazione."}
{"id": "2457528", "revid": "363629", "url": "https://it.wikipedia.org/wiki?curid=2457528", "title": "Sistema sensoriale", "text": ""}
{"id": "2457533", "revid": "2013800", "url": "https://it.wikipedia.org/wiki?curid=2457533", "title": "Monte Menalo", "text": "Il Monte Menalo (Mons Maenalus in latino) \u00e8 una costellazione introdotta da Johannes Hevelius nel suo atlante celeste del 1687, dove raffigur\u00f2 Boote in piedi su di esso. Venne raffigurato in molte altre carte, sempre come parte di Boote, e non divenne mai una costellazione indipendente.\nIl Menalo \u00e8 una montagna dell'Arcadia, una regione del Peloponneso centrale, che prende il nome da un personaggio della mitologia greca. Secondo alcuni mitologi Menalo era il figlio primogenito di Licaone, re d'Arcadia; era quindi fratello di Callisto e zio di suo figlio Arcade, raffigurato nella costellazione di Boote. Altri, invece, ritengono che fosse figlio di Arcade e quindi nipote di Callisto. Qualunque sia la versione, Menalo dette il proprio nome sia ad un monte dell'Arcadia che alla citt\u00e0 da lui fondata, Maenalon (l'odierna Mainalos).\nIl Monte Menalo era sacro al dio Pan, il quale lo frequentava spesso. Ovidio, nelle sue \"Metamorfosi\", dice che era pieno di bestie selvatiche ed era una delle zone di caccia preferite di Diana e del suo seguito, Callisto compresa. Secondo Ovidio Menalo era nipote di Callisto e non dette il proprio nome al monte, che gi\u00e0 si chiamava cos\u00ec. \nIl Monte Menalo \u00e8 citato in molte opere, tra cui una di Haward Philps Lovecraft intitolata \"l'albero\"."}
{"id": "2457534", "revid": "2039709", "url": "https://it.wikipedia.org/wiki?curid=2457534", "title": "Picanha", "text": "La Picanha \u00e8 un taglio di carne tipico della cucina brasiliana, corrispondente al \"codone di manzo\" o \"punta di sottofesa\".\nSi tratta di un taglio di peso massimo 1 kg - 1.1 kg, dalla forma triangolare. Su uno dei due lati \u00e8 presente un caratteristico strato di grasso spesso un centimetro.\nUtilizzi.\nViene utilizzato per la preparazione del churrasco, la tradizionale grigliata sudamericana. La particolarit\u00e0 di questa preparazione \u00e8 costituita dalla cottura diretta al calore della brace, con la carne posta per\u00f2 a una certa altezza, tra i 15 e i 60 cm. Le carni vengono grigliate direttamente sulla \"grelha\", oppure preparate su uno \"spiedone\" a sezione piatta o a V. Durante la cottura il grasso, sciogliendosi, fornisce il sapore caratteristico. Un'altra particolarit\u00e0 del churrasco \u00e8 la preparazione delle carni rosse per la cottura, che avviene solo con sale grosso (eventualmente macinato, ma sempre grossolanamente).\nLa picanha pu\u00f2 essere cotta al calore diretto sullo spiedone, tagliata in tre o quattro grosse fette ripiegate con il grasso all'esterno. In questo caso occorre rivoltarla spesso e regolarmente per evitare che il grasso coli in quantit\u00e0 eccessiva. La preparazione viene affettata solo nella sua parte esterna e servita, mentre la parte rimanente sullo spiedo viene rimessa in cottura. In alternativa, il taglio pu\u00f2 essere arrostito (\"asado\") a 40 cm dalla brace, iniziando dal lato senza grasso, per una certa durata, indicativamente 40 - 45 minuti.\nMentre il churrasco prevede l'impiego di una grande variet\u00e0 di carni rosse e bianche e di salsicce, la picanha ne \u00e8 senza dubbio la protagonista."}
{"id": "2457539", "revid": "122794058", "url": "https://it.wikipedia.org/wiki?curid=2457539", "title": "Renzo Pezzani", "text": "Biografia.\nDopo aver ottenuto il diploma di maestro elementare, agli inizi degli anni venti divenne insegnante e inizi\u00f2 a scrivere.\nFond\u00f2 la rivista \"Difesa artistica\", collabor\u00f2 anche con altre riviste quali il \"Giornale del Balilla\", \"Cuor d'Oro\" e \"Corriere dei Piccoli\". Nella sua copiosa produzione numerosi sono i volumi di letture per bambini e per le scuole elementari, poesie in lingua e in dialetto parmigiano, testi per opere musicali. Tradusse dal francese il romanzo \"Il segno sulle mani (Le signe sur les mains)\" dello scrittore cattolico \u00c9mile Baumann (1868-1951).\nNel 1926 abbandon\u00f2 l'insegnamento per disagi nati da questioni politiche.\n\u00c8 tumulato a Parma, presso il cimitero della Villetta.\nOpere.\nNota: l'elenco non \u00e8 completo. \nRiconoscimenti.\nDiversi istituti scolastici portano il nome del poeta, tra questi la scuola elementare \"Renzo Pezzani\" di San Lazzaro di Savena (BO), la scuola primaria \"Renzo Pezzani\" di Via Giovanni XXIII a Lodi, l'Istituto comprensivo (scuola primaria e secondaria) \"Renzo Pezzani\" di via Martinengo a Milano, l'omonima scuola elementare di via Tor De Schiavi di Roma, quella primaria di via Puccini a Parma, quella primaria di via Wibicky a Reggio Emilia."}
{"id": "2457540", "revid": "767487", "url": "https://it.wikipedia.org/wiki?curid=2457540", "title": "Mosca Boreale", "text": "La Mosca Boreale (Musca Borealis in latino) \u00e8 una costellazione obsoleta dalla storia piuttosto tormentata. Situata subito a nord dell'Ariete, fu introdotta su un globo celeste del 1612 dall'olandese Petrus Plancius con il nome di Ape (\"Apis\"). L'astronomo tedesco Jakob Bartsch ne cambi\u00f2 il nome in Vespa (\"Vespa\") su una sua mappa del 1624. Johannes Hevelius la rinomin\u00f2 Mosca (\"Musca\") sul suo \"Firmamentum Sobiescianum\" del 1690. Poco dopo divenne nota come Mosca Boreale per distinguerla da una costellazione del cielo australe gi\u00e0 esistente che raffigurava lo stesso insetto. Alla fine, tuttavia, la Mosca Boreale venne dimenticata dagli astronomi. Per complicare ancora la situazione, nel 1674 il francese Ignace-Gaston Pardies compose con le stesse stelle il Giglio (\"Lilium\"), emblema di Francia, anch'esso di poca durata."}
{"id": "2457543", "revid": "124123", "url": "https://it.wikipedia.org/wiki?curid=2457543", "title": "Zhu Xi", "text": "Biografia.\nZhu Xi fu un filosofo di ispirazione confuciana, divenne una figura guida della Scuola dei principi e il razionalista pi\u00f9 influente del neoconfucianesimo in Cina durante la dinastia Song. Contribu\u00ec allo sviluppo della filosofia cinese, alla codifica del canone confuciano, all'investigazione delle cose (\"gewu\"), e alla sintesi di tutti i concetti fondamentali del confucianesimo.\nNacque in una famiglia di burocrati, altern\u00f2 momenti di studio svolti in condizioni solitarie a periodi di vita pubblica. Uomo di grande cultura oltrech\u00e9 filologo importante, si dedic\u00f2 anche all'attivit\u00e0 di storico.\nZhu Xi e i suoi studenti codificarono quello che oggi \u00e8 considerato il canone confucianista dei Classici cinesi:\nI Quattro libri:\nI Cinque classici:\nZhu Xi ha scritto numerosi commentari di questi classici. Queste opere ed i suoi insegnamenti erano considerati non ortodossi e pertanto non furono diffusi durante la vita del loro autore."}
{"id": "2457547", "revid": "287204", "url": "https://it.wikipedia.org/wiki?curid=2457547", "title": "Pavol Orsz\u00e1gh Hviezdoslav", "text": "Gli studiosi di letteratura lo considerano uno dei pi\u00f9 importanti poeti slovacchi di tutti i tempi. In origine, fece ricorso ad uno stile letterario tradizionale, ma successivamente fu influenzato dai poeti parnassiani e dal modernismo.\nNome.\nIl suo nome alla nascita era Pavol Orsz\u00e1gh - la madre era slovacca, mentre il padre era di etnia magiara. Hviezdoslav, cognome slavo che coni\u00f2 per s\u00e9, che significa all'incirca \"celebrare le stelle\" divenne il suo pseudonimo dal 1875. Precedentemente aveva adottato lo pseudonimo di \"Jozef Zbransk\u00fd\".\nBiografia.\nSuo padre era un nobile impoverito, sicch\u00e9 anche Pavol dovette lavorare nei campi.\nHviezdoslav studi\u00f2 nei licei di Miskolc e di Ke\u017emarok. Dopo aver ottenuto il diploma nel 1870, si iscrisse alla facolt\u00e0 di giurisprudenza di Pre\u0161ov, dove nel 1871 partecip\u00f2 alla preparazione dell\"Almanach Napred\" (Almanacco \"Avanti\"), che segna l'inizio di una nuova generazione nella letteratura slovacca.\nOttenne successivamente un incarico presso il tribunale di Doln\u00fd Kub\u00edn. Esercit\u00f2 la professione di avvocato fra il 1875 e il 1899 a N\u00e1mestovo e poi nuovamente a Doln\u00fd Kub\u00edn.\nNel 1918 era un membro dell'Assemblea Nazionale Rivoluzionaria (governo provvisorio, poi parlamento) a Praga e dal 1919-1920 divenne deputato al parlamento cecoslovacco.\nNel 1919 fu nominato presidente della rinata Matica slovensk\u00e1, la pi\u00f9 importante accademia slovacca.\nNel 1954, a Doln\u00fd Kub\u00edn fu istituito un museo letterario a lui dedicato e da allora si svolge un festival di recitatori amatoriali.\nPresidenza della Matica slovensk\u00e1.\nLa Matica slovensk\u00e1 \u00e8 la pi\u00f9 importante istituzione culturale slovacca. Durante gli anni della magiarizzazione portata avanti dal governo del Regno di Ungheria la Matica mantenne vive la letteratura e l'identit\u00e0 nazionale slovacche. Le autorit\u00e0 ungheresi chiusero la Matica e ne confiscarono le propriet\u00e0 nel 1875. La Matica fu ristabilita dopo l'indipendenza cecoslovacca nel 1919. A Hviezdoslav tocc\u00f2 l'onore di esserne nominato presidente e durante il suo proficuo mandato, la Matica si diffuse e crebbe.\nOpere.\nCon il suggestivo pseudonimo di Hviezdoslav, fu un prolifico scrittore e un attivo traduttore. \nLe sue prime opere le scrisse sia in ungherese sia in slovacco, dal 1870 per\u00f2 decise di scrivere solo in slovacco.\nIntrodusse il verso sillabico tonico nella poesia slovacca. Fu uno dei principali esponenti del realismo slovacco. Le sue opere sono caratterizzate dall'ampio ricorso ai neologismi e sono di conseguenza piuttosto difficili da tradurre.\nArricch\u00ec la letteratura slovacca con circa quindici volumi di poesie originali e con molte traduzioni di classici. Era il poeta laureato della Slovacchia.\nNel loro intimismo e attraverso una pacata riflessione, le opere di Hviezdoslav richiamano i valori umani universali, rievocano le vicende storiche dell'umanit\u00e0 e descrivono la situazione politica e sociale degli slovacchi.\nRiflessioni poetiche.\nCominci\u00f2 a comporre poesie - inizialmente in ungherese - mentre era studente a Miskolc e a Ke\u017emarok. La sua prima raccolta di poesie, \"B\u00e1snick\u00e9 prviesienky Jozefa Zbransk\u00e9ho\" (\"Primizie poetiche di Jozef Zbransk\u00fd\"), fu pubblicata nel 1868. Con essa introdusse il verso sillabico-tonico nella letteratura slovacca.\nUn ridestato sentimento nazionale slovacco fu alla base della sua risoluzione di scrivere in slovacco, ma l'inclinazione verso il realismo gli alien\u00f2 i favori della precedente generazione poetica.\nFra le pi\u00f9 importanti raccolte dell'et\u00e0 matura si trovano:\nComposizioni epiche.\nLe composizioni epiche hanno come soggetto la nativa regione di Orava ed elementi biblici, di cui si serv\u00ec per commentare allegoricamente la situazione della nazione slovacca:\nTraduzioni.\nHviezdoslav tradusse in slovacco le opere di vari scrittori russi, inglesi, tedeschi, ungheresi e polacchi, tra i quali Goethe, Schiller, Mickiewicz, Pu\u0161kin, Shakespeare, Slowacki, Arany, Pet\u0151fi, Lermontov e Mad\u00e1ch."}
{"id": "2457554", "revid": "287204", "url": "https://it.wikipedia.org/wiki?curid=2457554", "title": "Imre Madach", "text": ""}
{"id": "2457559", "revid": "76963", "url": "https://it.wikipedia.org/wiki?curid=2457559", "title": "Terence Davies", "text": "Biografia.\nDavies nasce e cresce a Liverpool, in una numerosa famiglia della classe operaia. \nDopo aver lavorato dieci anni come commesso in un'agenzia di spedizioni e come ragioniere in uno studio contabile, nel 1971 entra nella Coventry School of Drama, dove scrive e dirige il suo primo cortometraggio, \"Children\", finanziato dal Production Board del British Film Institute. Entrato poi alla National Film School, realizza come film di diploma \"Madonna and Child\" (1980). Con il successivo \"Death and Transfiguration\" (1983) conclude quella che viene poi presentata nei festival cinematografici internazionali come \"The Terence Davies Trilogy\" (1984).\nNel 1988 scrive e dirige il suo primo lungometraggio, \"Voci lontane... sempre presenti\" (\"Distant Voices, Still Lives\"), vincitore del Pardo d'oro al Festival di Locarno e del premio FIPRESCI al 41\u00ba Festival di Cannes, nella Quinzaine des R\u00e9alisateurs.\nSeguono \"Il lungo giorno finisce\" (\"The Long Day Closes\") (1992), \"Serenata alla luna\" (\"The Neon Bible\") (1995), tratto da un romanzo di John Kennedy Toole, entrambi in concorso al Festival di Cannes, e \"La casa della gioia\" (\"The House of Mirth\") (2000), tratto da un romanzo di Edith Wharton.\nPassano otto anni prima che Davies presenti la sua successiva opera cinematografica, \"Of Time and the City\", documentario sulla sua citt\u00e0 natale, presentato come proiezione speciale nella selezione ufficiale del Festival di Cannes 2008.\nNel 2011 realizza \"Il profondo mare azzurro\", trasposizione dell'omonima opera teatrale di Terence Rattigan."}
{"id": "2457563", "revid": "24443", "url": "https://it.wikipedia.org/wiki?curid=2457563", "title": "Wei\u00dfkugel", "text": ""}
{"id": "2457567", "revid": "196390", "url": "https://it.wikipedia.org/wiki?curid=2457567", "title": "Ferrovia La Spezia Centrale-Arsenale", "text": ""}
{"id": "2457568", "revid": "287204", "url": "https://it.wikipedia.org/wiki?curid=2457568", "title": "L'occhio di Dio", "text": "L'occhio di Dio (in inglese \"The Eye of God\"), scritto da Paul Doherty con lo pseudonimo di C.L. Grace, \u00e8 il secondo della serie di romanzi gialli, ambientati nella Canterbury del XV secolo, nei quali le indagini sono svolte dal medico-farmacista Kathryn Swinbrooke. La prima edizione italiana di questo romanzo \u00e8 uscita nel 2004 come n. 1038 della collana I Classici del Giallo Mondadori.\nTrama.\nLa sconfitta dell'esercito dei Lancaster nella battaglia di Barnet il giorno di Pasqua del 1471 riporta sul trono di Inghilterra Edoardo IV del casato degli York. Le truppe sconfitte, fedeli ad Enrico VI, erano guidate da Richard Neville, conte di Warwick, affiancato dal fratello John, marchese di Montagu, dal duca di Exeter e dal conte di Oxford.\nPoco prima dell'inizio della battaglia Richard Neville ha occasione di incontrare l'irlandese Colum Murtagh, inviato dell'esercito York, che gli chiede di arrendersi in cambio della clemenza del re. Il conte di Warwick rifiuta l'offerta, trova la morte in battaglia e lascia un mistero irrisolto: la scomparsa di un prezioso gioiello, \"l'occhio di Dio\", che era stato visto da Murtagh indosso al collo di Neville.\nTre mesi dopo la battaglia, Kathryn Swinbrooke, medico e speziale, e Colum Murtagh, reggente della citt\u00e0 di Cambridge, sono invitati dal re Edoardo alla Torre di Londra. La richiesta del re \u00e8 di svolgere delle indagini al castello di Cambridge per chiarire il mistero legato alla scomparsa dell\"occhio di Dio\". Al termine dell'incontro, il fratello del re, Riccardo duca di Gloucester, conduce i due ospiti alla \"Casa dei Segreti\", dove ha modo di fornire altri dettagli sulla vicenda del gioiello scomparso.\nAl termine della battaglia di Barnet alcuni cavalieri di Warwick erano riusciti a fuggire, forse portando con s\u00e9 l\"'occhio di Dio\", fra questi Robert Brandon ed il capitano Reginald Moresby. Le notizie di Riccardo sembrano indicare che entrambi i cavalieri siano morti: Moresby ucciso da banditi, mentre Brandon, imprigionato al castello di Cambridge, aveva trovato la morte per malattia.\nPrima tappa delle indagini sar\u00e0 il castello di Cambridge, ove Swinbrooke e Murtagh incontrano il governatore e gli altri ufficiali della fortezza, questi per\u00f2 non sono in grado di fornire utili informazioni n\u00e9 sul gioiello scomparso, n\u00e9 sulle vicende che hanno condotto Brandon alla morte.\nFatti e personaggi storici citati.\nRe Edoardo IV di York, sua moglie Elisabetta Woodville, la guerra delle due rose, la battaglia di Barnet."}
{"id": "2457569", "revid": "599013", "url": "https://it.wikipedia.org/wiki?curid=2457569", "title": "Hendrik van Blijenburgh", "text": ""}
{"id": "2457570", "revid": "599013", "url": "https://it.wikipedia.org/wiki?curid=2457570", "title": "Cyrille Verbrugge", "text": ""}
{"id": "2457571", "revid": "599013", "url": "https://it.wikipedia.org/wiki?curid=2457571", "title": "Carlo Gandini (schermidore)", "text": ""}
{"id": "2457572", "revid": "599013", "url": "https://it.wikipedia.org/wiki?curid=2457572", "title": "Ioannis Raisis", "text": ""}
{"id": "2457573", "revid": "1602064", "url": "https://it.wikipedia.org/wiki?curid=2457573", "title": "Federico Cesarano (schermidore 1886)", "text": "Carriera.\n\u00c8 stato il vincitore di una medaglia di bronzo nella sciabola individuale ai giochi intermedi di Atene del 1906 (non riconosciuti dal CIO) e di una medaglia d'oro nella sciabola a squadre (con Baldo Baldi, Francesco Gargano, Aldo Nadi. Nedo Nadi, Oreste Puliti, Giorgio Santelli e Dino Urbani) ai Giochi olimpici di .\n\u00c8 stato sepolto al Cimitero Maggiore di Milano, ove i suoi resti sono in seguito stati tumulati in una celletta."}
{"id": "2457574", "revid": "599013", "url": "https://it.wikipedia.org/wiki?curid=2457574", "title": "George van Rossem", "text": ""}
{"id": "2457575", "revid": "161374", "url": "https://it.wikipedia.org/wiki?curid=2457575", "title": "Dipartimento di Stato USA", "text": ""}
{"id": "2457576", "revid": "161374", "url": "https://it.wikipedia.org/wiki?curid=2457576", "title": "United States Department of State", "text": ""}
{"id": "2457578", "revid": "256896", "url": "https://it.wikipedia.org/wiki?curid=2457578", "title": "Department of Homeland Security", "text": ""}
{"id": "2457583", "revid": "287204", "url": "https://it.wikipedia.org/wiki?curid=2457583", "title": "William Grenfell", "text": "Fu eletto alla Camera dei comuni tra il 1880 ed il 1905, prima con il Partito Liberale e poi con il Partito Conservatore, rappresentando il collegio di Salisbury e quello di Wycombe, dopodich\u00e9 fu elevato alla Camera dei lord."}
{"id": "2457585", "revid": "599013", "url": "https://it.wikipedia.org/wiki?curid=2457585", "title": "Cosmo Duff-Gordon", "text": "Biografia.\nSir Cosmo Edmund Duff Gordon, 5\u00b0 baronetto di Halkin, era figlio di Cosmo Lewis Duff Gordon e di Anna Maria Antrobus. Fu un proprietario terriero scozzese e noto sportivo. Rappresent\u00f2 la Gran Bretagna ai Giochi Olimpici del 1906, dove vinse la medaglia d'argento nella spada a squadre, e ai Giochi Olimpici del 1908.\nDuff Gordon fu uno dei fondatori della \"London Fencing League\", membro del \"Bath Club\" e del \"Royal Automobile Club\".\nQuinto baronetto di Halkin, il titolo gli derivava da una licenza reale conferita a un suo prozio nel 1813 come riconoscimento del suo aiuto alla Corona durante la guerra d'indipendenza spagnola. Nel 1772, la sua famiglia aveva fondato in Spagna le cantine di sherry Duff Gordon.\nNel 1900, Cosmo Duff Gordon spos\u00f2 una nota stilista di moda, nota come \"Lucile\", nata Lucy Christiana Sutherland che, da quel momento, firmer\u00e0 i suoi lavori di costumista teatrale (e poi cinematografica) come Lady Duff Gordon. Il matrimonio mise in subbuglio l'alta societ\u00e0 londinese, perch\u00e9 la moglie era una divorziata.\nRMS \"Titanic\".\nI due, insieme alla loro segretaria Laura Francatelli, furono nel 1912 tra i sopravvissuti al naufragio del RMS \"Titanic\". Moltissime tra le donne che viaggiavano in terza classe non riuscirono a raggiungere il ponte dove si trovavano le lance di salvataggio e perirono nel naufragio. Il fatto che Duff Gordon fosse uno degli uomini che viaggiavano in prima classe che si salvarono, nonostante il comandante Smith avesse ordinato di seguire il \"Prima donne e bambini\", provoc\u00f2 - al rientro dei superstiti - una serie di voci e pettegolezzi sul fatto che Duff Gordon avesse corrotto l'equipaggio della sua lancia di salvataggio. La commissione che doveva indagare sul disastro lo liber\u00f2 da ogni accusa.\nMorte.\nCosmo Duff Gordon mor\u00ec per cause naturali il 20 aprile 1931. Fu sepolto al cimitero di Brookwood, vicino a Woking, nel Surrey in Inghilterra."}
{"id": "2457587", "revid": "599013", "url": "https://it.wikipedia.org/wiki?curid=2457587", "title": "Charles Newton Robinson", "text": ""}
{"id": "2457588", "revid": "599013", "url": "https://it.wikipedia.org/wiki?curid=2457588", "title": "Constant Cloquet", "text": ""}
{"id": "2457589", "revid": "599013", "url": "https://it.wikipedia.org/wiki?curid=2457589", "title": "Edmond Crahay", "text": ""}
{"id": "2457590", "revid": "599013", "url": "https://it.wikipedia.org/wiki?curid=2457590", "title": "Jakob Erckrath de Bary", "text": "Partecip\u00f2 alle Olimpiadi del 1908 a Londra non riuscendo a salire sul podio. \nAnche quattro anni pi\u00f9 tardi prese parte alle Olimpiadi nella squadra sciabola, ma anche qui non riusc\u00ec a salire sul podio.\nJacob Erckrath \u00e8 stato il primo presidente del Club Scherma Offenbach dal 1893 al 1921.\nNel 1911 fu il cofondato della Federazione Tedesca Scherma e suo presidente fino al 1925. \nInoltre, de Bary nel 1913 \u00e8 stato uno dei padrini della Federazione internazionale della scherma."}
{"id": "2457592", "revid": "599013", "url": "https://it.wikipedia.org/wiki?curid=2457592", "title": "August Petri", "text": ""}
{"id": "2457593", "revid": "599013", "url": "https://it.wikipedia.org/wiki?curid=2457593", "title": "Emil Sch\u00f6n", "text": ""}
{"id": "2457595", "revid": "105075533", "url": "https://it.wikipedia.org/wiki?curid=2457595", "title": "Menelaos Sakorafos", "text": ""}
{"id": "2457596", "revid": "599013", "url": "https://it.wikipedia.org/wiki?curid=2457596", "title": "Khristos Zorbas", "text": ""}
{"id": "2457598", "revid": "47767", "url": "https://it.wikipedia.org/wiki?curid=2457598", "title": "Triantafyllos Kordogiann\u012bs", "text": ""}
{"id": "2457600", "revid": "599013", "url": "https://it.wikipedia.org/wiki?curid=2457600", "title": "James Melvill van Carnb\u00e9e", "text": ""}
{"id": "2457601", "revid": "599013", "url": "https://it.wikipedia.org/wiki?curid=2457601", "title": "Johannes Osten", "text": ""}
{"id": "2457602", "revid": "767487", "url": "https://it.wikipedia.org/wiki?curid=2457602", "title": "Maurits van L\u00f6ben Sels", "text": ""}
{"id": "2457606", "revid": "339392", "url": "https://it.wikipedia.org/wiki?curid=2457606", "title": "Guru Guru, girotondo nella magia", "text": ""}
{"id": "2457612", "revid": "138642", "url": "https://it.wikipedia.org/wiki?curid=2457612", "title": "Convenzione Europea per la salvaguardia dei diritti dell'uomo e delle libert\u00e0 fondamentali", "text": ""}
{"id": "2457614", "revid": "984922", "url": "https://it.wikipedia.org/wiki?curid=2457614", "title": "The Tommyknockers - Le creature del buio", "text": "The Tommyknockers - Le creature del buio \u00e8 una miniserie televisiva diretta da John Power del 1993, tratta dal romanzo Le creature del buio di Stephen King.\nTrama.\nRoberta \"Bobbi\" Anderson inciampa per caso nel giardino della sua tenuta in un oggetto metallico che sporge dal terreno e nei giorni seguenti Bobbi si reca pi\u00f9 volte sul posto per cercare di dissotterrarlo. Durante questi giorni sia lei che il suo anziano cane traggono grandi benefici fisici e mentali dalla vicinanza con questo oggetto e Bobbi arriva al punto di diventare quasi drogata della sua presenza.\nJim Gardner \u00e8 un poeta amante di Bobbi alle prese con problemi di alcolismo e mancanza di ispirazione, dopo l'ennesima rissa dovuta all'alcol accetta l'invito di Bobbi di andare nella sua tenuta per cercare l'ispirazione. Arrivato sul posto si rende conto che la sua amante cambia ogni giorno che passa diventando sempre pi\u00f9 distaccata. Anche gli altri abitanti del villaggio mostrano strane connessioni con l'oggetto che Bobbi ha trovato in giardino.\nJim \u00e8 l'unico immune per via di una placca metallica che gli \u00e8 stata impiantata nel cranio in seguito ad un incidente avvenuto anni prima ed \u00e8 quindi l'unico a comprendere il dramma che sta succedendo e a cercare di porvi rimedio."}
{"id": "2457616", "revid": "599013", "url": "https://it.wikipedia.org/wiki?curid=2457616", "title": "Iuliana Nucu", "text": "Gioca nel ruolo di centrale.\nCarriera.\nIuliana Nucu inizia la sua carriera nella squadra del suo paese natale, il Club Sportiv Volei 2004 Tomis Constan\u021ba, nel massimo campionato rumeno. Nel 1999 passa tra le file del Clubul Sportiv Universitar Metal Gala\u021bi, la pi\u00f9 titolata squadra rumena, anche a livello internazionale: questo connubio durer\u00e0 4 stagioni.\nNella stagione 2003-04 approda in Italia tra le file dell'Asystel Novara, in serie A1, con la quale rester\u00e0 legata per tre stagioni. In questo arco di tempo vince due supercoppe italiane, una coppa italia e una Top Teams Cup. Nel dicembre del 2004 in una partita di Champions League contro l'Az\u0259rreyl Voleybol Klubu si infortuna gravemente al Tendine di Achille e mesi dopo anche alla spalla. In seguito a questi due infortuni ritorner\u00e0 in campo in occasione della Supercoppa italiana, nell'ottobre 2005. Nella stagione 2006-07 viene ceduta al Sassuolo Volley in serie A2, dove oltre a vincere la coppa italia di categoria, conquista prontamente la promozione in serie A1. Nelle stagioni successive resta legata al club emiliano fino al 2009, per poi trasferirsi alla Robur Tiboni Urbino Volley.\nNella stagione 2010-11 viene ingaggiata dal Volley Bergamo, con il quale vince il campionato e nel 2011 la Supercoppa italiana.\nNella stagione 2012-13 passa alla neo-promossa Crema Volley, ma a seguito dei problemi finanziari della societ\u00e0, a met\u00e0 annata viene ceduta alla Dinamo Bucarest. Nel maggio 2013, poco dopo aver firmato con l'AGIL Volley, viene investita da un'auto mentre si trova in vacanza, riportando gravi lesioni agli arti inferiori, che ne mettono in pericolo la carriera e la costringono ad un lungo periodo riabilitativo.\nFa parte della nazionale rumena, ma con questa squadra non ha mai raggiunto alcun traguardo di rilievo."}
{"id": "2457619", "revid": "247222", "url": "https://it.wikipedia.org/wiki?curid=2457619", "title": "Mediterranea", "text": ""}
{"id": "2457621", "revid": "71155", "url": "https://it.wikipedia.org/wiki?curid=2457621", "title": "Convenzione europea dei diritti dell'uomo", "text": ""}
{"id": "2457625", "revid": "110157", "url": "https://it.wikipedia.org/wiki?curid=2457625", "title": "Il ladro e i cani", "text": "Il ladro e i cani (titolo originale in arabo: \u0627\u0644\u0644\u0635 \u0648\u0627\u0644\u0643\u0644\u0627\u0628, \"al-Li\u1e63\u1e63 wa al-kil\u0101b\" e in trad. francese \"Le voleur et les chiens\") \u00e8 un romanzo scritto da Naguib Mahfouz nel 1961.\nTrama.\nSaid Marhan \u00e8 un ladro che esce di prigione dopo quattro anni di detenzione. Si ritrova solo, in un mondo che non riconosce e tutto sembra rivoltarglisi contro. La moglie ha divorziato da lui e ha sposato proprio \"Alish\", l'ex complice, quello che lo denunci\u00f2 e lo fece arrestare. Said cerca di rivedere la figlia \"Sana\", ma la bambina non lo riconosce, ha paura e scappa da lui in lacrime. In questa prima parte del romanzo il protagonista, per quanto ferito nell'orgoglio e nell'onore, sembra animato dalla speranza di riacquistare un ruolo rispettabile nella societ\u00e0, per poter reclamare la figlia. Said cerca quindi il suo vecchio amico e compagno di ideali rivoluzionari in giovent\u00f9, \"Rauf\", ora affermato giornalista. La delusione \u00e8 cocente, quello che era uno studente combattivo animato da ideali di giustizia, ora abita in una grande villa protetta da guardiani; egli, abbandonate le vecchie ideologie, vive un'esistenza tra lusso e comodit\u00e0 e liquida il vecchio compagno con una misera elemosina. Said, disperato, cerca rifugio da uno sceicco sufi, \"Ali Gunaydi\", uomo saggio gi\u00e0 maestro di suo padre; Said per\u00f2 non riesce a pregare insieme a lui e le parole dello Shaykh non lo confortano; decide allora di avere giustizia tramite la vendetta, invertendo l'ordine logico delle cose: di solito sono i cani a inseguire il ladro, mentre qui \u00e8 Said il ladro, che prova a inseguire i cani traditori. Il suo primo obiettivo \u00e8 Alish che gli ha sottratto la sua famiglia. Il tentativo di ucciderlo fallisce con un tragico errore, sar\u00e0 infatti un innocente a rimetterci la vita. L'incontro con \"Nur\", prostituta dall'animo buono che ama Said e lo nasconde nella sua abitazione, non riesce a dare pace all'ex detenuto. Convinto di agire per un senso di giustizia per se stesso e per tutti gli oppressi di un sistema corrotto che non d\u00e0 speranze, l'uomo, una notte, si avvicina a Rauf mentre questi sta rientrando nella sua villa e spara, ma ancora una volta uccide un innocente, il custode. Ormai braccato, senza nemmeno pi\u00f9 l'appoggio di Nur che \u00e8 sparita, Said fugge in una notte buia e senza luna, imbocca la via del cimitero e, dopo aver sparato gli ultimi colpi, si arrende ormai indifferente a tutto e a tutti."}
{"id": "2457630", "revid": "1005847", "url": "https://it.wikipedia.org/wiki?curid=2457630", "title": "Statalizzazione delle ferrovie italiane", "text": "La statalizzazione delle ferrovie \u00e8 un periodo della storia d'Italia circoscritto dalla storiografia tra il 1903 e il 1915. Il periodo fu caratterizzato dal dibattito sull'opportunit\u00e0 o meno di rinnovare le concessioni ferroviarie di cui alla legge 27 aprile 1885 n. 3048 e, in conseguenza del suo esito e di altri avvenimenti, dall'istituzione dell\"amministrazione autonoma delle Ferrovie dello Stato\" e dai primi anni di attivit\u00e0 del nuovo ente.\nStoria.\nIl percorso legislativo.\nNel 1905 sarebbero scadute le convenzioni per l'esercizio delle ferrovie stipulate nel 1885 in favore della Societ\u00e0 Italiana per le Strade Ferrate Meridionali (Rete Adriatica), della Societ\u00e0 per le Strade Ferrate del Mediterraneo (Rete Mediterranea) e della Societ\u00e0 per le strade ferrate della Sicilia (Rete Sicula). \nNegli anni fra il 1885 ed il 1896 si era gi\u00e0 evidenziata una crisi economica del settore ferroviario e lo stato era dovuto intervenire. Perci\u00f2 nel 1899 fu nominata una commissione ministeriale d'indagine. In particolare, la commissione doveva accertare le condizioni di lavoro dei ferrovieri, dai quali provenivano le critiche pi\u00f9 forti. I lavori della commissione terminarono nel 1902 e la conclusione a cui giungevano era favorevole al rinnovo delle concessioni in essere. Il governo Zanardelli allora in carica concordava con l'idea di confermare le concessioni agli imprenditori privati. \nTuttavia, nello stesso 1902 i ferrovieri, riuniti in un potente sindacato dal 1900, la \"Federazione nazionale dei ferrovieri\", organizzarono imponenti scioperi per ottenere degli aumenti salariali; e per far cessare le manifestazioni dovette intervenire lo stato con la legge 7 luglio 1902, con cui erogava un contributo finanziario per permettere tali aumenti retributivi. Era inoltre evidente che il sistema ferroviario italiano era decisamente inadeguato. Quando, poi, il governo Zanardelli intavol\u00f2 delle trattative con le concessionarie private per il rinnovo delle convenzioni, queste non approdarono a nulla, in quanto le societ\u00e0 chiedevano che lo stato si accollasse i loro debiti pregressi, effettuasse a proprie spese il rinnovo del materiale e assumesse a proprio carico gli aumenti ai ferrovieri. In questa situazione la discussione sullo stato delle ferrovie e sul destino delle concessioni ai privati dovette essere ripresa.\nQuando nel 1903 torn\u00f2 al governo Giovanni Giolitti, decise che era necessaria la nazionalizzazione delle ferrovie. Le ragioni erano molte. Innanzitutto era ormai accertato che le tre concessionarie non erano interessate ad investire nel settore: bench\u00e9 la loro attivit\u00e0 si svolgesse in condizioni economicamente vantaggiose, non pagavano adeguatamente il personale, non effettuavano la manutenzione e non avevano alcun interesse ad introdurre miglioramenti tecnici. Inoltre, gli industriali metalmeccanici si lamentavano del fatto che le concessionarie, essendo controllate dai Rothschild di Francia e d'Austria, nonch\u00e9 dal Cr\u00e9dit Mobilier, acquistassero il materiale all'estero, danneggiando l'economia nazionale. Infine nelle intenzioni di Giolitti la nazionalizzazione delle ferrovie comportava anche il divieto del diritto di sciopero per i ferrovieri.\nNel 1904 divenne primo ministro Alessandro Fortis, seguace di Giolitti, il quale present\u00f2 un disegno di legge che seguiva le indicazioni dello statista di Dronero. Solo sul punto del diritto di sciopero se ne era discostato, in quanto si era deciso di considerare i ferrovieri dipendenti pubblici e perci\u00f2 le conseguenze sanzionatorie di uno sciopero sarebbero state pi\u00f9 miti. \nIl disegno di legge fu approvato e divenne la (chiamata legge Fortis ed entrata in vigore il 1\u00ba luglio 1905). Insieme alle sue successive integrazioni, fra cui la legge 7 luglio 1907 n. 429, diede vita all'assetto giuridico e organizzativo delle Ferrovie dello Stato.\nEsso fu mantenuto - nelle linee fondamentali - fino al 1985, e il primo decennio di esercizio della nuova azienda statale, la gestione di Riccardo Bianchi.\nLa direzione di Riccardo Bianchi.\nDirettore generale dell'azienda F.S. venne designato l'ingegnere piemontese Riccardo Bianchi, che era stato gi\u00e0 direttore generale della Rete Sicula. Questi univa alle qualit\u00e0 di tecnico di grande valore anche grande capacit\u00e0 amministrativa. Bianchi fu coadiuvato, fino al 1907, da un Comitato di amministrazione e poi da un Consiglio di amministrazione, presieduto dal Ministro dei lavori pubblici.\nL'organizzazione della nuova rete si present\u00f2 molto gravosa. Le condizioni degli impianti fissi e del materiale rotabile ereditati dalle cessate societ\u00e0 erano pessime; si rendeva necessario coordinare i regolamenti di esercizio ed unificarli, elaborare il nuovo inquadramento funzionale e disciplinare per il personale che proveniva da societ\u00e0 differenti e con differenti regolamenti.\nFu creata una direzione generale, con 13 servizi centrali e 2 ispettorati generali, con sede in Roma; alla periferia vennero istituite 8 direzioni compartimentali.\nIl problema pi\u00f9 urgente era quello del materiale di trazione e rimorchiato. All'atto della creazione delle FS, il parco locomotive a vapore era costituito di 2.664 unit\u00e0, 738 delle quali con pi\u00f9 di 30 anni di vita; le carrozze \u2014 a 2 o 3 assi \u2014 erano 6.985, anch'esse vecchie di pi\u00f9 di 30 anni; i carri merci ammontavano a 52.778, un quinto dei quali con 40 o pi\u00f9 anni di vita. Il primo provvedimento preso per fronteggiare la situazione fu, fra il 1905 ed il 1906, l'ordinativo per la costruzione di 567 locomotive, di 1.244 carrozze e 20.623 carri. Per tamponare l'emergenza vennero acquisite 50 locomotive a vapore inglesi usate di concezione antiquata ma robuste ed affidabili che costituirono poi il gruppo 380 FS.\nVennero incoraggiati gli studi sulla elettrificazione, gi\u00e0 esistente sulle linee varesine e su quelle valtellinesi.\nSotto la guida dell'ingegnere Bianchi le F.S. si misero rapidamente in grado di rispondere alle maggiori esigenze pubbliche.\nFra le altre iniziative prese, l'attivazione sulle principali linee del segnalamento semaforico (e graduale soppressione dei \"dischi girevoli\"), l'impianto delle prime cabine di Apparati Centrali Idrodinamici di manovra degli scambi e dei segnali (in sostituzione dei pi\u00f9 antichi apparati centrali Saxby ), dovuti all'ingegnere Bianchi, la creazione o l'ammodernamento di grandi stazioni per viaggiatori e per merci, costruzione di nuovo e pi\u00f9 moderno materiale rotabile (fra cui le prime carrozze a carrelli).\nLa direzione Bianchi dur\u00f2 10 anni ma poco dopo la sostituzione con l'ingegnere De Corn\u00e8, le F.S. furono coinvolte nella prima guerra mondiale (24 maggio 1915 - 4 novembre 1918). Uscite seriamente danneggiate nelle aree coinvolte dalle azioni belliche, le Ferrovie dovettero riorganizzarsi per assolvere i propri compiti, aumentati nelle dimensioni tecniche e commerciali, anche per effetto dell'acquisizione di nuove linee (ex austriache), diversamente attrezzate, e di personale con differenti regolamentazioni. L'avvento del fascismo produsse importanti cambiamenti.\nLa rete ferroviaria statale.\nLa rete ferroviaria di cui lo Stato assunse la gestione comprendeva linee gi\u00e0 della Rete Mediterranea (Compartimento Nord: 3055\u00a0km e Compartimento Sud: 3257\u00a0km), della Rete Adriatica (Compartimento Est: 3759\u00a0km) e della Rete Sicula (tutta per complessivi 1122\u00a0km), mentre restarono in comune con la Rete Adriatica alcune linee (il suo Compartimento Ovest fu riscattato nel 1906), per complessivi 11193\u00a0km.\nIl personale trasferito alla nuova azienda ammontava a 75871 unit\u00e0 in pianta stabile (44367 provenivano dalla Rete Mediterranea, 25952 dalla Rete Adriatica, 5124 dalla Rete Sicula e 428 dall'Ispettorato generale delle strade ferrate e dal Ministero dei lavori pubblici) e circa 21601 unit\u00e0 con contratti a tempo determinato (\"avventizi\")."}
{"id": "2457632", "revid": "767487", "url": "https://it.wikipedia.org/wiki?curid=2457632", "title": "Yahoo! Babel Fish", "text": "Yahoo! Babel Fish era un servizio online di traduzione automatica, originariamente creato da AltaVista, e successivamente assorbito da Yahoo!. Il servizio \u00e8 stato dismesso in favore di Bing Translator.\nOrigine del nome.\nIl nome deriva da un pesce fittizio (chiamato Pesce di Babele) che permetteva di tradurre in tempo reale tutte le lingue del mondo, descritto nel libro di Douglas Adams \"Guida galattica per gli autostoppisti\". \"Babele\" sta invece per Babilonia, l'antica citt\u00e0 mesopotamica: delle numerose lingue che vi si parlavano racconta la Bibbia.\nTraduzioni.\nLe traduzioni possibili con la lingua italiana erano:\ne inoltre dall'inglese e dal francese verso numerose altre lingue e viceversa."}
{"id": "2457638", "revid": "116733266", "url": "https://it.wikipedia.org/wiki?curid=2457638", "title": "Unified Soil Classification System", "text": "L'Unified Soil Classification System (USCS) \u00e8 un sistema di classificazione dei suoli usato in ingegneria ed in geologia, per descrivere la tessitura e la granulometria di un terreno.\nPu\u00f2 essere applicato alla maggioranza dei materiali non consolidati ed \u00e8 composto da una sigla formata da 2 lettere. \nIl sistema si divide in 2 standard a seconda che si classifichi un terreno tramite prove eseguite in laboratorio (ASTM 2487) oppure tramite osservazioni \"in situ\" (ASTM 2488).\nLettere e simboli della classificazione.\nLa classificazione \u00e8 composta da una sigla di 2 lettere: la prima fornisce un'indicazione sulla classe granulometrica predominante, mentre la seconda fornisce informazioni complementari sul terreno.\nUn terreno classificato come ad esempio GP \u00e8 una ghiaia poco selezionata, mentre ML \u00e8 un limo con basso indice liquido.\nClassificazione in laboratorio.\nLa granulometria dei terreni in laboratorio viene determinata tramite l'utilizzo di setacci in grado di separare le varie classi. \nSi definisce quindi:\nLa classificazione dei terreni fini non viene effettuata tramite setacciatura, ma tramite l'utilizzo del diagramma di plasticit\u00e0 e dei limiti di Atterberg.\nClassificazione in campagna.\nL'ASTM ha inoltre fornito alcune indicazioni utili per poter classificare speditivamente un campione in campagna.\nLe indicazioni si compongono sia di fasi osservazione qualitativa per stimare la parte pi\u00f9 grossolana dei campioni, sia di alcune semplici prove di \"manipolazione\" per stimare la presenza di materiali fini."}
{"id": "2457645", "revid": "7336", "url": "https://it.wikipedia.org/wiki?curid=2457645", "title": "Trombettisti", "text": ""}
{"id": "2457647", "revid": "125878722", "url": "https://it.wikipedia.org/wiki?curid=2457647", "title": "Engelbert Besednjak", "text": "Negli anni Venti \u00e8 stato uno dei leader della comunit\u00e0 slovena a croata in Venezia Giulia. Nel decennio successivo fu attivo insieme a Josip Vilfan tra gli antifascisti sloveni emigrati dalla Venezia Giulia. Viene considerato uno dei migliori oratori sloveni del Novecento.\nBiografia.\nNell'Impero austro-ungarico.\nEngelbert Besednjak nacque a Gorizia, in una famiglia della piccola borghesia slovena. Dopo il Ginnasio tedesco a Gorizia studi\u00f2 giurisprudenza a Vienna, dove si laure\u00f2 nel 1920. Nel 1913 divenne segretario della sezione goriziana della Lega Socialista Cristiana slovena, un gruppo di attivisti radunati attorno al sacerdote Janez Evangelist Krek, critico nei confronti del Partito Popolare Sloveno. Insieme al sacerdote Virgil \u0160\u010dek, Besednjak divent\u00f2 presto uno dei leader della Giovent\u00f9 Socialista Cristiana nel litorale austriaco. Tra il 1917 e il 1919 lavor\u00f2 come segretario personale del presidente del Partito Popolare Sloveno, Anton Koro\u0161ec.\nIn Italia.\nNel dopoguerra torn\u00f2 a Gorizia, dove divenne direttore del periodico triestino \"Edinost\" (\"Unit\u00e0\"), nel 1921 fu nominato membro del consiglio provinciale di Gorizia. Dal 1922 al 1924 diresse il settimanale \"Gori\u0161ka Stra\u017ea\" (\"Sentinella goriziana\"). Fu nei direttivi della Lega dei lavoratori agricoli sloveni e del consiglio dei Croati e Sloveni della Venezia Giulia.\nNel 1924 venne eletto al Parlamento italiano nella lista unificata dei partiti sloveni, croati e tirolesi. Besednjak divenne quindi, insieme al politico nazional-liberale Josip Vilfan - eletto nella stessa lista - il pi\u00f9 alto rappresentante del mezzo milione di sloveni e croati che vivevano in Italia. Consolid\u00f2 rapidamente la propria notoriet\u00e0 grazie alle appassionate difese delle minoranze slave contro l'italianizzazione voluta dal fascismo. Nonostante le critiche al regime, ribad\u00ec comunque la sua fedelt\u00e0 politica allo stato italiano. Non partecip\u00f2 alla secessione dell'Aventino, ma continu\u00f2 a svolgere il suo lavoro parlamentare fino al 1929.\nI suoi discorsi parlamentari in difesa dei diritti delle minoranze (e dei diritti umani in generale) divennero presto famosi tra gli sloveni e i croati e furono pubblicati dal quotidiano \"Gori\u0161ka stra\u017ea\". I suoi discorsi pi\u00f9 famosi erano rivolti contro la riforma scolastica che imponeva l'italiano come sola lingua di insegnamento in tutta Italia. Nel suo ultimo discorso pronunciato alla Camera dei deputati, dichiar\u00f2 che dopo l'abolizione delle scuole croate e slovene, ogni famiglia jugoslava in Italia sarebbe diventata essa stessa una scuola.\nIn esilio.\nNel 1929 Besednjak emigr\u00f2 in Argentina, ma gi\u00e0 l'anno successivo ritorn\u00f2 in Europa per lavorare al Congresso delle Minoranze Etniche Europee di Vienna, di cui fu vicepresidente. In seguito si stabil\u00ec nel Regno di Jugoslavia, a Belgrado. Nel periodo tra le due guerre lavor\u00f2 nel Partito Popolare a supporto della fazione centrista guidata dal politico cristiano-democratico Andrej Gosar. Dopo il 1935, quando il partito decise di supportare il governo conservatore guidato da Milan Stojadinovi\u0107, Besednjak si fece sempre pi\u00f9 critico della sua linea.\nPass\u00f2 gli anni della Seconda guerra mondiale a Belgrado, dove non si un\u00ec a nessuna fazione politica in lotta contro l'occupazione tedesca. Inizialmente si tenne a distanza sia dai partigiani sia dalle milizie collaborazioniste. Dopo il 1943 inizi\u00f2 a collaborare con il cosiddetto \"centro cattolico\" guidato da Jakob \u0160olar e Andrej Gosar nella provincia di Lubliana e da Virgil \u0160\u010dek nella Venezia Giulia, nel tentativo di bilanciare il Fronte di liberazione del popolo sloveno di orientamento comunista e le varie forze anti-comuniste. Dopo il 1944 si avvicin\u00f2 al movimento partigiano di Tito, ritenendo il movimento comunista l'unico in grado di realizzare l'annessione del litorale sloveno e dell'Istria alla Jugoslavia e di tenere unito un paese etnicamente cos\u00ec ricco.\nRitorno in Venezia Giulia.\nCon il Trattato di Parigi del 1947 la penisola istriana e gran parte del Carso vennero annessi alla Repubblica Socialista Federale di Jugoslavia. Gorizia e la Venezia Giulia rimasero parte dell'Italia, mentre Trieste e l'area circostante furono inclusi nel Territorio Libero di Trieste, amministrato dagli alleati. Nel 1950 Besednjak si stabil\u00ec a Trieste, dove collabor\u00f2 alla fondazione dell'Unione Sociale Slovena Cristiana, che in seguito si fuse con altri partiti conservatori nell'Unione Slovena. Dopo l'annessione \"de facto\" della zona A del Territorio Libero di Trieste all'Italia nel 1954, si ritir\u00f2 dalla vita pubblica. Alla fine degli anni cinquanta pubblic\u00f2 un libro di memorie dedicato all'amico e collaboratore Virgil \u0160\u010dek, che resta ancora oggi una delle fonti pi\u00f9 importanti per la storia dei movimenti politici sloveni e croati nel Regno d'Italia.\nEngelbert Besednjak mor\u00ec a Trieste nel 1968."}
{"id": "2457648", "revid": "339392", "url": "https://it.wikipedia.org/wiki?curid=2457648", "title": "Riscatto delle ferrovie", "text": ""}
{"id": "2457649", "revid": "1573940", "url": "https://it.wikipedia.org/wiki?curid=2457649", "title": "Oratorio di Santa Croce (Ardara)", "text": "L'oratorio di Santa Croce \u00e8 un edificio di culto che si trova ad Ardara, in provincia di Sassari.\nStoria e descrizione.\nL'attuale chiesa di Santa Croce fu costruita in stile neo-medievale nel 1898 su disegno e direzione di Domenico Cialdani, assistente dell'Ufficio regionale per la conservazione dei monumenti.\nLa chiesa ha una pianta rettangolare, con i lati corti di lunghezza pari a 9,45 metri e quelli longitudinali a circa 17,45 (misure esterne). Longitudinalmente si compone di due corpi: navata e presbiterio aventi altezze differenti, in quanto quest'ultimo venne aggiunto in un secondo momento.\nAl di sopra del portale di ingresso, in facciata, \u00e8 presente una bifora centinata al di sopra della quale \u00e8 presente un medaglione scolpito a rilievo, con le lettere IHS sormontate da una croce.\nSul lato longitudinale sud \u00e8 presente una porta sormontata da arco ogivale sormontato e racchiuso entro una cuspide.\nQuasi nello stesso sito esisteva un pi\u00f9 antico oratorio di Santa Croce (XVI-XVII sec.), andato distrutto tra la fine del XVIII e il primo decennio del XIX secolo.\nQui aveva sede l'antica \"cunfraria de Santa Rughe\" (confraternita della Santa Croce)."}
{"id": "2457650", "revid": "6923", "url": "https://it.wikipedia.org/wiki?curid=2457650", "title": "Metro di Yokohama", "text": ""}
{"id": "2457651", "revid": "108559", "url": "https://it.wikipedia.org/wiki?curid=2457651", "title": "Nicolas Oudinot", "text": ""}
{"id": "2457653", "revid": "108559", "url": "https://it.wikipedia.org/wiki?curid=2457653", "title": "Friedrich Wilhelm Freiherr von B\u00fclow", "text": ""}
{"id": "2457657", "revid": "287204", "url": "https://it.wikipedia.org/wiki?curid=2457657", "title": "Maest\u00e0 (Masaccio)", "text": "La maternit\u00e0 di Masaccio (Madonna in trono col Bambino e quattro angeli) \u00e8 il pannello centrale del \"polittico di Pisa\", del 1426. L'opera misura 135,50x73 cm, \u00e8 una tempera su tavola a fondo oro ed \u00e8 conservata alla National Gallery di Londra.\nStoria.\nDestinato alla chiesa del Carmine per la cappella del notaio ser Giuliano di Colino degli Scarsi da San Giusto, il polittico di Pisa \u00e8 l'opera meglio documentata di Masaccio, grazie a un committente particolarmente preciso, che annot\u00f2 tutti i pagamenti e i solleciti fatti al pittore. \nIl 19 febbraio 1426 l'artista era a Pisa a siglare il contratto e, dopo vari solleciti e richieste a impegnarsi in esclusiva all'opera, il 26 dicembre Masaccio riceveva il saldo per l'opera. \nEntro il 1568 Giorgio Vasari lo vide e lo descrisse nella seconda edizione de le Vite. Nel corso del XVII o XVIII secolo venne rimosso dall'altare, smembrato e disperso.\nIl pannello centrale venne riscoperto solo nel 1907 da Bernard Berenson in una collezione privata inglese e l'evento rappresent\u00f2 il culmine di una campagna di ricerca che aveva visto gli studiosi dell'artista impegnati per decenni. Nel 1916 venne acquistato dal museo londinese con il contributo di The Art Fund.\nDescrizione.\nL'opera venne chiaramente descritta da Vasari, facilitando cos\u00ec il riconoscimento del 1907. La Madonna in trono (una \"Maest\u00e0\"), tiene in braccio il Bambino, reggendolo con la mano sinistra, mentre con la destra gli porge un grappolo d'uva, simbolo dell'Eucaristia, presente anche nel \"Trittico di San Giovenale\" (1422). Il Bambino con una manina tocca il frutto e con l'altra porta gli acini alla bocca, succhiandosi anche le dita. La sua aureola \u00e8 disegnata in prospettiva. La Madonna indossa un magnifico mantello azzurro con orlo dorato. Il maestoso trono \u00e8 ricco di dettagli architettonici, come le colonnine in pietra e le cornici \"all'antica\": la sua struttura cos\u00ec pienamente rinascimentale stona con la cuspide goticheggiante dell'arco del pannello. \nAttorno a esso si dispongono quattro angeli: due oranti ai lati, in parte nascosti dalla spalliera, e due musicanti in basso, seduti davanti all'alto zoccolo del trono. Questi ultimi due hanno ali d'uccello e suonano due liuti: uno sembra cantare, mentre l'altro, come scrisse il Vasari, \"porge con attenzione l'orecchio all'armonia di quel suono\". \nIl formato del dipinto \u00e8 piuttosto insolito, pi\u00f9 alto e stretto del normale, ed ha subito un taglio ai lati, ma non si sa se di pochi centimetri o di una porzione pi\u00f9 grande. Shearman ipotizz\u00f2 che l'alone sui gradini in basso a sinistra del trono fosse l'ombra di un altro angelo, o di una figura. Forse lo era dell'elemento che separava il pannello attiguo fanulo (un pilastrino o colonna) o forse era una proiezione che unificava lo spazio con il pannello successivo.\nStile.\nL'effetto d'insieme del dipinto \u00e8 monumentale, come le figure principali improntate a una massiccia statuariet\u00e0, attenuata dai gesti e le espressioni tratte dalla quotidianit\u00e0: entrambi gli elementi rivelano un'influenza di Donatello, che proprio in quegli anni lavorava a Pisa con Michelozzo e che in un'occasione si incaric\u00f2 anche di riscuotere un pagamento per conto dell'amico pittore. L'illuminazione, pi\u00f9 che il disegno di contorno, definisce la forma plastica delle figure, facendole assomigliare a voluminose sculture. \nIl manto della Madonna \u00e8 composto da pieghe realistiche, che modellano il volume delle gambe e del busto, e contrastano con la dolce fragilit\u00e0 del viso. Il Bambino \u00e8 paffuto e dai gesti infantili, ma il volto appare pensoso, sospeso probabilmente al significato premonitore dell'uva eucaristica. L'opera assomiglia alla \"Madonna Hildburgh\" di Donatello o copia della sua bottega (oggi al Victoria and Albert Museum) e colpisce in entrambe le opere il difficile scorcio dei liuti, quasi fosse stata una gara di virtuosismo dei due artisti. \nColpisce la precisione della luce che taglia lo schienale del trono e lascia in ombra gran parte del volto della Madonna, forse per la prima volta nell'arte italiana."}
{"id": "2457658", "revid": "36426", "url": "https://it.wikipedia.org/wiki?curid=2457658", "title": "Madonna in trono con Bambino (Masaccio)", "text": ""}
{"id": "2457661", "revid": "12582", "url": "https://it.wikipedia.org/wiki?curid=2457661", "title": "Iolei", "text": ""}
{"id": "2457662", "revid": "1410376", "url": "https://it.wikipedia.org/wiki?curid=2457662", "title": "Giovanni Miozzi", "text": "Geometra libero professionista, da anni collabora con l'azienda di famiglia nell'attivit\u00e0 imprenditoriale. Inizia la sua attivit\u00e0 politica nelle file di Alleanza Nazionale, divenuta nel 2009 Popolo della Libert\u00e0. Dal 2006 \u00e8 Sindaco di Isola della Scala, suo paese di origine, dopo esserne stato per cinque anni assessore ai lavori pubblici, e dal 2007 \u00e8 Vice Presidente della Societ\u00e0 Acque Veronesi.\nIn occasione delle elezioni amministrative del 2009 \u00e8 eletto al primo turno presidente della Provincia di Verona col sostegno di Popolo della Libert\u00e0 e Lega Nord.\nNel dicembre 2013 riceve un avviso di garanzia per l'assunzione sospetta di un dirigente della casa di riposo \"Benedetto Albertini\" di Isola della Scala, rinnovata pi\u00f9 volte tra il 2007 e il 2013. Nel 2019 arriva la sentenza di assoluzione perch\u00e9 \"il fatto non sussiste\".\nNel 2014 annuncia annuncia il ritiro a vita privata al termine del suo secondo mandato da sindaco e nel 2016 dichiara di non appoggiare nessuno dei candidati a succederlo.\nNel febbraio 2021 con alcuni ex membri di Alleanza Nazionale, rappresentati dall'associazione Rifare l'Italia di Viviana Beccalossi, firma un appello per chiedere a Fratelli d'Italia di sostenere il Governo Draghi."}
{"id": "2457664", "revid": "110157", "url": "https://it.wikipedia.org/wiki?curid=2457664", "title": "Chiesa di Sant'Edith Stein", "text": "La chiesa di Sant'Edith Stein \u00e8 un luogo di culto cattolico di Roma, sede dell'omonima parrocchia, nella zona Torre Angela, in via Siculiana.\nEssa \u00e8 una delle nuove chiese di Roma: i lavori di costruzione, iniziati il 20 ottobre 2006 su progetto dell'architetto Roberto Panella, si sono conclusi nel 2009. La chiesa \u00e8 stata consacrata dal cardinale vicario Agostino Vallini il 22 marzo 2009.\nLa chiesa \u00e8 sede della parrocchia omonima, istituita dal cardinale Camillo Ruini l'11 ottobre 1998, lo stesso giorno in cui la santa titolare veniva canonizzata da papa Giovanni Paolo II.\nDice l'architetto:\nIl presbiterio \u00e8 abbellito da vetrate policrome che raffigurano le sante Edith Stein, Brigida di Svezia e Caterina da Siena, proclamate compatrone d'Europa da Giovanni Paolo II nel 1999. Una vetrata trasparente separa l'aula liturgica dalla cappella feriale del Santissimo Sacramento."}
{"id": "2457665", "revid": "339392", "url": "https://it.wikipedia.org/wiki?curid=2457665", "title": "Elisabetta del Portogallo", "text": ""}
{"id": "2457667", "revid": "599013", "url": "https://it.wikipedia.org/wiki?curid=2457667", "title": "Ferrovie concesse in Italia", "text": "Le ferrovie concesse, in Italia, erano un insieme di linee ferroviarie la cui costruzione ed esercizio era concessa dallo Stato all'industria privata. Presenti fino dalla unificazione del Paese, le ferrovie concesse hanno subito nel corso della loro storia diverse riforme, talora imposte da difficili condizioni economiche, in altri casi dalla preferenza accordata al trasporto su gomma, che hanno portato ad un loro ridimensionamento e all'attuale trasformazione in ferrovie regionali con infrastrutture affidate a specifici gestori ed esercizio affidato generalmente a imprese ferroviarie tramite contratti di servizio.\nStoria.\nL'istituto della concessione.\nAll'indomani della stipula delle \"Convenzioni\" previste dalla riforma delle ferrovie italiane del 1885 che aveva visto l'assegnazione di gran parte dei servizi a tre imprese ferroviarie (Rete Mediterranea, Rete Adriatica e Rete Sicula), erano state mantenute diverse imprese ferroviarie, per lo pi\u00f9 a carattere locale, che al 31 dicembre 1887 assommavano 1326\u00a0km di rete. Tali imprese operavano in regime di concessione, secondo quanto prescritto dalla Legge n. 2248 20 marzo 1865, allegato F.\nNel 1916 le ferrovie concesse assommavano in totale a 4646\u00a0km, e tale estensione continu\u00f2 ad aumentare nel periodo fino alla seconda guerra mondiale.\nCon la costituzione delle Ferrovie dello Stato, avvenuta nel 1905 e perfezionata nel 1907, rimasero numerose ferrovie \"concesse all'industria privata\", in base all'istituto giuridico preesistente che prevedeva generalmente la concessione da parte dello Stato per la costruzione e l'esercizio di linee e impianti per un determinato periodo, ritenuto sufficiente a remunerare il capitale investito.\nNel secondo dopoguerra, la situazione vedeva dunque le ferrovie concesse all'industria privata regolate dal regio decreto n. 1447 9 maggio 1912 (Testo unico delle disposizioni di legge per le ferrovie concesse, le tramvie a trazione meccanica e gli automobili) ed esse rappresentavano un quinto dell'intera rete nazionale e di cui lo Stato era nudo proprietario fino allo scadere delle concessioni stesse (\"beni privati di interesse pubblico\").\nNegli anni l'istituto della concessione di ferrovie all'industria privata fu via via rinnovato, portando alla presenza, secondo quanto elencato all'allegato VI D del decreto legislativo 163/2006 (Codice degli Appalti), di: \nLa suddivisione fra rete statale affidata alle FS e rete in concessione ha subito inoltre cambiamenti dovuti allo scadere naturale delle concessioni o ad accordi specifici, con riscatto da parte dello Stato, come nel caso delle numerose linee della Societ\u00e0 Veneta, societ\u00e0 che rappresent\u00f2 il principale concessionario italiano, delle ferrovie Biella-Novara e Biella-Santhi\u00e0 della Aosta-Pr\u00e9 Saint Didier o della Sondrio-Tirano, con passaggi provvisori ad una societ\u00e0 privata, come per la ferrovia Aulla-Lucca, o ancora passaggi dallo Stato all'industria privata, come per le linee Foggia-Manfredonia e Foggia-Lucera o ancora delle linee Francavilla Fontana-Novoli-Lecce e Novoli-Nard\u00f2-Gagliano, cedute alle Ferrovie Salentine (oggi Ferrovie del Sud Est).\nLe gestioni commissariali governative.\nLa difficile situazione economica generale legata anche alla crisi del 1929 unita ai margini economici sempre pi\u00f9 ridotti che caratterizzavano il settore dei trasporti su ferro, che doveva competere con la crescente motorizzazione privata, port\u00f2 al graduale disimpegno da parte dei privati e all'entrata in crisi di alcune societ\u00e0.\nLa prima azienda che risent\u00ec di tale fenomeno fu la Ferrovie e Tramvie Padane, che nel 1933 dichiar\u00f2 fallimento e venne conseguentemente commissariata da parte del Governo. Da allora le ferrovie in gestione commissariale governativa si moltiplicarono, dando vita ad una fattispecie sui generis, in quanto originariamente prevista a carattere provvisorio, di linee in capo direttamente allo Stato ma il cui esercizio non era affidato alle FS. Nel secondo dopoguerra alle Padane segu\u00ec, nel 1949, la ferrovia Genova-Casella e in seguito numerose altre aziende (un'eccezione \u00e8 rappresentata dalla societ\u00e0 LFI di Arezzo, commissariata nel periodo 1987-1992 con il nome di Ferrovia Stia-Arezzo-Sinalunga - FSAS) fino alla riforma avviata all'inizio del secolo successivo.\nQuest'ultima, inserita nel pi\u00f9 ampio quadro di riforma dei servizi pubblici promosso in sede europea e recepito in Italia con la cosiddetta legge Bassanini (decreto legge n. 422 del 1997), comport\u00f2 l'affidamento provvisorio per il triennio 1999-2002 delle ferrovie in gestione commissariale governativa alle FS, con l'obiettivo di un loro risanamento e del successivo passaggio alla competenza diretta delle Regioni. Per tale motivo, le stesse furono gestite dalle allora esistenti Divisioni Regionali con la figura del corrispondente direttore in sostituzione di quella del commissario governativo. Tale processo fu completato nei tempi previsti nelle regioni a statuto ordinario, mentre per altre realt\u00e0, come in Sicilia e Sardegna, richiese pi\u00f9 tempo. Al 2013, l'ultima gestione commissariale esistente risulta quella della ferrovia Circumetnea, la cui responsabilit\u00e0 \u00e8 direttamente in capo al Ministero per le infrastrutture e i trasporti - Dipartimento per i trasporti terrestri.\nLe politiche dei rami secchi.\nLe politiche attuate dallo Stato nel secondo dopoguerra hanno imposto un ridimensionamento alla rete delle \"concesse\" sopravvissuto al conflitto. Un primo provvedimento formalmente emanato a sostegno dell'industria privata, la citata legge n.1221 del 2 agosto 1952 (\"Provvedimenti per l'esercizio ed il potenziamento di ferrovie e di altre linee di trasporto in regime di concessione\") consent\u00ec ad esempio di fruire di contributi pubblici per il rinnovo dei parchi veicoli, sostituendo l'ormai antiquata trazione a vapore con automotrici Diesel, imponendo per\u00f2 nel contempo la chiusura di tratte che dal punto dei traffici registrati rappresentavano tratti non secondari, come nel caso della Modena-Cento-Ferrara della Societ\u00e0 Veneta, della Modena-Finale Emilia della SEFTA o della Reggio Emilia-Carpi del CCFR.\nUna successiva ondata di soppressioni si ebbe negli anni sessanta, con la chiusura imposta dall'allora Ministero dei Trasporti di linee dotate di infrastrutture moderne, elettrificate e caratterizzate da traffici significativi come la Pisa-Tirrenia-Livorno, la Voghera-Varzi o la celeberrima Ferrovia delle Dolomiti.\nL'ultimo provvedimento significativo destinato alle ferrovie in concessione prima della riforma che port\u00f2 all'attuale assetto normativo fu la legge 910/1986 finalizzata specificamente \"all'ammodernamento delle ferrovie concesse\".\nLa situazione post riforma.\nCome anticipato, la riforma avviata con il decreto legislativo n. 422 del 1997 prefigur\u00f2 una realt\u00e0 costituita dall'affidamento alle Regioni, oltre che delle competenze gi\u00e0 previste fin dal decreto presidenziale 14 gennaio 1972, n. 5 (con cui venne disposto il trasferimento alle Regioni a statuto ordinario delle funzioni amministrative statali in materie di tramvie e linee automobilistiche di interesse regionale), anche della gestione diretta delle aziende esercenti i servizi ferroviari \"regionali\". Per tale motivo furono istituite in seno alle FS ventuno divisioni regionali, corrispondenti alle diciannove regioni e alle province autonome di Trento e Bolzano, cui si decise altres\u00ec di affidare, come visto, le precedenti gestioni commissariali governative.\nTale riforma port\u00f2 alla costituzione di societ\u00e0 di diritto privato, generalmente a responsabilit\u00e0 limitata, a capitale regionale e che furono incaricate della gestione di quest'ultimo gruppo di linee. La riforma ebbe peraltro una battuta d'arresto in considerazione dell'evoluzione della giurisprudenza comunitaria, che impose la messa a gara dei servizi pubblici di interesse locale e dunque mal si adattava con l'esercizio diretto; in questo quadro di incertezza le FS eliminarono le direzioni regionali, unificandole, ed avviando rapporti diretti con le varie Regioni. L'attuale quadro normativo \u00e8 oggetto di dibattito e risulta in evoluzione, con una crescente presenza di operatori regionali che operano in base ad accordi diversa natura con l'operatore nazionale Trenitalia.\nLe ferrovie precedentemente in concessione sono oggi esercite da aziende che operano in base ad appositi contratti di servizio stipulati con le Regioni e le Province autonome; esse svolgono in generale servizi sia sulle infrastrutture \"ex concesse\" vere e proprie, sia su linee di nuova realizzazione (come nel caso delle linee Bari-Aeroporto e Bari-San Paolo in carico a Ferrotramviaria) o ricostruite (come la ferrovia Merano-Malles gestita da SAD o la ferrovia Foggia-Lucera gestita da FG) o ancora, in un buon numero di casi su rete RFI.\nElenco delle ferrovie in concessione.\nLinee passate alle Ferrovie dello Stato.\nDalla tabella sono escluse le linee esercite dalle FS in regime transitorio.\nFerrovie dismesse.\nIl seguente elenco comprende unicamente le concessioni che comprendevano il trasporto passeggeri, con esclusione dunque degli impianti minerari e industriali.\nFerrovie in esercizio.\nLa tabella che segue mette in relazione per ciascuna linea le precedenti societ\u00e0 concessionarie e le altre societ\u00e0 di gestione; risulta evidente il fenomeno di progressiva aggregazione delle reti su base regionale."}
{"id": "2457669", "revid": "599013", "url": "https://it.wikipedia.org/wiki?curid=2457669", "title": "Gaston Salmon", "text": ""}
{"id": "2457670", "revid": "599013", "url": "https://it.wikipedia.org/wiki?curid=2457670", "title": "Henri Anspach", "text": "Era il cugino di Paul Anspach."}
{"id": "2457671", "revid": "599013", "url": "https://it.wikipedia.org/wiki?curid=2457671", "title": "Jacques Ochs", "text": ""}
{"id": "2457672", "revid": "1272592", "url": "https://it.wikipedia.org/wiki?curid=2457672", "title": "Giuseppe Torretti", "text": "Biografia.\nFiglio di Giovanni e di una Caterina, come testimoniato dagli atti rilasciati in vista del suo matrimonio si trasfer\u00ec a Venezia attorno al 1680. Qui fu assunto nella bottega dell'intagliatore Antonio Raffaelli, come affermato dal figlio di questi, Girolamo.\nDall'unione con la triestina Barbara Rosaniz, nel 1691, ebbe due figli: Giovanni Maria, nato nel dicembre 1691 e morto nel gennaio successivo, e Giovanni Antonio, nato nel 1693 e morto per \u00abfebre et ethisia\u00bb nel 1712. Scomparsa anche la moglie nel 1717, trascorse il resto della propria esistenza con il nipote Giuseppe Bernardi, a cui insegn\u00f2 il mestiere e che per questo fu soprannominato Torretti. \nA partire dagli anni 1690 ricopr\u00ec cariche sempre pi\u00f9 rilevanti all'interno della fraglia degli intagliatori, alla quale fu iscritto sino agli anni 1740: nel luglio 1691 fu eletto \"aggiunto alle prove\", mentre l'anno successivo divenne avicario dell'arte, cos\u00ec come nel 1697 e nel 1700. Evidentemente in questi anni la sua attivit\u00e0 doveva essere ben avviata, tuttavia non ci sono pervenute opere del periodo tardo-secentesco; \u00e8 attestata solo la realizzazione, entro il 1698, di un letto intagliato per la famiglia Zane, di cui tuttavia non restano tracce.\nUna delle sue prime opere che ci sono pervenute \u00e8 il \"Sant'Antonio di Padova col Bambino\" per la chiesa di Paderno del Grappa, spedita da Venezia nel marzo 1700 e considerata un prototipo per le successive con il medesimo soggetto.\nNel 1706 si stabil\u00ec nella parrocchia di Santa Marina a Venezia dove visse fino alla morte.\nLavor\u00f2 soprattutto a Venezia: opere sue si trovano, per esempio, a Santa Maria Formosa, ai Gesuiti, agli Scalzi e a San Stae sempre a Venezia. Ad Udine, nella Cappella Manin, vi sono suoi altorilievi lapidei, con episodi della vita della Vergine, che decorano le pareti laterali.\nFu inoltre il fondatore di una nota bottega, continuato poi dai nipoti Giuseppe Bernardi e Giovanni Ferrari, dove, fra gli altri, si form\u00f2 il Canova.\nIl nipote Giuseppe Bernardi venne soprannominato, e viene ancora talvolta nominato, con lo stesso cognome (Giuseppe Torretto o Torretti o Torrettino).\nOpere.\nSicuramente sono documentate del Torretti le seguenti opere:\nOpere attribuite sono:"}
{"id": "2457675", "revid": "1573940", "url": "https://it.wikipedia.org/wiki?curid=2457675", "title": "Robert Hennet", "text": ""}
{"id": "2457679", "revid": "599013", "url": "https://it.wikipedia.org/wiki?curid=2457679", "title": "Arthur Everitt", "text": ""}
{"id": "2457680", "revid": "1982", "url": "https://it.wikipedia.org/wiki?curid=2457680", "title": "Percival Davson", "text": ""}
{"id": "2457681", "revid": "709565", "url": "https://it.wikipedia.org/wiki?curid=2457681", "title": "Sydney Martineau", "text": ""}
{"id": "2457682", "revid": "99713391", "url": "https://it.wikipedia.org/wiki?curid=2457682", "title": "Arie de Jong (schermidore)", "text": "Palmar\u00e8s.\nIn carriera ha ottenuto i seguenti risultati:"}
{"id": "2457683", "revid": "599013", "url": "https://it.wikipedia.org/wiki?curid=2457683", "title": "Jetze Doorman", "text": ""}
{"id": "2457684", "revid": "38120", "url": "https://it.wikipedia.org/wiki?curid=2457684", "title": "1. liga 2009-2010", "text": "L'edizione 2009-10 \u00e8 la 17\u00aa edizione della 1. liga, \u00e8 cominciata il 25 luglio 2009 ed \u00e8 terminata a maggio 2010. Vide la vittoria finale dello Sparta Praga\nCapocannoniere del torneo fu Michal Ordo\u0161 (Sigma Olomouc), con 12 reti.\nAvvenimenti.\nLo Jablonec conquista la prima posizione al quinto turno. In seguito Jablonec e Teplice si scambiano la testa della classifica fino al quattordicesimo turno quando il Teplice prova ad allungare. Alla ventesima giornata lo Sparta Praga, in forte rimonta, conquista il primo posto ma non lo mantiene: a cinque giornate dalla fine il Ban\u00edk Ostrava raggiunge a pari punti i granata. All'ultima giornata Ban\u00edk e Sparta viaggiano a 59, lo Jablonec \u00e8 a 58 e il Teplice \u00e8 fuori dai giochi a 55: lo Sparta batte 1-0 il Teplice e vince il campionato grazie al pari del Ban\u00edk contro il Pribram. Lo Jablonec, vincendo, conquista il secondo posto ai danni della squadra di Ostrava.\nIl Bohemians Praga penalizzato di 20 punti ad inizio campionato non riesce a raggiungere la cifra positiva chiudendo a -4 e retrocedendo."}
{"id": "2457686", "revid": "116598741", "url": "https://it.wikipedia.org/wiki?curid=2457686", "title": "Leo Nardus", "text": "Fu anche campione internazionale di scacchi, pittore orientalista e soprattutto falsario dalla vita avventurosa e lussuosa.\nI falsi Van Gogh.\nGenero del mercante di articoli d'arte Bourgeois (presso cui si riforniva anche Van Gogh), Leo Nardus apr\u00ec con il figlio Stephen gallerie d'arte a Parigi e a New York, dove si distinse per i suoi modi convincenti e garbati. Tra l'ultimo decennio dell'800 e il primo del '900 vendette al collezionista americano Widener e ad altri di Filadelfia ben 93 opere, fatte passare come capolavori del Rinascimento italiano e olandese, ma poi risultate per la maggior parte false.\nLeo Nardus in giovent\u00f9 collabor\u00f2 con Theo Van Wijngaarden, restauratore e falsario operante ad Amsterdam, il quale a sua volta aveva trasmesso i suoi trucchi a Han van Meegeren, diventato poi il pi\u00f9 noto falsario di Veermeer.\nSolo recentemente \u00e8 stato scoperto che aveva sistematicamente commercializzato anche false opere di Van Gogh. Antonio De Robertis, seguendone le tracce sul catalogo generale De La Faille e incrociando le provenienze di tre opere (\"Moulin de la Gallette\", \"Natura morta-vaso con papaveri\" e \"Frutteto in fiore\"), ha riscontrato alcune stranezze tipiche dei falsari. Ad esempio, tutte e tre insieme, queste opere furono presentate da un prestanome di Nardus, fattosi passare come Mister X (risultato poi essere il pittore M.H. Souget di Bussum) per essere vendute alla casa d'aste Frederick Muller ad Amsterdam nel 1917, secondo una prassi di riciclaggio e legittimazione di opere contraffatte molto usata dai falsari."}
{"id": "2457687", "revid": "767487", "url": "https://it.wikipedia.org/wiki?curid=2457687", "title": "Madonna Hildburgh", "text": "La Madonna Hildburgh \u00e8 un'opera della scuola di Donatello (probabilmente su disegno o su un originale perduto del maestro) in marmo (41,1x32,2\u00a0cm) conservata nel Victoria and Albert Museum di Londra. Si tratta forse di un rilievo scolpito in parti pi\u00f9 o meno rilevanti da un allievo o dalla bottega su disegno del maestro o copiando da un suo originale, databile al 1426 circa.\nDescrizione e stile.\nL'opera, in stile stiacciato, \u00e8 racchiusa in un ovale e mostra la Vergine in trono col Bambino al di sotto di uno scenografico arco e affiancata da quattro angeli, due adoranti ai lati e due musicanti con viola e liuto in basso.\nL'opera, o almeno il suo originale, viene datata al 1426, data della \"Maest\u00e0\" di Masaccio, con cui condivide un'analoga struttura (Avery, 1991). I due artisti erano infatti entrambi impegnati a Pisa in quell'anno e sono documentati i rapporti tra i due.\nPare quasi una gara di virtuosismo lo scorcio degli strumenti degli angeli, che sono presenti in posizione analoga anche nel grande dipinto di Masaccio."}
{"id": "2457688", "revid": "1573940", "url": "https://it.wikipedia.org/wiki?curid=2457688", "title": "Willem Hubert van Blijenburgh", "text": ""}
{"id": "2457689", "revid": "149485", "url": "https://it.wikipedia.org/wiki?curid=2457689", "title": "Zolt\u00e1n Schenker", "text": ""}
{"id": "2457691", "revid": "99713314", "url": "https://it.wikipedia.org/wiki?curid=2457691", "title": "L\u00e1szl\u00f3 Berti", "text": "Palmar\u00e8s.\nIn carriera ha ottenuto i seguenti risultati:"}
{"id": "2457692", "revid": "149485", "url": "https://it.wikipedia.org/wiki?curid=2457692", "title": "Ervin M\u00e9sz\u00e1ros", "text": ""}
{"id": "2457693", "revid": "599013", "url": "https://it.wikipedia.org/wiki?curid=2457693", "title": "B\u00e9la B\u00e9kessy", "text": ""}
{"id": "2457695", "revid": "1782831", "url": "https://it.wikipedia.org/wiki?curid=2457695", "title": "Betty Ross", "text": "Elizabeth \"Betty\" Ross (poi Betty Talbot e Betty Banner) \u00e8 un personaggio dei fumetti creato da Joe Simon (testi) e Jack Kirby (disegni), pubblicato dalla Marvel Comics. Esordisce nella serie \"Captain America comics\" (vol. 1) n. 2 (maggio 1940). Betty \u00e8 l'unica figlia del generale Ross, l'amore della vita di Bruce e pertanto la sola umana capace di placare l'ira di Hulk. Prima di essere sposata con Bruce Banner, \u00e8 stata nella base di Camp Railegh diventando amica e partner sul campo di Capitan America e di Bucky. Nel corso della sua vita editoriale \u00e8 stata a lungo data per morta e ha subito numerose trasformazioni fino a diventare l'antieroina She-Hulk Rossa (\"Red She-Hulk\"). Il suo nome ricorda Betsy Ross, la sarta che, secondo la tradizione, avrebbe realizzato la bandiera degli Stati Uniti d'America e che, nell'Universo Marvel, ha un'omonima: la supereroina Golden Girl, prozia di Betty.\nBiografia del personaggio.\nOrigini.\nNata in California, unica figlia del tenente generale \"Thunderbolt\" Ross e di sua moglie Karen, Betty viene cresciuta in New Hampshire poich\u00e9, poco dopo la sua nascita, il padre viene assegnato a Desert Base, Los Alamos, e, considerandolo un posto poco adatto a crescere una bambina, manda moglie e figlia nella sua citt\u00e0 natale.\nA sedici anni sua madre muore di cancro e Betty viene mandata dal padre in un collegio scolastico nella speranza che diventasse suora; la giovane donna per\u00f2, seppur devota al genitore, ne ha anche ereditato il carattere forte e lo spirito indipendente e, dunque, terminati gli studi, contravvenendo alla sua volont\u00e0, si trasferisce nel luogo ove egli \u00e8 di stanza: la Base Gamma, in Nuovo Messico, di modo da potergli restare vicina.\nBase Gamma.\nAll'interno della base militare, volta allo sviluppo di un nuovo tipo di arma ai raggi gamma, la donna conosce lo scienziato a capo dal progetto, il dottor Bruce Banner, e se ne innamora per via dell'intelletto e dei modi gentili; seppur ricambiata, la sua relazione con quest'ultimo \u00e8 resa problematica dal fatto che il generale Ross vi si opponga vivamente in quanto consideri lo scienziato un uomo privo di spina dorsale e indegno della sua bambina. La successiva trasformazione del mite scienziato in Hulk e i suoi disperati tentativi di tenerle nascosta tale condizione, finiscono per allontanare Betty sempre di pi\u00f9, spingendola tra le braccia del maggiore Glenn Talbot, stimato subordinato di Ross che, dopo aver rivelato al mondo intero della doppia identit\u00e0 di Banner, riesce a liberarsi del rivale e ad avere campo libero con la ragazza che, tra l'altro, diviene sempre pi\u00f9 ostile nei confronti del Golia Verde dopo che questi (sotto l'influsso del Capo) manda suo padre all'ospedale.\nTale catena di eventi provoca alla donna un crollo psicologico, ragione per la quale si fa ricoverare in una clinica dove, per\u00f2, viene rapita dall'Uomo Sabbia che, approfittando del fatto che abbiano lo stesso gruppo sanguigno si fa fare una trasfusione curando il morbo che lo sta trasformando in vetro. Come conseguenza \u00e8 Betty a mutare in forma vitrea e, per riportarla alla normalit\u00e0 viene contattato il dottor Leonard Samson che, tramite una macchina di sua invenzione, riesce non solo a curare la ragazza ma anche a riportare Hulk alla normalit\u00e0 ed ottenere dei superpoteri tuttavia anche tale cura alla condizione di Banner si rivela solo temporanea e Betty osserva nuovamente l'uomo amato trasformarsi in Hulk, affrontare Samson e fuggire.\nTempo dopo, scoperto del coinvolgimento di Hulk con l'aliena Jarella, Betty, spinta pi\u00f9 dalla gelosia che dai suoi sentimenti verso il militare, accetta la proposta di matrimonio di Talbot divenendone la moglie.\nArpia.\nPoco dopo la luna di miele, suo marito viene mandato in soccorso del generale Ross, rapito dai russi, e, pur riuscendo a liberare il suocero e a rimandarlo negli Stati Uniti viene catturato dai sovietici, deportato in Siberia e dato per morto. Sconvolta dalla notizia, Betty d\u00e0 la colpa a Hulk di averle rovinato la vita e MODOK, approfittando di ci\u00f2, la rapisce e la sottopone prima ad un processo di lavaggio del cervello e poi ad una dose di radiazioni gamma tale da trasformarla in una creatura verde dotata di ali, busto di donna, zampe di uccello, forza disumana e capacit\u00e0 di emettere energia nucleare; ribattezzata lArpia (\"The Harpy\") affronta il Gigante di Giada in preda ad una follia delirante riuscendo a sconfiggerlo ma non ad ucciderlo poich\u00e9 nel mentre dello scontro vengono travolti da un tornado e finiscono nella citt\u00e0 sospesa degli uomini-uccello venendo poco dopo raggiunti da MODOK, cosa che costringe il gigante a due teste a guardia del luogo, ad attivare il processo di autodistruzione, non prima tuttavia che Bruce, servendosi della tecnologia della citt\u00e0, riporti Betty alla normalit\u00e0 e in seguito la tragga in salvo.\nPoco tempo dopo Talbot viene liberato, si ricongiunge a lei e riprende il servizio militare venendo promosso colonnello; Betty realizza per\u00f2 di essere ancora innamorata di Bruce, cosa che porta ad una tensione crescente con il marito terminante nel divorzio. In preda all'ira, Talbot affronta Hulk in giappone armato di un mezzo militare sperimentale trovando la morte in un'esplosione.\nIl secondo matrimonio.\nSuccessivamente alla morte dell'ex-marito ed alla radiazione di suo padre, Betty si riconcilia con Bruce ed incomincia nuovamente una relazione con lui tanto che, dopo essersi separato fisicamente da Hulk, lo scienziato le fa la proposta di matrimonio e, dunque, nonostante alla cerimonia irrompa il generale Ross dicendosi contrario e venendo allontanato dopo aver ferito Rick Jones, i due divengono finalmente marito e moglie riuscendo, dopo diverso tempo, ad ottenere anche la benedizione del burbero padre di lei.\nL'unione tra i due subisce per\u00f2 una serie di alti e bassi; difatti Banner \u00e8 costretto a riunirsi con Hulk per via di un difetto nel processo di separazione che rischia di ucciderlo e, di conseguenza, diviene l'Hulk Grigio e sviluppando varie personalit\u00e0 alternative, ma nonostante Betty rimanga faticosamente al suo fianco durante tale periodo, superando anche il trauma di un aborto spontaneo causatole da Incubo, nel momento in cui il marito riesce ad ottener il controllo sulle sue trasformazioni essa rimane per lungo tempo scettica in merito alla sua decisione di non volersi pi\u00f9 liberare di Hulk ma, al contrario, di servirsene per combattere pericolosi supercriminali; sebbene poi comprenda tale scelta e rimanga assieme a lui vivendo come una fuggitiva.\nMorte.\nDiversi anni dopo, Betty viene assassinata da Abominio, che la avvelena con il suo sangue radioattivo per vendetta; non perdonando ad Hulk di avere ancora l'amore di sua moglie mentre lui, dopo la sua trasformazione, lo ha perduto. Le piaghe sul corpo della donna, riportate in seguito all'esposizione alle radiazioni, fanno inizialmente pensare che sia stato il suo stretto contatto con l'organismo radioattivo del Gigante di Giada ad ucciderla, cosa che riattizza l'odio di \"Thunderbolt\" Ross nei confronti di Banner, anche dopo la scoperta del vero colpevole.\nSebbene ufficialmente venga cremata e le sia fatto un funerale al quale partecipano vari supereroi, il corpo della donna viene in realt\u00e0 messo in ibernazione dal padre nella speranza di trovare un modo per riportarla in vita.\nShe-Hulk Rossa.\nNel momento in cui il generale Ross, desideroso di creare un mondo migliore, accetta di farsi trasformare nell'Hulk Rosso dall'Intellighenzia (una coalizione di scienziati malvagi) pone come condizione che essi riportino in vita Betty. I leader di tale gruppo, MODOK e il Capo, esaudiscono tale richiesta sebbene, poi, decidono di sottoporla alla stessa procedura di mutazione subita dal padre e di farle un lavaggio del cervello volto a renderla un'aggressiva arma al loro servizio: la She-Hulk Rossa; cui ordinato di rintracciare ed uccidere la sua controparte maschile nel momento in cui sospettano che Domino ne abbia appreso la reale identit\u00e0. Dopo un violento scontro che si trascina fino all'Empire State Building, Ross realizza l'identit\u00e0 dell'avversaria e, pur sconfiggendola, la risparmia giurando poi vendetta verso l'Intellighenzia per ci\u00f2 che hanno fatto.\nQuando Ross inscena la sua stessa morte, Betty compare in forma umana al suo funerale accompagnata da un Life Model Decoy di Glenn Talbot incaricato di monitorarla costantemente; in tale occasione la donna si dice risentita verso Bruce per il suo matrimonio con Caiera su Sakaar e del suo conseguente attacco a Manhattan. Poco tempo dopo, in uno scontro con l'Hulk verde e i suoi alleati, She-Hulk Rossa viene trafitta dalla spada di Skaar e riassume le sue sembianze normali rivelando la sua vera identit\u00e0 ad un attonito Bruce; rinsavita, la donna implora il marito di lasciarla morire ma l'arrivo di Doc Samson (colpevole del suo lavaggio del cervello) la fa infuriare tanto da ritrasformarsi in She-Hulk Rossa rigenerando le proprie ferite ed alleandosi con Hulk e i suoi compagni nella battaglia contro l'Intellighenzia riuscendo infine a trionfare. Saputo che il coinvolgimento del padre \u00e8 avvenuto in parte per amore nei suoi confronti, persuade inoltre Bruce a mettere una buona parola per dare a Ross una futura possibilit\u00e0 di redenzione.\nSeppure il loro matrimonio non sia pi\u00f9 considerabile come valido in quanto legalmente dichiarata morta, Betty e Bruce riallacciano la loro relazione sentimentale e per un breve periodo She-Hulk Rossa milita tra i Difensori.\nQualche tempo dopo, nel momento in cui sparano a Banner, il tentativo di curarlo con l'Extremis provoca l'emergere di una nuova personalit\u00e0: \"Doc Green\" essere violento, geniale e calcolatore che decide di eliminare tutti gli individui potenziati dai raggi gamma in quanto li considera un pericolo per la societ\u00e0; dunque sviluppa un siero per rimuovere i loro poteri e Betty \u00e8 una dei primi soggetti cui lo somministra.\nPoteri e abilit\u00e0.\nEssendo cresciuta in un ambiente militare, Betty \u00e8 una donna incredibilmente risoluta e perfettamente capace di difendersi da sola: oltre a mostrare una grande competenza nel combattimento corpo a corpo \u00e8 perfettamente capace di usare le armi da fuoco ed ha spesso dimostrato di possedere una fine mente analitica ed una straordinaria intraprendenza, soprattutto nel periodo in cui viveva in latitanza assieme a Bruce.\nDopo la sua resurrezione, oltre a dimostrare una maggiore competenza nel combattimento, Betty, apprende discretamente anche l'utilizzo del sai inoltre, dopo gli eventi di \"Fear Itself\", le viene donata una gigantesca zweih\u00e4nder creata dalle Stark Industries in una lega speciale che comprende anche l'uru asgardiano.\nShe-Hulk Rossa.\nCome She-Hulk Rossa, Betty possiede una forza fisica immensa, una resistenza allo strenuo dell'invulnerabilit\u00e0, l'immunit\u00e0 al dolore e alla fatica; velocit\u00e0, agilit\u00e0, riflessi e capacit\u00e0 di salto sovrumane nonch\u00e9 un fattore rigenerante che la immunizza da qualunque malattia conferendogli tempi di recupero sovrumani anche da ferite inferte dagli artigli d'adamantio di Wolverine. La sua forza \u00e8 tale da riuscire ad alterare le leggi fisiche con una facilit\u00e0 maggiore perfino degli altri esseri mutati dalle radiazioni gamma; \u00e8 difatti in grado di \"prendere a pugni\" la trama della realt\u00e0 aprendosi varchi da un universo all'altro. Nonostante ci\u00f2, pare che la sua forza sia inferiore a quella di She-Hulk. In merito alla sua trasformazione da una forma all'altra, essa avviene solo consciamente e lascia inalterate le facolt\u00e0 mentali della donna, sebbene uno spavento improvviso possa farla regredire in forma umana ed un picco di rabbia possa accrescendone vertiginosamente la forza rendendola per\u00f2 una creatura bestiale e priva di controllo; il suo sangue \u00e8 giallo fluorescente.\nEsattamente come Hulk Rosso, She-Hulk Rossa \u00e8 in grado di accrescere il proprio potere tramite l'assorbimento di varie tipologie di energia nonch\u00e9 di estrarre i raggi gamma da altri individui potenziati regredendoli alla loro forma umana.\nAltre versioni.\nRinascita degli Eroi.\nNell'universo de \"La Rinascita degli Eroi\", Liz Ross, figlia del Capo dello stato maggiore congiunto delle forze armate statunitensi Thaddeus Ross, \u00e8 il capo della sicurezza della Stark International ed ha assistito in prima persona all'incidente che ha trasformato Banner in Hulk. Poco prima che gli eroi trasportati in tale realt\u00e0 dopo lo scontro con \"Onslaught\" ritornino nel loro mondo, Liz rivela di aver contratto il cancro a causa di un avvelenamento da raggi gamma, cosa che spinge un commosso Hulk a ritrasformarsi in Banner ed abbracciarla un'ultima volta.\nHouse of M.\nNella realt\u00e0 alternativa di \"House of M\", Betty \u00e8 sposata con Glenn Talbot.\nUltimate.\nNell'universo Ultimate, Betty Ross, figlia del generale Ross, \u00e8 un'ex-studentessa dell'Universit\u00e0 di Berkeley, dove \u00e8 stata compagna di stanza di Janet van Dyne, si \u00e8 laureata in scienze della comunicazione e ha conosciuto Bruce Banner, con cui ha intrecciato una lunga e complicata relazione sentimentale durata finch\u00e9 questi, agendo contro la volont\u00e0 della donna, ha sperimentato di proposito su se stesso una variante del siero del supersoldato trasformandosi in Hulk.\nNonostante rispetto alla controparte classica, tale versione tratti Bruce con maggior durezza, in realt\u00e0 tiene ugualmente molto a lui, tentando di sfruttare la sua posizione di direttrice delle comunicazioni degli Ultimates per difenderlo durante il suo processo per avere ucciso oltre 800 civili; tuttavia non ha successo e, quando viene sancita la sentenza di morte della creatura e Nick Fury incarica Wolverine di assassinarlo, Betty dapprima prega Logan di desistere e, in seguito, si inietta una versione modificata del siero del supersoldato che, trasformandosi in She-Hulk, ottenendo la forza di Hulk ma mantenendo l'autocontrollo. Raggiunti Wolverine e Hulk tenta di fermarli ma viene ricattata dal mutante canadese, che minaccia di uccidere Bruce, e costretta ad indossare un collare costruito da Forge che le impedisce di trasformarsi; dunque viene presa in custodia dallo S.H.I.E.L.D. e imprigionata."}
{"id": "2457696", "revid": "121848740", "url": "https://it.wikipedia.org/wiki?curid=2457696", "title": "Otto Herschmann", "text": "Biografia.\nHerschmann venne arrestato a Vienna dai nazisti, e deportato il 14 gennaio 1942 nel campo di sterminio di Sobib\u00f3r. Mor\u00ec nel ghetto di Izbica, nella Polonia occupata dai tedeschi, l'anno successivo.\nHerschmann, che era ebreo, \u00e8 membro della International Jewish Sports Hall of Fame.\nCarriera.\nPartecip\u00f2 alle gare di nuoto della I Olimpiade di Atene del 1896 e vinse una medaglia d'argento, nei 100 metri stile libero, con un tempo di 1'22\"8, a soli sei decimi dal vincitore Alfr\u00e9d Haj\u00f3s.\nNel 1906, prese parte ai giochi olimpici intermedi, gareggiando nella sciabola individuale, senza tuttavia vincere.\nPartecip\u00f2 alle gare di scherma della V Olimpiade di Stoccolma del 1912 e vinse una medaglia d'argento, nella sciabola a squadre. In quel periodo, ricopriva anche la carica di presidente del comitato olimpico austriaco. Herschmann \u00e8 uno dei tre atleti che sono riusciti a vincere due medaglie in sport differenti.\nPalmar\u00e8s.\nIn carriera ha conseguito i seguenti risultati:"}
{"id": "2457699", "revid": "767487", "url": "https://it.wikipedia.org/wiki?curid=2457699", "title": "Rudolf Cvetko", "text": ""}
{"id": "2457701", "revid": "599013", "url": "https://it.wikipedia.org/wiki?curid=2457701", "title": "Andreas Suttner", "text": ""}
{"id": "2457702", "revid": "599013", "url": "https://it.wikipedia.org/wiki?curid=2457702", "title": "Friedrich Golling", "text": ""}
{"id": "2457703", "revid": "599013", "url": "https://it.wikipedia.org/wiki?curid=2457703", "title": "Albert Bogen", "text": "Era il padre di Erna Bogen-Bog\u00e1ti, il suocero di Alad\u00e1r Gerevich e il nonno di P\u00e1l Gerevich."}
{"id": "2457704", "revid": "767487", "url": "https://it.wikipedia.org/wiki?curid=2457704", "title": "Pietro la Vega", "text": "Biografia.\nIn origine, cos\u00ec come il fratello Francisco, Pietro fu un ingegnere militare, oltre ad un eccellentre cartografo. Inizialmente, nel 1764, inizi\u00f2 a lavorare con il fratello, che era stato scelto da Ferdinando I di Borbone, come direttore degli scavi archeologici delle citt\u00e0 vesuviane sepolte dall'eruzione del 79: nel 1804, a seguito della morte di Francisco, Pietro prese il suo posto.\nPietro la Vega fu un archeologo meticoloso, che svolte il suo lavoro con scrupolosit\u00e0, spesso annotando ogni minima scoperta: proprio grazie ai suoi scritti nel 1824, Fran\u00e7ois Mazois, pubblic\u00f2 uno dei pi\u00f9 completi e precisi volumi sugli scavi di Pompei."}
{"id": "2457705", "revid": "123714862", "url": "https://it.wikipedia.org/wiki?curid=2457705", "title": "Cucina ragusana", "text": "La cucina ragusana \u00e8 pregnante di vari sapori, gustosa e sostanziosa, \u00e8 legata soprattutto alle usanze del mondo contadino: solitamente, in ossequio alle tradizioni, le pietanze vengono impiattate in maniera semplice e concreta, senza accademici ornamenti.\nRilevanti sono gli allevamenti zootecnici (vaccini, ovino/caprini, e recentemente anche bufalini), le coltivazioni di cereali come il frumento nonch\u00e9 le produzioni di olive, legumi e ortaggi oltre a varie erbe selvatiche come il finocchietto selvatico, l'amaredda e tante altre. La cucina iblea abbonda di formaggi e latticini, alcuni famosi come la Ricotta iblea PAT o il Caciocavallo Ragusano DOP. Oltre ai molti dolci poi, ci sono comunque anche piatti tipici a base di pesce, infatti l'area si affaccia sul Canale di Sicilia.\nPietanze tipiche pi\u00f9 famose.\nPrimi piatti.\nTra i primi piatti si hanno:\nSecondi piatti e contorni.\nTra i secondi piatti invece:\nPiatti di pesce.\nI porti pescherecci (e turistici) del ragusano si trovano a Pozzallo, Marina di Ragusa, Punta Secca, Scoglitti e Donnalucata; nei pressi degli ultimi due si trovano dei mercatini del pesce aperti tutti i giorni.\nSoprattutto nelle zone marine o vicine al mare, oltre ai classici piatti della tradizione italiana e a quelli ragusani di terra, si trovano piatti tipici della zona, come i seguenti:\nPiatti unici e rustici.\nTra i piatti unici e rustici si trovano:\nDolci.\nI dolci pi\u00f9 tipici della zona sono:\nPiatti tradizionali delle feste.\nLa cena di Natale \u00e8 preceduta da un giorno di preparazione in cui vengono preparate tipicamente grandi quantit\u00e0 di scacce, pane fatto in casa, \"tomasini\" ripieni di ricotta e salsiccia locale, e diverse altre specialit\u00e0, a seconda della citt\u00e0 o del paese in questione.\nTipici del periodo di Pasqua sono \"l'impanata di agnello\", lo \"sfogghiu\" (millefoglie con ricotta e salsiccia), i turciniuna (interiora ovine cotte al tegame), e le scacce (foglie di pasta da forno, variamente farcite con spinaci, ricotta, broccoli ecc.).\nL'impasto delle impanate \u00e8 simile a quello delle scacce, l'unica differenza \u00e8 l'aggiunta dello strutto per far s\u00ec che la pasta venga pi\u00f9 friabile. La forma somiglia quella di una padella con coperchio. Sono farcite con pezzetti d'agnello, il giorno prima conditi con olio, sale, pepe, prezzemolo e aglio.\nNella ricetta di Vittoria e di altri paesi vengono aggiunti i piselli, la cipolla al posto dell'aglio e l'agnello viene generalmente marinato una notte con del vino, solitamente bianco.\nForno a pietra.\nRimanendo in tema di tradizione culinaria, il forno a pietra \u00e8 stato determinante nella conservazione di piatti storici come, ad esempio, le scacce e il pane. Una volta, le famiglie della provincia ragusana (oggi Libero consorzio comunale di Ragusa), che erano in possesso di un forno a pietra si riunivano per preparare il pane necessario per la settimana entrante. I forni a pietra sono tipicamente presenti nelle case sparse fra le campagne ragusane, ma anche in citt\u00e0 non mancano.\nFormaggi e antipasti.\nLa massiccia presenza di allevamenti di mucche in tutta la provincia (ma anche di pecore nella zona di Comiso e Vittoria) assicurano una notevole produzione giornaliera di latte che ha permesso agli allevatori e ai caseifici di creare varie tipologie di formaggi, da quelli dolci a quelli semi-stagionati, fino ad arrivare a quelli stagionati.\nLa provola ragusana \u00e8 uno dei formaggi dolci tipici pi\u00f9 consumati nella provincia di Ragusa, come la ricotta iblea, latticino derivato dal siero di latte vaccino riconosciuto come prodotto agroalimentare tradizionale italiano.\nIl Caciocavallo ragusano DOP \u00e8 stato uno di quei prodotti alimentari grazie a cui la ex provincia di Ragusa oggi \u00e8 rinomata su buona parte del territorio nazionale; questo formaggio infatti pu\u00f2 essere grattugiato sulla pasta, utilizzato a scaglie, servito a fettine come aperitivo, fuso sulla brace per poi accostarlo ad una fetta di carne, o consumato come antipasto assieme a del pane casereccio, conserve locali come olive, pomodori secchi sottolio (detti \"ciappi\" perch\u00e9 vengono conservati a due a due e in mezzo solitamente ci si mette del basilico, ma talvolta anche del formaggio o dell'origano), capuliato e altre.\nAllevamenti bufalini.\nTra la fine degli anni '90 e i primi anni 2000 sono sorti in Sicilia i primi allevamenti bufalini, nella zona ragusana ed ennese. La maggior parte degli etologi e storici fanno risalire l'origine del latte di bufala a quando fu introdotto questo bovino in Sicilia.\nLe aziende del ragusano risultano essere pluripremiate (anche come \"eccellenze italiane\") per la qualit\u00e0 dei loro prodotti (dalle mozzarelle alle ricotte, ai formaggi) dovuta anche alla maestria dei casari della zona, allevatori di bovini e mastri casari da sempre.\nLe aziende producono anche carne, salsicce e salumi bufalini e, come da tradizione anche dolci con ricotta, ma di bufala.\nConserve.\nFin da tempi remoti nella zona iblea le conserve hanno rappresentato una parte molto importante della cucina. Attualmente, oltre alla produzione casereccia, operano molte aziende dedite alla produzione industriale delle conserve tradizionali tipiche del territorio, soprattutto nella zona di Vittoria, conosciuta in tutta l'isola come la citt\u00e0 delle primizie (anche grazie a caratteristiche territoriali diverse e al suo clima pi\u00f9 caldo, rispetto ad altre parti della provincia), infatti vi \u00e8 situato uno dei pi\u00f9 grandi mercati ortofrutticoli d'Italia.\nCarrubo.\nUna menzione particolare va rivolta alla pianta di carrubo, tipica della zona; una pianta molto longeva che ama il caldo e necessita di poca acqua, peculiarit\u00e0 che lo rendono perfettamente compatibile all'ambiente ragusano.\nEsistono tuttora importanti carrubeti nel ragusano e nel siracusano; in queste zone sono ancora attive alcune industrie. Il suo frutto, \"il carato\" o \"carruba\", ha una polpa morbida e dolce, grazie alla quale viene ricavata una farina impiegata nelle produzioni alimentari e in pasticceria, ormai famose sono le paste di mandorla e i biscotti al carrubo.\nIl libero consorzio comunale di Ragusa copre circa il 70% della produzione nazionale.\nLa pianta, nel periodo giusto, produce dei pregiati funghi che crescono sul tronco. Il fungo di carrubo \u00e8 raro e lo si trova prevalentemente su alberi isolati.\nPane.\nNei panifici di tutta la provincia si possono trovare le pi\u00f9 svariate forme di pane, preparate con farine di tutti i generi provenienti dai mulini siciliani.\nUno dei pani pi\u00f9 tradizionali della zona \u00e8 il \"pane di pasta dura\" ragusano fatto con farina di semola rimacinata. L'impasto viene lavorato molto, fino ad ottenere una consistenza molto soda, da qui deriva il suo nome.\nUn altro pane tipico del ragusano \u00e8 la Cuddura, diffusissima in tutta la Sicilia.\nQuesto tipo di pane \u00e8 preparato con poca acqua per poter durare fino ad una settimana. Si presenta compatto, corposo, pu\u00f2 pesare fino a 1\u00a0kg circa e la farina dell'impasto \u00e8 quella di grano duro. A seconda che si usi lievito naturale (\"u criscente\") o meno, distinguiamo rispettivamente il pane di casa dal pane di pasta dura.\nMiele.\nIl miele ibleo rappresenta uno dei mieli pi\u00f9 noti e celebrati al mondo. In epoca greca, e in forma ancora maggiore in epoca romana, fu descritto e citato da numerosissimi scrittori.\nTipi di miele ibleo.\nIl miele pu\u00f2 essere di nettare o di melata; nel primo caso esso si suddivide in miele unifloreale (cio\u00e8 derivato da un solo tipo di fiore) e miele multifloreale (da pi\u00f9 tipi di fiori) che viene definito \u00abmiele millefiori\u00bb. Negli Iblei prevale l'unifloreale, con l'esempio pi\u00f9 noto di tutti: il miele di Timo ibleo. Ma anche il millefiori \u00e8 una costante della produzione; uno dei pi\u00f9 apprezzati millefiori degli iblei \u00e8 il miele di Cardo: proviene da pi\u00f9 specie della famiglia floreale denominata \"Caardus\" e presenta colore ambrato con sapore fruttato.\nIl miele di melata \u00e8 invece composto dalle sostanze secrete degli insetti succhiatori che si trovano sulle parti vive delle piante. Il miele di melata degli Iblei \u00e8 caratterizzato dagli agrumi in quanto le api raccolgono le secrezioni delle piante agrumicole e ci\u00f2 conferisce alla melata un sapore pi\u00f9 dolce e delicato rispetto al miele di melata di bosco; che \u00e8 quella maggiormente prodotta nel resto d'Italia.\nTra i principali e pi\u00f9 particolari mieli prodotti nel comprensorio ibleo vi sono:\nAttualmente il miele ibleo \u00e8 riconosciuto come prodotto P.A.T. della regione Sicilia e le zone di produzione, oltre al ragusano sono il siracusano e il catanese.\nOlio.\nL'area ragusana \u00e8 subordinata a particolari escursioni termiche tra notte e giorno, molto importanti per esaltare le peculiarit\u00e0 delle produzioni dell'olivicoltura che in questa zona rappresenta un comparto produttivo molto rilevante sin dall'antichit\u00e0. Le campagne iblee presentano molti ulivi (spesso secolari) sparsi nei terreni collinari, vicini agli agrumeti, alle colture di carrube, agli alberi di mandorle e ai vigneti.\nQui sono stanziate tra le pi\u00f9 pregiate variet\u00e0 di olive della Sicilia, la pi\u00f9 famosa \u00e8 l'oliva Tonda Iblea, a cui si affiancano la Nocellara Etnea e la Moresca, dalle quali si ricava un olio extravergine molto pregiato, con un grado di acidit\u00e0 massima dello 0,65% e dal profumo e sapore fruttato, l'Olio extra vergine di oliva DOP dei Monti Iblei.\nL'area di produzione del \"Monti Iblei\" DOP si esrende in tutti i comuni del ragusano e a parte delle ex province di Siracusa e Catania.\nQuelli pi\u00f9 famosi e titolati, anche a livello mondiale, sono gli oli di Chiaramonte Gulfi, i quali hanno vinto tra gli altri, gli importantissimi premi come \"olio migliore al mondo 2010\" per la guida \"Flos Olei\", e la medaglia d'oro (2014) al \"Concorso internazionale Olio di Oliva di New York.\"\nVini.\nIl principe dei vini della zona \u00e8 il Cerasuolo di Vittoria, unico DOCG della Sicilia, che assieme al Frappato \u00e8 quello che rappresenta maggiormente la zona. Altri vini tipici sono il classico Vittoria Nero d'Avola DOC, l'Ambrato di Comiso, l'Albanello, il Valcanzjria DOC, il Grillo e altri ancora.\nOltre al Cerasuolo di Vittoria classificato in DOCG, i vini del ragusano ammessi alla DOC sono i seguenti:\nLiquori.\nData la grande quantit\u00e0 e variet\u00e0 di materie prime nella zona iblea, la tendenza a produrre liquori, soprattutto caserecci, \u00e8 altissima. Nell'ex provincia si producono principalmente:\nPiante gastronomiche spontanee.\nSecondo uno studio sulle piante selvatiche nella cucina siciliana, svolto dall'Istituto di genetica vegetale del Cnr, sono risultate come commestibili ben 250 specie. Nel ragusano, come in tutta la Sicilia, abbondano i fichi d'India e le erbe gastronomiche selvatiche. Le piante della zona iblea da menzionare sono quindi le seguenti. Una caratteristica della cucina del ragusano \u00e8 quella di insaporire talvolta queste verdure con del capuliato quando vengono cotte in padella.\nconsumato come frutto, oppure in macedonia con del vino o del marsala.\nsoffritto in padella o bollito, ci si condisce la pasta (asciutta o con le lenticchie) o dei legumi a zuppa. I suoi semi vengono fatti essiccare e usati come spezia.\nsoffritta in padella o bollita, ci si pu\u00f2 anche condire la pasta o fare delle frittate.\nfrittate o conserve sottolio.\nsoffritta in padella o bollita, ci si pu\u00f2 anche condire la pasta o farci delle frittate.\nsoffritta in padella o bollita, ci si pu\u00f2 anche condire la pasta o farci delle frittate.\nsoffritta in padella o bollita, ci si pu\u00f2 anche condire la pasta o farci delle frittate.\nconserve sottosale, sottolio o in salamoia.\nsoffritta in padella o bollita, ci si pu\u00f2 anche condire la pasta.\nviene consumata fresca, condita come una classica insalata."}
{"id": "2457706", "revid": "1573940", "url": "https://it.wikipedia.org/wiki?curid=2457706", "title": "Reinhold Trampler", "text": ""}
{"id": "2457707", "revid": "599013", "url": "https://it.wikipedia.org/wiki?curid=2457707", "title": "Dirk Scalongne", "text": ""}
{"id": "2457708", "revid": "599013", "url": "https://it.wikipedia.org/wiki?curid=2457708", "title": "Hendrik de Iongh", "text": ""}
{"id": "2457709", "revid": "7336", "url": "https://it.wikipedia.org/wiki?curid=2457709", "title": "Registro d'organo", "text": ""}
{"id": "2457711", "revid": "436907", "url": "https://it.wikipedia.org/wiki?curid=2457711", "title": "Tubular Bells 2009", "text": "Tubular Bells 2009 \u00e8 un album in studio di Mike Oldfield pubblicato nel 2009 in formato CD e DVD-Audio. Si tratta di una riedizione di \"Tubular Bells\", pubblicata per celebrare i 35 anni della sua opera prima.\nDescrizione.\nMike Oldfield non \u00e8 mai stato propriamente soddisfatto del risultato finale del disco originale, tanto \u00e8 vero che negli anni \"Tubular Bells\" ha goduto di varie ristampe e/o riedizioni, tra le quali si ricordano la versione in quadrifonia del 1976 contenuta in \"Boxed\" e il riarrangiamento \"Tubular Bells 2003\" del 2003.\nAlla scadenza del contratto con la Virgin Records, Mike Oldfield \u00e8 entrato in possesso dei master originali dell'album, cosicch\u00e9 dal suo \"buen retiro\" alle Bahamas ha digitalizzato tutte le tracce audio rimontando completamente l'opera, recuperando sonorit\u00e0 che le sovrancisioni analogiche del passato tendevano a rendere in qualche modo confuse. Ha inoltre realizzato un missaggio in audio Dolby Digital multicanale.\nL'album \u00e8 stato pubblicato in varie edizioni: in singolo CD; in doppio CD contenente \"Tubolar Bells 2009\" e \"The Best Of\"; in versione in tre dischi contenenti \"Deluxe Edition\", \"Tubular Bells Original Version\" e \"DVD-Audio\"; in cofanetto contenente \"Super Deluxe Edition\", \"Tubular Bells Original Version\", DVD-Audio, libro, LP e materiale promozionale; quest'ulitma \u00e8 stata offerta anche in edizione limitata a 500 copie autografate dall'artista."}
{"id": "2457728", "revid": "116944", "url": "https://it.wikipedia.org/wiki?curid=2457728", "title": "San Ferdinando III di Castiglia", "text": ""}
{"id": "2457731", "revid": "188402", "url": "https://it.wikipedia.org/wiki?curid=2457731", "title": "Museo ebraico di Bologna", "text": "Il museo ebraico di Bologna ha sede in via Valdonica 1/5, nel centro di Bologna, nell'area dell'antico ghetto.\nInaugurato il 9 maggio 1999, il Museo \u00e8 gestito da una apposita Fondazione, promossa dal Comune di Bologna, dalla comunit\u00e0 ebraica di Bologna, dall'Associazione Amici del Museo e sostenuta dalla Provincia di Bologna (diventata Citt\u00e0 Metropolitana), dalla Regione Emilia-Romagna e dall'Istituto per i Beni Artistici, Culturali e Naturali della Regione Emilia-Romagna.\n\u00c8 diviso in tre sezioni:\nIl museo, che nel 2000 \u00e8 stato premiato dell'Associazione Design Industriale come miglior allestimento museale per la comunicazione del 1999, ha una specifica vocazione didattica ed informativa. Durante tutto il corso dell'anno, e specialmente in connessione con il Giorno della memoria a gennaio e la Giornata Europea della Cultura Ebraica a settembre, offre un intenso calendario di incontri, conferenze, presentazioni di libri, concerti, e visite guidate. Il museo promuove anche la pubblicazione di libri sulla storia degli ebrei e sul patrimonio artistico e culturale ebraico in Emilia-Romagna."}
{"id": "2457734", "revid": "838137", "url": "https://it.wikipedia.org/wiki?curid=2457734", "title": "Handisport ai XVI Giochi del Mediterraneo", "text": "Le gare di Handisport ai XVI Giochi del Mediterraneo si sono disputate su due diversi sport: Atletica Leggera e Nuoto.\nLe gare i Atletica Leggera si sono svolte allo Stadio Adriatico di Pescara, completamente rinnovato con l'occasione della manifestazione sportiva.\nLe discipline sono:\nentrambi per la categoria T/54.\nLe gare di Nuoto si sono svolte alle piscine Le Naiadi di Pescara, rinnovate con l'occasione dei Giochi e sede della squadra di pallanuoto locale CUS d'Annunzio.\nLe discipline sono:\nentrambi per la categoria S/10.\nSono ammessi 2 atleti per ogni Nazione e specialit\u00e0."}
{"id": "2457740", "revid": "125062417", "url": "https://it.wikipedia.org/wiki?curid=2457740", "title": "Chrome OS", "text": "Chrome OS (o Chromium OS, riferendosi al suo progetto open source) \u00e8 un sistema operativo progettato da Google e basato sulla distribuzione Gentoo. \u00c8 preinstallato su Chromebook, Chromebox, Chromebit, Chromebase.\nStoria.\nAnnunciato il 7 luglio 2009, \u00e8 basato sul browser Google Chrome (software proprietario), sul kernel Linux e su pacchetti provenienti da Gentoo (precedentemente era basato su Ubuntu). Inizialmente destinato al mercato dei netbook, la versione stabile \u00e8 stata pubblicata il 15 giugno 2011 ed installata sui netbook Acer ZGB e Samsung Series 5, con processori Intel.\nCaratteristiche.\nModalit\u00e0 di vendita.\nI netbook con sistema operativo Chrome OS sono venduti tramite un abbonamento a canone mensile di 20 dollari al mese per le attivit\u00e0 educative e di 28 dollari al mese per il business. In caso di guasto il netbook verr\u00e0 sostituito dalla stessa azienda e dopo 3 anni sar\u00e0 sostituito con un nuovo netbook.\nChromebook.\nI Chromebook sono i computer portatili con Chrome OS nativo. \nModelli.\nGoogle CR-48.\nNella conferenza stampa del 7 dicembre 2010, Google ha annunciato il netbook CR-48, un prototipo creato per testare Chrome OS, con CPU Intel Atom N455 e 2 GB di RAM e connettivit\u00e0 Wi-Fi 802.11 a/b/g/n, Bluetooth 2.1 EDR e USB 2.0. Ha inoltre jack audio da 3,5 mm e slot per SD.\nSamsung Serie 5 ed Acer ZGB.\nIl Samsung Serie 5 e l'Acer ZGB sono stati i primi Chromebook ad essere messi in vendita il 15 giugno 2011. Il Serie 5 aveva uno schermo da 12,1\" HD, CPU Intel Atom N570 dual-core, connettivit\u00e0 Wi-Fi e 3G opzionale, 2GB di RAM e 16 GB di SSD. Lo ZGB differiva invece per lo schermo 11,6\" CineCrystal e la presenza anche di una porta HDMI.\nModelli attualmente in vendita.\nNel 2017 erano prodotti da Acer, ASUS, Dell, Haier, Hisense, HP, Lenovo, LG, Samsung, Toshiba e Google.\nChromebit.\nIl Chromebit \u00e8 un piccolo computer nelle dimensioni di una chiavetta USB, collegabile alla TV con la porta HDMI per usufruire di Chrome OS. L'unico modello attualmente prodotto di Chromebit \u00e8 l'ASUS Chromebit CS10, con CPU Rockchip RK3288C Quad-Core, Intel HD Graphics, 2 GB di RAM, 16 GB di eMMC, una porta USB 2.0, una HDMI ed una DC per la ricarica e connettivit\u00e0 Wi-Fi 802.11 a/b/g/n/ac e Bluetooth 4.0."}
{"id": "2457746", "revid": "1442080", "url": "https://it.wikipedia.org/wiki?curid=2457746", "title": "Robbie Rogers", "text": "Vita privata.\n\u00c8 legato sentimentalmente allo sceneggiatore e regista Greg Berlanti, con il quale si \u00e8 sposato nel 2017 ed ha avuto un figlio di nome Caleb e poi una figlia, Mia Barbara tramite maternit\u00e0 surrogata.\nCarriera.\nClub.\nRogers \u00e8 calcisticamente cresciuto in un'Universit\u00e0 del Maryland \"(College Park)\" con i Maryland Terrapins. Ha avuto la prima esperienza professionistica nel 2005 con la maglia dell'Orange County Blue Star in PDL. Ha firmato con gli olandesi dell'Heerenveen nell'agosto 2006 ed ha giocato fino a febbraio 2007 con le riserve. L'8 marzo 2007 si \u00e8 trasferito al Columbus Crew.\nNel 2012 lascia i Columbus Crew e la Major League Soccer per giocare nel Leeds in Inghilterra. Il 15 febbraio 2013, sul proprio blog, ha dichiarato la sua omosessualit\u00e0, annunciando contemporaneamente il ritiro dall'attivit\u00e0 agonistica. Alcuni mesi pi\u00f9 tardi rientra nel calcio professionistico, sottoscrivendo un contratto con i Los Angeles Galaxy.\nNazionale.\nHa debuttato con gli il 24 gennaio 2009 in amichevole contro la . La sua prima competizione ufficiale \u00e8 la Gold Cup 2009. In questo torneo ha segnato il suo primo gol internazionale al debutto contro ."}
{"id": "2457749", "revid": "1845645", "url": "https://it.wikipedia.org/wiki?curid=2457749", "title": "Uni\u00f3n Deportiva Lanzarote", "text": "L'Uni\u00f3n Deportiva Lanzarote \u00e8 una societ\u00e0 calcistica spagnola di Arrecife che attualmente milita nella \"Tercera Divisi\u00f3n\". Gioca le partite casalinghe nello stadio Ciudad Deportiva de Lanzarote.\nStoria.\nL'Uni\u00f3n Deportiva Lanzarote viene fondata nell'agosto del 1970 dalla fusione di 7 club: \"Club Deportivo Lanzarote\", il \"Club Deportivo Torrelavega\", il \"Club Deportivo Orientaci\u00f3n Mar\u00edtima\", la \"Uni\u00f3n Deportiva Valterra\", il \"Club Deportivo Lomo\", il \"Club Deportivo Arrecife\" e il \"Club Deportivo Teguise\" con l'obbiettivo di creare un club competitivo che rappresentasse l'isola di Lanzarote nelle Canarie. Nella sua breve storia ha vinto la \"Tercera Divisi\u00f3n\" nel 2000-2001 e la \"Segunda Divisi\u00f3n B\" nel 2003-2004, mentre in \"Coppa del Re\" ha raggiunto gli ottavi di finale nel 2004-2005."}
{"id": "2457750", "revid": "767487", "url": "https://it.wikipedia.org/wiki?curid=2457750", "title": "Empfindsamer Stil", "text": "L'empfindsamer Stil (in italiano \"stile sentimentale\", \"sensibile\" o \"della sensibilit\u00e0\"), o pi\u00f9 semplicemente Empfindsamkeit (\"sensibilit\u00e0\"), \u00e8 uno stile compositivo sviluppatosi nel Settecento nella Germania settentrionale per esprimere sentimenti che si ritenevano veri, semplici e naturali - qualit\u00e0 apprezzate soprattutto dalla dottrina illuminista; si utilizza il contrasto di umori differenti in repentino cambiamento anche fra i temi, i quali incarnavano un dato sentimento in modo molto accentuato.\nQuesto stile si svilupp\u00f2 in un'epoca dove anche in altre forme di arte veniva perseguita questa giustapposizione di sentimenti, come nello Sturm und Drang. L'empfindsamer Stil si contrapponeva pertanto alla dottrina barocca degli affetti (la cosiddetta \"Affektenlehre\"), dove in una stessa composizione si presentava invece un solo \"affetto\".\nGli affetti vengono espressi tramite uno stile discorsivo e rapsodico, l'utilizzo di una agogica (vedi l'uso del rubato e dell'arioso di stile operistico) e di indicazioni dinamiche con frequenti cambiamenti, e la mancanza di frasi melodiche simmetriche e frequenti modulazioni improvvise, anche dal maggiore al minore. Prende dallo stile galante l'eliminazione della componente erudita, ma ne rifiuta gli accompagnamenti in stile basso albertino, prediligendone uno pi\u00f9 energico.\nAd esempio Carl Philipp Emanuel Bach predilesse la parte espressiva alla parte formale, utilizzando di frequente questo stile nelle sue sonate per strumenti a tastiera, quali le \"Sei sonate\", ma \u00e8 nelle libere fantasie per clavicordo, trascrizioni delle sue improvvisazioni sul clavicordo per le quali era famoso, che \u00e8 evidente l'utilizzo di molte \"audacie armoniche\" e accordi dissonanti, sullo stampo dell'esecuzione dei recitativi. Utilizzarono questo stile anche:"}
{"id": "2457752", "revid": "466539", "url": "https://it.wikipedia.org/wiki?curid=2457752", "title": "Tragedia di Furiani", "text": "La tragedia di Furiani (in corso \"A tragedia di Furiani\", in francese \"Catastrophe de Furiani\") \u00e8 una strage calcistica avvenuta a Furiani nei pressi di Bastia in Corsica il 5 maggio 1992 allo stadio Stadio Armand Cesari, durante la semifinale della Coppa di Francia 1991-1992 tra l'SC Bastia e Olympique Marsiglia.\nFatti.\nIn occasione della semifinale di Coppa di Francia del 1992 la societ\u00e0 locale, il Bastia, voleva aumentare del 50% la capacit\u00e0 del proprio stadio, in una sfida che valeva un pezzo di stagione; l'avversario era l'Olympique Marsiglia, in quel momento la squadra pi\u00f9 forte del campionato francese con 4 titoli consecutivi vinti. L'eventuale vittoria nella coppa federale avrebbe garantito al club corso l'accesso alla Coppa delle Coppe. Le autorit\u00e0 locali accolsero la richiesta, costruendo una tribuna provvisoria di posti e togliendo le recinzioni.\nPrima della gara la suddetta tribuna croll\u00f2, causando la morte di 18 persone e feriti: di conseguenza venne deciso di non giocare la partita. Successivamente la Federcalcio francese decise, in segno di lutto e d'accordo con le societ\u00e0, di non recuperare la sfida n\u00e9 di giocare la finale (a cui si era gi\u00e0 qualificato il ) in programma al Parco dei Principi di Parigi, annullando l'edizione.\nVittime.\nLe diciotto vittime furono:\nIl seguito.\nIl 4 gennaio 1994 cominci\u00f2 il processo: per la tragedia furono incolpate dal pm di Bastia Jean-Pierre Rousseau 18 persone di omicidio e ferite involontarie, ma 5 furono prosciolte con non luogo a procedere. Il 23 febbraio dello stesso anno la camera criminale della Corte di Cassazione francese conferm\u00f2 le condanne. Il 2 aprile arrivarono le condanne definitive:\nSuccessivamente lo stadio cominci\u00f2 ad essere ristrutturato per evitare altre stragi. La costruzione venne completata nel 1996, con una capienza di spettatori.\nRicordo.\nAlcuni musicisti corsi hanno dedicato alcune canzoni alla tragedia, I Muvrini hanno dedicato \"Perdunateci o ma\", i A Stantara hanno dedicato alla tragedia \"So cascati\" e i Chjami Aghjalesi hanno dedicato \"Maghju\"."}
{"id": "2457753", "revid": "196880", "url": "https://it.wikipedia.org/wiki?curid=2457753", "title": "Stile sentimentale", "text": ""}
{"id": "2457755", "revid": "486946", "url": "https://it.wikipedia.org/wiki?curid=2457755", "title": "Orsi corazzati", "text": ""}
{"id": "2457757", "revid": "553400", "url": "https://it.wikipedia.org/wiki?curid=2457757", "title": "Unione Sportiva Avellino 2008-2009", "text": "Questa pagina raccoglie i dati riguardanti l'Unione Sportiva Avellino nelle competizioni ufficiali della stagione 2008-2009.\nStagione.\nRipescato per via della mancata ammissione del Messina, non iscritta per mancanza di fondi necessari a completare l'iscrizione, l'Avellino partecipa cos\u00ec alla stagione 2008-2009 di Serie B. Con la temporanea penalizzazione di 3 punti (che scenderanno a 2 a met\u00e0 campionato dopo vari ricorsi) la squadra dell'esordiente Giuseppe Incocciati si porta a -1 in classifica realizzando solo 2 punti nelle prime sette partite. La serie di risultati negativi porter\u00e0 all'esonero di Incocciati, sostituito da Salvatore Campilongo. Quest'ultimo, grazie anche ai gol di Ferdinando Sforzini, arrivato a gennaio dal , riuscir\u00e0 a ridare gioco e punti alla squadra che per\u00f2, anche a causa degli importanti e lunghi infortuni (Bab\u00fa, De Zerbi e lo stesso Sforzini), non riuscir\u00e0 ad evitare la retrocessione in Lega Pro Prima Divisione con una giornata d'anticipo, venendo sconfitto sul campo del per 2-1. Terminata la stagione, il 2 giugno 2009 arriva il comunicato ufficiale sul sito internet della societ\u00e0 in cui l'amministratore unico Massimo Pugliese conferma la volont\u00e0 di vendere il club a titolo gratuito; decisione questa, presa subito dopo aver appurato dalla Societ\u00e0 l'esistenza di dodici milioni di euro di debiti.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "2457758", "revid": "399", "url": "https://it.wikipedia.org/wiki?curid=2457758", "title": "Ivan Nanut", "text": "Lavor\u00f2 fino al 1903 come contadino presso la famiglia ebrea di Villanova, i Levi, dopodich\u00e9 emigr\u00f2 a Graz. L\u00ec si impieg\u00f2 come apprendista fabbro, frequent\u00f2 una scuola d'avviamento professionale e si occup\u00f2 di lotta libera, conquistando nel 1906 il primo posto nell'Impero austro-ungarico.\nOttenne il diploma di maestro sportivo. Nel 1908 trov\u00f2 lavoro a Monfalcone, presso gli appena aperti Cantieri Navali Cosulich, dove rimase fino alla pensione.\nNel 1909 fu tra i fondatori di una societ\u00e0 sportiva e di un coro a Savogna.\nTra i suoi successi va ricordata la medaglia d'oro provinciale in lotta libera vinta nel 1919 con una societ\u00e0 sportiva di Monfalcone."}
{"id": "2457768", "revid": "287204", "url": "https://it.wikipedia.org/wiki?curid=2457768", "title": "Peter Butkovic", "text": ""}
{"id": "2457778", "revid": "6923", "url": "https://it.wikipedia.org/wiki?curid=2457778", "title": "Rocca di Trequanda", "text": "La Rocca di Trequanda, detta anche Castello Cacciaconti, \u00e8 un imponente edificio costruito nel Medioevo come sede del Vicario presso la Repubblica di Siena, di cui faceva parte il comune.\nIl castello pass\u00f2 dalla dinastia dei Berardenghi, gi\u00e0 prima dell'anno 1000, ai Cacciaconti. Da questi ultimi, \u00e8 poi passato a Musciatto Franzesi, al Comune di Siena, e a Bartolotto dei Tolomei.\nDescrizione.\nIl massiccio edificio a pianta irregolare si trova su una rupe all'ingresso del centro storico e domina su tutta la valle circostante. Delle antiche mura merlate rimane soltanto un tratto che costeggia la strada, dove sono ben visibili i merli ghibellini in cotto. Poco pi\u00f9 avanti si incontra il famoso torrione semicircolare, protagonista di molte fotografie d'epoca scattate agli inizi del Novecento. La parte meglio conservata \u00e8 il mastio (o maschio), posto sopra una ripida scarpata. Il nucleo abitativo del castello era in diretto collegamento con il suddetto torrione. Lungo il lato che si affaccia su Piazza Garibaldi si trova la chiesa della Madonna della Rosa, in parte inglobata nella ripida scarpata."}
{"id": "2457780", "revid": "155634", "url": "https://it.wikipedia.org/wiki?curid=2457780", "title": "Verein f\u00fcr Leibes\u00fcbungen Wolfsburg 2008-2009", "text": "Questa pagina raccoglie i dati riguardanti il V.f.L. Wolfsburg nelle competizioni ufficiali della stagione 2008-2009.\nStagione.\nNella stagione 2008-2009 il Wolfsburg ha vinto il titolo tedesco per la prima volta nella sua storia, distanziando di due punti il campione uscente. \nIl successo dei verdi di Wolfsburg si deve ad un impianto di gioco sapientemente costruito da Magath e alla coppia d'attacco pi\u00f9 prolifica del campionato, quella formata dal brasiliano Grafite, autore di ben 28 gol in 25 partite giocate, e dal bosniaco Edin D\u017eeko, 26 reti in 33 partite.\nIl loro \u00e8 diventato il tandem pi\u00f9 prolifico nella storia della Bundesliga, superando il precedente primato di Gerd M\u00fcller-Uli Hoene\u00df che, nel pi\u00f9 forte Bayern Monaco di sempre, tocc\u00f2 due volte quota 53, nel 1972 e nel 1973.\nIn rosa sono presenti anche i due Campioni del Mondo Andrea Barzagli e Cristian Zaccardo. Il rendimento casalingo da record (16 vittorie e un pareggio in 17 partite) \u00e8 stato accompagnato da una serie di dieci vittorie consecutive, stabilita tra la diciannovesima e la ventottesima giornata e che ha portato la squadra di Magath dalla met\u00e0 alla testa della classifica. Il Wolfsburg \u00e8 salito in vetta battendo 5-1 il Bayern Monaco alla ventiseiesima giornata e da allora non l'ha pi\u00f9 abbandonata.\nAl termine del campionato contava il maggior numero di vittorie, ventuno, il miglior attacco con 80 gol segnati e la miglior differenza reti con una differenza di 39 gol tra reti fatte e subite."}
{"id": "2457781", "revid": "125723475", "url": "https://it.wikipedia.org/wiki?curid=2457781", "title": "Ramen", "text": "Il ramen (, pron. ) \u00e8 un tipico piatto giapponese a base di spaghetti di frumento serviti in brodo di carne e/o pesce, spesso insaporito con salsa di soia o \"miso\" e con guarnizioni come , , \"kamaboko\", \"negi\" e a volte mais.\nPraticamente ogni localit\u00e0 del Giappone ha la propria variante di ramen, dal ramen di \"tonkotsu\" (brodo di osso di maiale) del Ky\u016bsh\u016b al ramen di \"miso\" dell'Hokkaid\u014d.\nEtimologia.\nIl ramen \u00e8 di origine cinese, tuttavia non \u00e8 chiaro quando esso fu introdotto in Giappone. Anche l'etimologia della parola \"ramen\" \u00e8 argomento di dibattito. Secondo una teoria \u00e8 la pronuncia giapponese del cinese \u62c9\u9eba (\"la mian\"), che significa \"tagliatelle tirate a mano\". Una seconda teoria propone \u8001\u9eba (\"laomian\", \"tagliatelle antiche\") come la forma originale, mentre un'altra afferma che il ramen fosse inizialmente \u9e75\u9eba (\"l\u01d4mi\u00e0n\"), tagliatelle cotte in una salsa densa e ricca di amido. Secondo una quarta teoria la parola deriva da \u6488\u9eb5 (\"l\u0101omi\u00e0n\", \"lo mein\"), dove \u6488 in cantonese significa \"mescolare\", e il nome si riferisce al metodo di preparazione effettuato mescolando le tagliatelle con una salsa.\nFino agli anni 1950 i ramen erano chiamati \"shina soba\" (, \"\"soba\" cinese\"), ma oggi \u00e8 pi\u00f9 comune il termine \"ch\u016bka soba\" (, che significa anch'esso \"farina di grano saraceno cinese\") o appunto \"ramen\" (), perch\u00e9 la parola \"\u652f\u90a3\" (\"shina\", che significa \"Cina\") \u00e8 considerata da molti offensiva.\nStoria.\nFino al 1900 i ristoranti che servivano cucina cinese di Canton e Shanghai offrivano un piatto di semplice ramen di tagliatelle (tagliate, piuttosto che tirate a mano), un po' di guarnizioni, e un brodo insaporito con sale e ossa di maiale. Molti cinesi inoltre detenevano chioschi mobili di cibo da strada, con i quali vendevano ramen e ravioli \"gy\u014dza\" ai lavoratori. Entro la met\u00e0 del primo decennio del Novecento, questi chioschi usavano un tipo di corno musicale detto \"charumera\" ( dal portoghese \"charamela\") per pubblicizzare la propria presenza, una pratica che alcuni venditori mantengono tuttora con altoparlanti e registrazioni trasmesse di continuo. All'inizio del periodo Sh\u014dwa il ramen era diventato un piatto popolare quando si mangiava fuori.\nDopo la seconda guerra mondiale si diffuse nel mercato giapponese la farina economica importata dagli Stati Uniti d'America. Nello stesso periodo milioni di soldati giapponesi erano tornati dalla Cina e dall'Estremo oriente continentale. Molti di questi rimpatriati erano diventati pratici di cucina cinese e di conseguenza aprirono ristoranti cinesi in tutto il Giappone. Mangiare ramen, bench\u00e9 diffuso, era ancora un'occasione speciale che richiedeva mangiare fuori.\nNel 1958 furono inventati i noodle istantanei da Momofuku And\u014d, il nippo-taiwanese fondatore e presidente della Nissin Foods. Ritenuta la pi\u00f9 grande invenzione giapponese del XX secolo in un sondaggio giapponese, il ramen istantaneo permise a tutti di preparare questo piatto semplicemente aggiungendo acqua bollente. Dagli anni 1980 il ramen \u00e8 diventata un'icona culturale giapponese e fu studiata in tutto il mondo da molti punti di vista. Nello stesso tempo variet\u00e0 locali di ramen ebbero successo nel mercato nazionale, potendo persino essere ordinate con i loro nomi regionali. Un museo del ramen fu aperto a Yokohama nel 1994.\nTipi.\nEsiste una grande variet\u00e0 di ramen in Giappone, con differenze sia geografiche sia specifiche del venditore, persino in variet\u00e0 che hanno lo stesso nome. I tipi di ramen possono essere categorizzati secondo i suoi due ingredienti principali: le tagliatelle e il brodo.\nLe tagliatelle.\nLa maggior parte delle tagliatelle \u00e8 fatta da quattro ingredienti base: farina di frumento, sale, acqua e \"kansui\", che \u00e8 essenzialmente un tipo di acqua minerale alcalina, che contiene carbonato di sodio e di solito carbonato di potassio, e a volte una piccola quantit\u00e0 di acido fosforico.\nIl nome \"kansui\" deriva originariamente dall'acqua del Lago Kan, sito nella Mongolia Interna, che contiene una grande quantit\u00e0 di questi minerali e che si diceva essere perfetta per la preparazione di questa pasta. Preparare le tagliatelle con il \"kansui\" le rende di un colore giallognolo oltre che di una consistenza dura. Per un breve periodo, immediatamente successivo alla seconda guerra mondiale, veniva venduto del \"kansui\" avariato di bassa qualit\u00e0, mentre ora il \"kansui\" \u00e8 prodotto secondo i \"Japanese Agricultural Standards\". Le uova possono essere dei sostituti del \"kansui\". Alcune paste sono fatte senza n\u00e9 uova n\u00e9 kansui e dovrebbero essere usate solo per la \"yakisoba\".\nLe tagliatelle per il ramen sono disponibili in varie forme e lunghezze. Possono essere grosse, sottili, o perfino come dei nastri, cos\u00ec come dritte o arricciate.\nLa zuppa.\nLa zuppa del ramen \u00e8 fatta generalmente da brodo ristretto di pollo o maiale, assieme a una variet\u00e0 d'ingredienti come \"kombu\" (un tipo di alga), \"katsuobushi\" (fiocchi di tonnetto striato), \"niboshi\" (sardine giovani essiccate), ossa di manzo, \"shiitake\" (un tipo di funghi) e cipolle, quindi insaporiti con sale, \"miso\" o salsa di soia. Altre tipologie sono emerse successivamente e includono il ramen al curry e altri sapori.\nLa combinazione risultante \u00e8 generalmente divisa in quattro categorie (bench\u00e9 varianti nuove e originali spesso rendono tale categorizzazione meno netta):\nI condimenti che di solito vengono aggiunti al ramen sono pepe nero, burro, peperoncino, semi di sesamo e aglio schiacciato. Le ricette delle zuppe e i metodi di preparazione tendono a essere segreti accuratamente custoditi.\nAlcuni ristoranti offrono inoltre un sistema noto come \"kae-dama\" (\u66ff\u3048\u7389), con il quale i clienti che hanno finito le proprie tagliatelle possono richiedere un \"riempimento\" (per poche centinaia di Yen aggiuntivi) da mettere nella propria zuppa rimasta.\nVarianti regionali.\nMentre le versioni standard del \"ramen\" sono disponibili in tutto il Giappone dall'era Taisho, gli ultimi decenni hanno visto la proliferazione di numerose varianti regionali. Alcune di esse che hanno raggiunto la prominenza nazionale sono:\nPiatti correlati.\nCi sono in Giappone molti piatti correlati, di tagliatelle d'influenza cinese. I piatti seguenti sono serviti spesso a fianco al ramen nei ristoranti di ramen. Non sono compresi i piatti di tagliatelle considerati tradizionalmente giapponesi come la \"soba\" o l\"udon\", che non sono serviti praticamente mai negli stessi ristoranti di ramen.\nRistoranti in Giappone.\nVari tipi di ristoranti come i locali per bere \"izakaya\", le sale di \"karaoke\" e i parchi di divertimento offrono ramen, ma quello della migliore qualit\u00e0 \u00e8 di solito disponibile solo nei ristoranti \"ramen-ya\". Questi ristoranti hanno di solito da 10 a 20 posti al banco e tre o quattro tavoli.\nI men\u00f9 nei ristoranti \"ramen-ya\" offrono principalmente piatti di ramen, perci\u00f2 non hanno molta variet\u00e0. Oltre ad esso alcuni dei piatti generalmente disponibili in tali ristoranti sono riso fritto (chiamato \"Chahan\" o \"Yakimeshi\"), \"Gy\u014dza\" (fagottini di pasta ripieni) e birra.\nFuori dal Giappone.\nIl ramen si \u00e8 diffuso in Cina negli anni recenti, dove \u00e8 conosciuto come \"r\u00ecsh\u00ec l\u0101mi\u00e0n\" (\u65e5\u5f0f\u62c9\u9762, \"Lamian in stile giapponese\"). Catene di moda servono ramen giapponese assieme a diversi piatti giapponesi come \"tempura\" e \"yakitori\", una cosa che sembrerebbe strana in Giappone.\nWagamama, una catena britannica di successo che serve cibo di tutta l'Asia principalmente in Europa, \u00e8 famosa per la sua zuppa di tagliatelle commercializzata come ramen (ma che \u00e8 abbastanza differente dal ramen in Giappone).\n\"Ramyeon\" (\ub77c\uba74) \u00e8 la versione coreana del ramen, di solito nella forma di tagliatelle istantanee. Il \"ramyeon\" \u00e8 un diffuso cibo pronto in Corea, e i coreani sono primi al mondo per consumo di ramen istantaneo per persona con 75 pasti all'anno. Il \"ramyeon\" coreano \u00e8 famoso per essere caldo e piccante, perch\u00e9 la sua zuppa \u00e8 tipicamente insaporita con pepe chili. Ci sono molte variet\u00e0 di \"ramyeon\" coreano, come al gusto di kimchi, a quello di alghe marine e a quello di manzo. Alcuni ristoranti offrono varianti del \"ramyeon\" che contengono ulteriori ingredienti come gnocchi di pasta bolliti, tteok, formaggio, eccetera. \u00c8 servito di solito con verdure, come carote e cipolle verdi, e uova in cima.\nNell'Asia centrale il piatto ha tagliatelle pi\u00f9 spesse, \u00e8 decisamente pi\u00f9 piccante ed \u00e8 noto come \"laghman\".\nNell'America settentrionale, le tagliatelle istantanee furono importate a partire dagli anni 1970 portando il nome ramen. Pertanto il termine \u00e8 usato spesso nell'America settentrionale per riferirsi alle tagliatelle istantanee. Tuttavia esistono ora molti ristoranti che sono specializzati in ramen in stile giapponese, soprattutto nelle principali aree urbane con grande domanda di cucina asiatica.\nRiferimenti culturali.\nRamen \u00e8 il saluto internazionalmente usato dai goliardi Pastafariani, equivalente al Cristiano \"Amen\".\nIl documentario Ramen Heads del 2017 diretto da Koki Shigeno narra la storia del maestro ramen Osamu Tomita e della sua ricetta perfetta.\nUna canzone del gruppo indie Canova si chiama \"Ramen\". \nPreoccupazioni sulla salute.\nUna porzione di \"ramen\" \u00e8 ricca di carboidrati e povera di vitamine e sali minerali. La zuppa di ramen tende ad essere ricca di sodio. Le tagliatelle del ramen contengono molto sodio perci\u00f2 si pu\u00f2 evitare di bere la zuppa se \u00e8 raccomandata per motivi di salute una dieta povera di sodio.\nMuseo.\nIl Shin-Yokohama Raumen Museum \u00e8 un museo unico sul ramen con sede a Yokohama. In una galleria al primo piano, il museo presenta la storia del ramen in Giappone, tra cui il grande successo del ramen istantaneo. Mostra la variet\u00e0 di tagliatelle, zuppe, guarnizioni in cima e ciotole usate in tutto il Giappone, e mostra come vengono fatte le tagliatelle. Ai due piani seminterrati i visitatori possono visitare una riproduzione in scala 1:1 di alcune strade e case di Shitamachi, la vecchia citt\u00e0 di Tokyo, del 1958 circa, quando la popolarit\u00e0 del ramen stava aumentando rapidamente.\nVi si trovano nove ristoranti di ramen, e ciascuno presenta un piatto di ramen da una regione differente del Giappone. Per i visitatori che vogliono provare vari piatti di \"ramen\", i ristoranti offrono piccole porzioni \"mini-ramen\". I biglietti per i pasti si comprano, prima di entrare, da macchinette venditrici automatiche di fronte a ciascun ristorante.\nVersione in lattina.\nAd Akihabara, macchinette automatiche distribuiscono ramen caldo in lattine di alluminio. Conosciuto come \u3089\u30fc\u3081\u3093\u7f36 (\"lattina di ramen\"), sta guadagnando l'attenzione del pubblico. \u00c8 prodotto da un ristorante alla moda di ramen e contiene tagliatelle, zuppa, menma e maiale. Pensato come un pasto leggero veloce, comprende una piccola forchetta piegata di plastica. Per ora sono disponibili pochi gusti, tra cui il \"tonkotsu\" e il curry."}
{"id": "2457782", "revid": "25224928", "url": "https://it.wikipedia.org/wiki?curid=2457782", "title": "Forbicetta", "text": ""}
{"id": "2457783", "revid": "337298", "url": "https://it.wikipedia.org/wiki?curid=2457783", "title": "Roque Joaqu\u00edn de Alcubierre", "text": "Biografia.\nRoque Joaqu\u00edn de Alcubierre nacque a Saragozza il 16 agosto 1702. Studi\u00f2 nella sua citt\u00e0 natale per poi entrare come volontario nel corpo degli ingegneri militari, svolgendo servizio a Gerona, Barcellona, Madrid ed altre citt\u00e0 spagnole.\nMentre lavorava alla costruzione del nuovo palazzo del re di Napoli Carlo III a Portici, Alcubierre si imbatt\u00e9 in alcuni manufatti di epoca romana e, quindi, nel 1738 ottenne dal sovrano l'autorizzazione per poter effettuare degli scavi. In seguito alle operazioni di scavo riport\u00f2 alla luce una statua di Ercole ed un antico teatro: si trattava delle rovine di Ercolano. In seguito vennero riportati alla luce pi\u00f9 di duecento tra affreschi e statue che vennero conservate al museo nazionale di Napoli.\nNel 1748 inizi\u00f2 una nuova campagna di scavi in una zona che secondo le prime intuizioni doveva essere Stabiae, ma che invece pi\u00f9 tardi venne identificata come Pompei. Nel 1749, insieme all'ingegnere svizzero Karl Jakob Weber, suo assistente, riport\u00f2 alla luce la vera Stabiae ed in seguito esegu\u00ec esplorazioni nella zona di Sorrento (ove recuper\u00f2 i ruderi di Villa Pollio), Capri, Cuma e Pozzuoli. Mor\u00ec a Napoli il 14 marzo 1780."}
{"id": "2457785", "revid": "729019", "url": "https://it.wikipedia.org/wiki?curid=2457785", "title": "Strada statale 515 Noalese", "text": "La ex strada statale 515 Noalese (SS 515), ora \"strada regionale 515 Noalese (SR 515)\", \u00e8 una strada regionale italiana che si sviluppa in Veneto.\nPercorso.\nLa strada ha inizio a Treviso con l'innesto sulla ex strada statale 53 Postumia e, proseguendo in direzione sud-est, attraversa i comuni di Quinto di Treviso, Zero Branco, Scorz\u00e8, Noale, Santa Maria di Sala, Pianiga e si innesta sulla ex strada statale 11 Padana Superiore nel comune di Vigonza, nell'hinterland di Padova.\nA Santa Maria di Sala, la Noalese si innesta su un decumano dell'agro centuriato di Padova (il \"Cavin di Sala\"), cos\u00ec fondendosi con la strada provinciale 32 Miranese (Via Miranese) proveniente da Mestre (gi\u00e0 conosciuta, nel Veneziano, come \"strada Padovana\").\nLa Noalese \u00e8 la strada su cui si affaccia l'aeroporto \"Antonio Canova\", in localit\u00e0 San Giuseppe di Treviso.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto; dal 20 dicembre 2002 la gestione della tratta \u00e8 passata alla societ\u00e0 Veneto Strade.\nStoria.\nLa strada ha origini antichissime: tra Padova e Noale ricalca il tracciato del graticolato romano (agro Patavino), mentre presso Moniego corrisponde al decumano massimo dell'agro Altinate.\nIl tratto perfettamente rettilineo che va da Scorz\u00e8 a Zero Branco (denominato, appunto, \"Drizzagno\") \u00e8 invece pi\u00f9 recente, risalendo all'epoca della dominazione austriaca.\nProgetti.\nLungo il suo tracciato sono in corso di realizzazione numerose varianti miranti a deviare il traffico dai centri maggiormente congestionati. Interventi di questo tipo sono in progetto a Santa Maria di Sala e Zero Branco, e in fase di realizzazione a Noale. A Scorz\u00e8, la cosiddetta \"variante 515\" sar\u00e0 anche strada di accesso al casello autostradale lungo l'autostrada A4 (passante di Mestre) che sorge nella frazione Cappella.\nLe ville.\nLungo la Noalese sono sorte numerose ville venete; di seguito ne \u00e8 riportato l'elenco parziale (l'ordine segue la direzione Padova-Treviso):\n\"Sinistra\"\n\"Destra\""}
{"id": "2457786", "revid": "22475", "url": "https://it.wikipedia.org/wiki?curid=2457786", "title": "Palazzo del Municipio (Trequanda)", "text": "Il palazzo del Municipio di Trequanda, in provincia di Siena, si affaccia su piazza Garibaldi. L'attuale palazzo \u00e8 stato costruito sopra uno pi\u00f9 antico, forse medioevale, i cui resti sono ancora visibili sulla facciata posteriore del municipio.\nDescrizione.\nL'ampia facciata su piazza Garibaldi \u00e8 divisa in due settori dall'esile torre civica merlata con orologio. Sia il settore di destra che quello di sinistra sono composti da una fascia inferiore in bugnato rettangolare e da una superiore in intonaco color giallo-crema. La facciata posteriore, che da sui giardini pubblici, presenta i resti dell'antico palazzo medioevale. Questi costituiscono una facciata in cotto con bifore e trifore con archi a tutto sesto sostenuti da colonnine. Gran parte di esse sono murate perch\u00e9 i piani del palazzo erano pi\u00f9 bassi degli attuali."}
{"id": "2457788", "revid": "149587", "url": "https://it.wikipedia.org/wiki?curid=2457788", "title": "Municipio (Trequanda)", "text": ""}
{"id": "2457799", "revid": "84184", "url": "https://it.wikipedia.org/wiki?curid=2457799", "title": "Angiopoietina", "text": "Le angiopoietine sono fattori implicati nell'angiogenesi, sono prodotti da piastrine, macrofagi e cellule endoteliali.\nL'angiopoietina fa parte di una famiglia di fattori di crescita vascolare che svolgono un ruolo nell'angiogenesi embrionale e postnatale. La segnalazione dell'angiopoietina corrisponde pi\u00f9 direttamente all'angiogenesi, il processo attraverso il quale si formano nuove arterie e vene da vasi sanguigni preesistenti. L'angiogenesi procede attraverso la germinazione, la migrazione delle cellule endoteliali, la proliferazione e la destabilizzazione e stabilizzazione dei vasi. Sono responsabili dell'assemblaggio e dello smontaggio del rivestimento endoteliale dei vasi sanguigni.\nL'angiopoietina-1 (Ang-1) stimola la maturazione dei vasi agendo sul recettore TIE2, mentre l'angiopoietina-2 (Ang-2) inibisce l'angiogenesi. Si \u00e8 anche osservato che Ang-2 in presenza di fattori di crescita endoteliali vascolari (VEGF), favorisce lo sviluppo di nuovi vasi tramite sprouting dei capillari. Sono note anche le angiopoietine Ang-3 e Ang-4. I recettori TIE (TIE1 e TIE2) sono recettori tirosin chinasici."}
{"id": "2457800", "revid": "2043251", "url": "https://it.wikipedia.org/wiki?curid=2457800", "title": "Verano di Cavaillon", "text": "Gli viene anche attribuita la nascita a Lanu\u00e9jols nel G\u00e9vaudan. \u00c8 stato l'ultimo vescovo conosciuto di Cavaillon per il VI secolo. Dopo di lui non ve ne furono altri per 199 anni.\nBiografia.\nI rari eventi noti sulla sua esistenza sono sufficienti a fornirne un rapido ritratto. \nContemporaneo di Gregorio di Tours, fu ordinato sacerdote nel 540. Ritiratosi nel suo eremo di \"Vaucluse\", intraprese un viaggio a Roma passando per Embrun, Brian\u00e7on, Ravenna, Milano e, al ritorno, per Albenga e Cassis.\nSigeberto I, che per aprirsi un passaggio verso il Mediterraneo aveva creato il \"corridoio austrasiano\" in Provenza, lo scelse come vescovo di Cavaillon nel 568, come si apprende dal \"Manoscritto d'Orl\u00e9ans\".\nL'anno seguente, avendo Fredegonda fatto assassinare Pretestato, arcivescovo di Rouen, durante un uffizio domenicale, Verano l'apostrof\u00f2 per rimproverarla dell'omicidio. Questo gli valse di essere il padrino del futuro re merovingo Teodorico II, figlio di Childeberto II. Il battesimo ebbe luogo ad Orl\u00e9ans, capitale della Borgogna di Gontrano nel 587.\nVerano mor\u00ec di peste ad Arles due anni dopo.\nIl culto.\nI miracoli.\nFu a Fontaine-de-Vaucluse che Verano comp\u00ec il suo primo miracolo, liberando la Sorgue di un orribile drago denominato \"Coulobre\". Secondo la leggenda egli cacci\u00f2 questa immonda bestia nelle Alpi ove essa se ne and\u00f2 a morire. Il paese di Saint-V\u00e9ran sarebbe stato il luogo ove esso mor\u00ec. Si segnala che salendo lungo il sentiero che porta alla sorgente della Sorge si attraversa ancora il \"Traou dou Couloubre\".\nUn altro miracolo pare legato a considerazioni pi\u00f9 utilitaristiche. Nel XII secolo Raimondo IV di Tolosa, marchese di Provenza, prima di partire per la caccia nel Luberon, aveva ordinato a Benedetto, vescovo di Cavaillon, di attenderlo prima di celebrare messa. Egli non lo fece, il che gli valse un calcio nel sedere da parte del marchese, il cui piede \"colpevole\" divenne immediatamente secco ed il marchese prese a zoppicare vistosamente. Allora questi and\u00f2 ad implorare San Verano a Vaucluse. \nPer ottenere il perdono del defunto eremita, Raimondo dovette concedere al vescovo Benedetto una serie di privilegi, fra i quali anche la met\u00e0 del feudo di Vaucluse. Raimondo obbed\u00ec ed il piede guar\u00ec seduta stante.\nSan Verano avrebbe compiuto anche miracoli in Italia, a Roma, Peccioli, Ravenna, Torino e Milano \nLe reliquie.\nPetrarca ci dice che egli fu sepolto a \"Vallis Clausa\", in \u00ab\u2026 una chiesa piccola ma adorna e solida\u00bb, consacrata alla Vergine. Distrutta nel corso delle invasioni barbariche del V e VI secolo, fu sostituita nel 979 dal priorato di \"Notre-Dame et Saint-V\u00e9ran\" la cui chiesa, l'attuale parrocchiale di Fontaine-de-Vaucluse, reca tracce della ricostruzione.\nAll'inizio dell'XI secolo un gran parte delle reliquie fu trasportata nella zona di Orl\u00e9ans, ove, con il nome di \"saint Vrain\", egli divenne patrono del capitolo della chiesa della collegiata di \"Saint-\u00c9tienne de Jargeau\" a Jargeau, nella diocesi di Orl\u00e9ans.\nNel XIV secolo si ritenne che sarebbe stato meglio che i resti dell'illustre prelato fossero posti nel centro della sua diocesi e nel 1311 Pons Augier de Lagnes, vescovo di Cavaillon, fece trasportare le ultime reliquie del santo da Fontaine-de-Vaucluse a Cavaillon, facendole inumare nella cattedrale. La leggenda dice che al momento del transito di queste attraverso la Sorge, le acque del fiume si aprirono per lasciar passare il corteo.\nAnche il paese toscano di Peccioli \u00e8 in possesso di una reliquia del santo \nLe spoglie di san Verano sono anche venerate nella cattedrale di San Michele Arcangelo in Albenga (SV), dove arrivarono nell'alto medioevo e furono venerata per secoli, tanto che il capitolo della Cattedrale commette al suo scriba, il notaio Bernab\u00f2 Pognana, la stesura di una \"vita sancti Verani\". \nIl 2 dicembre del 1470, Gio Antonio Costa \"quondam\" Nicolino, nel suo testamento impose \"libras sexaginta... in fabrica seu factura ornatus busti ipsius sancti Veyrani in tatno argento elaborato seu laborando\", cio\u00e8 l'esecuzione di un raffinato reliquiario rappresentante la testa del santo fatto dall'aurifaber \"Bernardo Folco\" di Albenga. Ala sua morte si apr\u00ec una disputa per la propriet\u00e0 delle reliquie del Santo che fin\u00ec con il corpo dato ai Costa e il braccio e la testa ai Cepolla. \nIl \"Morvelous\".\nIl bassorilievo di Taillades deve essere stato scolpito nella parte anteriore della cava verso quell'epoca. Questa imponente scultura rappresenta un vescovo su due scudi, che porta il pastorale ed indossa un pettorale ornato da una croce. Nonostante che gli abitanti del paese abbiano chiamato questa scultura con un nome un po' banale: \"Morvelous\", cio\u00e8 \"il Moccioso\", gli specialisti sono concordi nel ritenere si tratti di san Verano.\nPatronato.\nSan Verano \u00e8 stato eletto a patrono delle seguenti localit\u00e0:"}
{"id": "2457802", "revid": "196880", "url": "https://it.wikipedia.org/wiki?curid=2457802", "title": "Teoria degli affetti", "text": ""}
{"id": "2457803", "revid": "767487", "url": "https://it.wikipedia.org/wiki?curid=2457803", "title": "Affektenlehre", "text": "In musica, la teoria degli affetti o \"Affektenlehre\" (dal tedesco \"Affekt\"; plur. \"Affekte\") \u00e8 una teoria derivante da formulazioni teoriche di et\u00e0 antica, ampiamente accettata in et\u00e0 tardobarocca. Secondo questa teoria, in un movimento doveva comparire un unico \"affetto\", che in questo modo veniva razionalizzato.\nNell'epoca classica questo stile musicale cadde in disuso in quanto ritenuto eccessivamente meccanico ed innaturale."}
{"id": "2457804", "revid": "287204", "url": "https://it.wikipedia.org/wiki?curid=2457804", "title": "Sergio Gonzalez", "text": ""}
{"id": "2457805", "revid": "287204", "url": "https://it.wikipedia.org/wiki?curid=2457805", "title": "Sergio Gonzalez Soriano", "text": ""}
{"id": "2457811", "revid": "767487", "url": "https://it.wikipedia.org/wiki?curid=2457811", "title": "Eredivisie 2009-2010", "text": "L'edizione 2009-2010 dell'\"Eredivisie\" iniziata il 31 luglio 2009 si \u00e8 conclusa il 2 maggio 2010 con il successo del Twente. La squadra laureatasi campione dei Paesi Bassi nella stagione precedente \u00e8 stata l', con tre giornate di anticipo. Le neopromosse sono VVV-Venlo e RKC Waalwijk, che rimpiazziano le retrocesse Volendam e De Graafschap.\nSpareggi.\nPlay-off UEFA Europa League.\nLe squadre classificate tra il sesto e il nono posto disputano dei play-off. Il vincitore sar\u00e0 qualificato al secondo turno preliminare di Europa League 2010-2011.\nPlay-off retrocessioni.\n e si giocheranno con le 8 squadre qualificate ai play-off la possibilit\u00e0 di rimanere in Eredivisie.\nTurno 3.\nRitorno.\nLe vincitrici del turno 3 disputeranno Eredivisie 2010-2011."}
{"id": "2457820", "revid": "38120", "url": "https://it.wikipedia.org/wiki?curid=2457820", "title": "Wolfpack (DYS)", "text": "Wolfpack \u00e8 una ristampa del primo album in studio, \"Brotherhood\", del gruppo hardcore punk statunitense DYS.\nL'album \u00e8 stato pubblicato nel 1990 dall'etichetta discografica Taang! Records con un diverso titolo e una diversa copertina rispetto alla versione originale e con l'aggiunta di quattro inediti, tra cui l'omonimo \"Wolfpack\", prima traccia dell'album e primo brano realizzato dalla band."}
{"id": "2457825", "revid": "1031941", "url": "https://it.wikipedia.org/wiki?curid=2457825", "title": "Angiolo da Monteleone", "text": "Non si conoscono con certezza data di nascita e di morte, ma neanche la sua provenienza: Monteleone d'Orvieto, di Spoleto o Sabino. Secondo Giuseppe Bolletti Angiolo, religioso francescano, proviene proprio da Monteleone d'Orvieto. \nIl Tossignano di lui scrive: \"Pauperrimus et despectus homo obiit miraculis clarus apud Montem Compatrium in Campaniam\". \nEsistono del Beato due effigie: una a Monteleone d'Orvieto nella Collegiata dei Santi Pietro e Paolo posta all'interno della cripta di San Teodoro dipinta da Guglielmo Ascanio nei primi anni del novecento, l'altra antica a Citt\u00e0 della Pieve nel muro nel Convento dei PP. Minori osservanti con l'iscrizione: \u00abBeato Angelo da M.Leone. Il suo cordone si conserva in Fiesole, e si tiene in particolar devozione\u00bb. \nNel 1830 il Bolletti ricorda:"}
{"id": "2457830", "revid": "1310927", "url": "https://it.wikipedia.org/wiki?curid=2457830", "title": "Helmond Sport", "text": "L'Helmond Sport \u00e8 una societ\u00e0 calcistica olandese con sede nella citt\u00e0 di Helmond, Noord-Brabant. Il club fu fondato il 27 luglio 1967 come una costola dell'Helmondia '55, che era fallito.\nStoria.\nL'Helmond Sport part\u00ec dalla terza divisione. Dopo un solo anno il club fu promosso in Eerste Divisie, dove vinse il titolo nel 1982 e furono promossi in Eredivisie. L\u2019avventura nella massima divisione dura solo due anni, retrocedendo di nuovo al termine della stagione 1983-84. La stagione seguente, in Eerste Divisie, vide l'Helmond Sport raggiungere la finale di KNVB Cup, persa contro l'. L'Helmond Sport fu vicino alla promozione in Eredivisie nei play-off della stagione 2004/2005: il club stava vincendo la finale dei play-off contro lo Sparta Rotterdam per 1-0 grazie ad un gol al 59\u00ba minuto di Nyron Wau, ma negli ultimi 20 minuti Riga Mustapha (73') e Rachid Bouaouzan (90+1') segnarono l'1-1 e l'1-2 e lo Sparta fu promosso. Il club milita tuttora nella Eerste Divisie."}
{"id": "2457831", "revid": "25225455", "url": "https://it.wikipedia.org/wiki?curid=2457831", "title": "Centipiedi", "text": ""}
{"id": "2457832", "revid": "1982", "url": "https://it.wikipedia.org/wiki?curid=2457832", "title": "Palazzo dei Consoli (Gubbio)", "text": ""}
{"id": "2457833", "revid": "110157", "url": "https://it.wikipedia.org/wiki?curid=2457833", "title": "Chiesa di Sant'Adalberto (Cormons)", "text": "La chiesa arcipretale di Sant'Adalberto \u00e8 la parrocchiale di Cormons, in provincia ed arcidiocesi di Gorizia; fa parte del decanato di Cormoms.\nStoria.\nLa costruzione del duomo inizi\u00f2 nel 1736 (secondo altre fonti nel 1756) e termin\u00f2 nel 1770. La consacrazione del duomo venne impartita il 7 ottobre 1822. Il 2 giugno 1941 il duomo di Cormons fu elevato ad arcipretale.\nFacciata.\nLa facciata, tripartita da lesene e ornata da statue ospitate in delle nicchie, \u00e8 preceduta da una scalinata scenografica. Un alto campanile che termina con una cella ottagonale affianca l'abside.\nMuseo del duomo.\nNella vicina Cjase da Pl\u00eaf Antighe \u00e8 ospitato il piccolo museo, che conserva documenti, cimeli, opere varie di arte sacra."}
{"id": "2457834", "revid": "611126", "url": "https://it.wikipedia.org/wiki?curid=2457834", "title": "Teatro Carlo Felice (Genova)", "text": ""}
{"id": "2457837", "revid": "891358", "url": "https://it.wikipedia.org/wiki?curid=2457837", "title": "Jos\u00e9 Ricardo P\u00e9rez", "text": "Caratteristiche tecniche.\nGiocava come centrocampista difensivo.\nCarriera.\nClub.\nDopo gli inizi all'Atl\u00e9tico Junior, \u00e8 passato all'Atl\u00e9tico Nacional con il quale ha vinto la Coppa Libertadores 1989 ed ha ottenuto la convocazione in Nazionale; nel 1993 si \u00e8 trasferito all'Independiente Santa Fe, rimanendovi fino al 1994.\nNazionale.\nGiocando a livello internazionale con la , ha segnato una rete in 19 presenze, partecipando a come sostituto, non venendo mai schierato in campo dal CT Francisco Maturana. Ha giocato la sua ultima partita in Nazionale il 5 settembre 1997 contro .\nAllenatore.\nNel 2008 ha allenato l'Inter Anzo\u00e1tegui, portandola alla vittoria del titolo di Apertura della terza divisione venezuelana."}
{"id": "2457838", "revid": "287204", "url": "https://it.wikipedia.org/wiki?curid=2457838", "title": "Risultati sportivi della Lancia Aurelia-Altre corse", "text": "Nelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc.) e per ciascuna classe di cilindrata, il migliore risultato conseguito tra coloro che disponevano di vetture Lancia Aurelia o derivate: molto spesso, altre vetture del medesimo modello si sono piazzate alle spalle di quella meglio classificata.\nLe altre corse, dal 1950 al 1964.\nNota:"}
{"id": "2457841", "revid": "110157", "url": "https://it.wikipedia.org/wiki?curid=2457841", "title": "Judd Marmor", "text": " \u00c8 noto soprattutto per aver sostenuto radicalmente la rimozione dell'omosessualit\u00e0 dal \"Diagnostic and Statistical Manual of Mental Disorders\".\nBiografia.\nNasce a Londra, Inghilterra, ma trascorre gran parte della sua vita a Chicago e New York.\nCompie gli studi di medicina presso la Columbia University e ottiene la laurea nel 1933. \nNel 1946 si trasferisce a Los Angeles. Nei primi anni '60 si schiera in modo radicale dichiarando che l'omosessualit\u00e0 \u00e8 una variante del comportamento sessuale e rifiutando quindi di considerare tale orientamento come una deviazione o patologia. Afferma inoltre che le preferenze sessuali non sono il risultato di una vita intrisa di problemi e cattivi rapporti con i genitori, ma che esistono vari fattori determinanti che riguardano la sfera genetica, biologica e psicologica."}
{"id": "2457844", "revid": "327653", "url": "https://it.wikipedia.org/wiki?curid=2457844", "title": "Protennoia triforme", "text": ""}
{"id": "2457847", "revid": "486946", "url": "https://it.wikipedia.org/wiki?curid=2457847", "title": "Extended version", "text": ""}
{"id": "2457848", "revid": "123915784", "url": "https://it.wikipedia.org/wiki?curid=2457848", "title": "Campocavallo", "text": "Campocavallo \u00e8 una frazione del comune di Osimo, in provincia di Ancona.\nGeografia fisica.\nLa frazione di Campocavallo dista 3\u00a0km verso sud dal centro abitato di Osimo, citt\u00e0 al cui territorio comunale essa appartiene.\nSorge nella vallata del fiume Musone, corso d'acqua che scorre a sud di essa e che crea attorno a s\u00e9 un'area relativamente pianeggiante rispetto a quella su cui poggia il centro urbano di Osimo, in posizione pi\u00f9 elevata. Nei pressi di Campocavallo il torrente Fiumicello si immette nel fiume Musone.\nMonumenti e luoghi d'interesse.\nUn luogo di valore religioso e artistico \u00e8 il Santuario della Beata Vergine Addolorata di Campocavallo, che col suo edificio e col campanile, domina la frazione. Esso fu edificato fra il 1892-1905 per volere del presbitero osimano don Giovanni Sorbellini in seguito ad un prodigio miracoloso di un'immagine sacra della Vergine Addolorata che mosse gli occhi, questo prodigio and\u00f2 ripetendosi per dieci anni consecutivi.\nFauna e flora.\nNella zona verde della confluenza Fiumicello-Musone non \u00e8 difficile avvistare lungo le sponde dei fiumi aironi del tipo cenerino, che nidificano nell'abbondante vegetazione del posto. Inoltre \u00e8 possibile avvistare volatili pi\u00f9 comuni come l'upupa, rapaci come la poiana e pi\u00f9 raramente mammiferi di dimensioni medio-piccole come il tasso o la faina.\nSport.\nA sud della frazione, presso la confluenza del torrente Fiumicello con il fiume Musone, vi \u00e8 una pista ciclabile di tipo ciclopedonale che corre lungo Via Settefinestre.\nLa frazione ha una squadra di calcio a 5, la \"ASD Campocavallo,\" che ha militato nelle categorie D, C2 e C1 regionali. Attualmente \u00e8 attivo solo il settore giovanile under19."}
{"id": "2457852", "revid": "110157", "url": "https://it.wikipedia.org/wiki?curid=2457852", "title": "Chiesa-oratorio di San Martino", "text": "La chiesa oratorio di San Martino \u00e8 un edificio religioso tardobarocco che si trova a Vezia. L'edificio ingloba un precedente oratorio romanico che a sua volta sostitu\u00ec una struttura del VII-VIII secolo.\nStoria.\nLa prima versione della chiesa, stando a un'indagine archeologica del 1994, risale al VII-VIII secolo: l'origine altomedievale dell'insediamento, d'altro canto, \u00e8 testimoniato anche dal ritrovamento delle rovine di mura di quel periodo a ridosso dell'edificio. Fra il XII e il XIII secolo, tuttavia, l'oratorio fu ricostruito in stile romanico e in questa forma fu citato, nel 1571, all'atto dell'accorpamento alla parrocchia di Santa Maria della Purificazione a Comano. Nel XVIII secolo, infine, la chiesa assunse la sua forma attuale, ma sub\u00ec un'ulteriore modifica dell'aspetto esteriore nel 1810, quando fu realizzata la decorazione esterno, poi degradata. Fra il 1994 e il 1997 l'edificio \u00e8 stato restaurato da Gianfranco Rossi: l'intervento mirava appunto a recuperare la decorazione ottocentesca.\nDescrizione.\nEsterni.\nL'edificio, che si trova su una collina, \u00e8 dotato di pianta rettangolare con coro e abside. A ridosso della chiesa si trova un cimitero.\nInterni.\nLa navata \u00e8 divisa in due campate ed \u00e8 dotata di una volta a vela. Nel coro un affresco del XVI secolo, eredit\u00e0 della versione romanica della chiesa: si tratta della \"Madonna\" forse di Bartolomeo da Ponte Tresa, ma ispirato allo stile di Bernardino Luini. Sulla parete settentrionale della chiesa una nicchia ospita una tela di Giuseppe Antonio Petrini che rappresenta la \"Sacra Famiglia\"."}
{"id": "2457855", "revid": "729019", "url": "https://it.wikipedia.org/wiki?curid=2457855", "title": "Nachtschlachtgruppe 9", "text": "Il Nachtschlachtgruppe 9 (NSG 9) fu un'unit\u00e0 di attacco al suolo della Luftwaffe formata verso la fine del 1943 nel teatro italiano per disturbare con bombardamenti notturni le azioni alleate e le formazioni partigiane. Questa tattica era gi\u00e0 stata sperimentata con successo dai sovietici sul fronte russo pur con l'impiego di velivoli obsoleti durante l'inverno 1941-1942.\nTrasferita in Italia l'unit\u00e0 inizi\u00f2 ad operare con i velivoli italiani C.R.42 e Caproni Ca.314 mentre dal gennaio 1944 cominci\u00f2 l'addestramento sui pi\u00f9 lenti ma affidabili Junkers Ju 87 \"Stuka\".\nIl battesimo del fuoco avvenne sul fronte di Anzio e nell'estate del 1944 il Gruppo oper\u00f2 dai campi dell'Italia Settentrionale. \nDal libro di Beale (Nick Beale, \u201cGhost Bombers, the Moonlight War of NSG 9: Luftwaffe Night Attack Operations from Anzio to the Alps\u201d) risulta che l\u2019NSG 9 oper\u00f2 dall'Aeroporto di Ferrara-San Luca e dall'Aeroporto di Poggio Renatico nei mesi di agosto e settembre del 1944 a difesa della Linea Gotica.\nDal settembre 1944, a causa dell'avanzata del fronte, oper\u00f2 dalle basi di Ghedi, Villafranca di Verona e Bovolone.\nCollegamenti esterni.\nVelivoli e spostamenti del NsGr. 9"}
{"id": "2457870", "revid": "57342", "url": "https://it.wikipedia.org/wiki?curid=2457870", "title": "Barbara Sukowa", "text": "Biografia.\nNata a Brema da una famiglia di origine russa, Sukowa ha raggiunto il successo nel 1980 interpretando per la televisione la miniserie televisiva di quindici episodi da trenta minuti ciascuno \"Berlin Alexanderplatz\" - tratto dal romanzo omonimo di Alfred D\u00f6blin \"Berlin Alexanderplatz\" - capolavoro del regista Rainer Werner Fassbinder. \u00c8 nota anche per il ruolo base ricoperto nel film drammatico \"Lola\", del 1981. \u00c8 stata poi diretta da Michael Cimino nel film del 1987 \"Il siciliano\", tratto dall'omonimo romanzo di Mario Puzo - \"Il siciliano\" - centrato sulla figura di Salvatore Giuliano.\nSposata con l'artista e regista Robert Longo, che l'ha diretta nel 1995 in \"Johnny Mnemonic\", Sukowa ha avuto in carriera anche esperienze come cantante. Ha due figli nati rispettivamente dal precedente matrimonio con Hans-Michael Rehberg e dalla relazione con l'attore polacco Daniel Olbrychski. Ha fatto parte della giuria al Festival di Cannes del 2000. Attualmente vive a Brooklyn con la sua famiglia.\nCarriera teatrale e cinematografica.\nDopo aver studiato recitazione al Max Reinhardt Seminar l'attrice tedesca ha debuttato in teatro nel 1971 a Berlino in una produzione di Peter Handke, \"Der Ritt \u00fcber den Bodensee\". Nello stesso anno G\u00fcnter Beelitz la invit\u00f2 ad unirsi alla compagnia del Teatro Nazionale Darmstadt.\nDopo di allora ha lavorato in teatro a Francoforte sul Meno e ad Amburgo, in collaborazione con registi come Luc Bondy e Ivan Nagel. \u00c8 stata Marion nel dramma di Georg B\u00fcchner \"La morte di Danton\" ed Helena in \"Sogno di una notte di mezza estate\". Ha poi portato sui palcoscenici di tutta Europa Rosalind de \"Come vi piace\" e Desdemona in \"Otello\". Di Henrik Ibsen ha poi interpretato \"The Master Builder\" (\"Il costruttore Solness\"), mentre in lingua inglese ha lavorato nella produzione de \"Il giardino dei ciliegi\" di Anton \u010cechov (Princeton, New Jersey, 2000).\nContestualmente all'attivit\u00e0 in teatro, Sukowa ha iniziato poi a lavorare nel cinema per la corrente del cosiddetto \"nuovo cinema tedesco\", diventando una delle attrici di Rainer Werner Fassbinder e Margarethe von Trotta: la sua interpretazione nel film della regista \"Marianne and Juliane\" (\"Die bleierne Zeit\", del 1981) le ha fatto meritare una menzione alla Mostra del cinema di Venezia.\nAttivit\u00e0 di \"lettrice classica\".\nSukowa ha successivamente sviluppato un'ulteriore carriera come narratrice, \"lettrice\" e cantante per musica classica e opere letterarie trasposte in musica. In questo senso ha interpretato il ruolo di \"speaker\" nell'opera di Arnold Sch\u00f6nberg \"Pierrot Lunaire\", con lo Schoenberg Ensemble diretto da Reinbert de Leeuw.\nAltre \"performance\" hanno riguardato poi altri \"ensemble\" di Parigi e Londra, Berlino, San Pietroburgo, Madrid, Roma, Tokyo, Salisburgo, Los Angeles e New York.\nUgualmente, ha interpretato il ruolo dello \"speaker\" in un altro lavoro di Sch\u00f6nberg, \"Gurrelieder\", con i Berlin Philharmonic di Claudio Abbado, con il quale ha registrato la medesima opera con i Vienna Philharmonic. Ha poi narrato la storia di Prokofiev \"Pierino e il lupo\", sia in concerto che in disco. Di Mendelssohn ha interpretato invece \"Sogno di una notte di mezza estate\", tratto dal brano di Shakespeare.\nFra gli altri suoi lavori per il teatro, come \"speaker\", figurano anche di Arthur Honegger \"Jeanne d'Arc au b\u00fbcher\", di Kurt Weill \"L'opera da tre soldi\" e di Michael Jarrell \"Cassandre\" (presentata nel marzo 2006 a New York City con la Saint Louis Symphony Orchestra."}
{"id": "2457873", "revid": "76963", "url": "https://it.wikipedia.org/wiki?curid=2457873", "title": "Yoshino Kimura", "text": "Biografia.\nNata a Londra, da genitori entrambi impiegati della Japan Airlines, Yoshino Kimura ha vissuto nella citt\u00e0 inglese fino all'et\u00e0 di due anni, quindi si trasfer\u00ec con i genitori a New York, per un periodo di tre anni. Si laure\u00f2 in letteratura inglese alla Seijo University.\nDopo essere apparsa in uno spot pubblicitario della Japan Airlines e aver partecipato alla miniserie televisiva \"Sh\u014dta no sushi\", la Kimura debutt\u00f2 come attrice cinematografica nel 1997, con il film drammatico \"Shitsurakuen\", che le valse l'anno successivo il Japanese Academy Award come miglior attrice esordiente.\nNel 1998 debutt\u00f2 in veste di cantante, incidendo il singolo \"Iruka no natsu\". In totale ha inciso 5 singoli e 3 album.\nNel 2006 ottenne la seconda nomination ai Japanese Academy Award, come miglior attrice, grazie alla sua interpretazione in \"The Samurai I Loved\". Nel 2007 lavor\u00f2 con due celebri registi giapponesi quali Takeshi Kitano, che la diresse nella commedia \"Glory to the Filmmaker!\", e Takashi Miike, che la diresse nel western \"Sukiyaki Western Django\". Inoltre interpret\u00f2 un ruolo in \"Crociera di sangue\", tredicesimo episodio della seconda stagione della serie televisiva horror statunitense \"Masters of Horror\"."}
{"id": "2457876", "revid": "287204", "url": "https://it.wikipedia.org/wiki?curid=2457876", "title": "Mercedes-Benz W142", "text": "La sigla W142 identifica una famiglia di autovetture di fascia alta prodotte dal 1937 al 1942 dalla Casa tedesca Mercedes-Benz.\nProfilo e caratteristiche.\nLa serie \"W142\" \u00e8 stata introdotta con il lancio della Typ 320, una vettura dalle forme tondeggianti nata per sostituire il precedente modello, la Typ 290. Di quest'ultima, tutti i modelli appartenenti alla serie \"W142\" riprendono il telaio, sia esso a passo lungo o corto. \nSi ritrovano quindi anche le stesse soluzioni telaistiche, come le sospensioni a ruote indipendenti con avantreno a balestra trasversale e retrotreno a semiassi oscillanti, oppure come l'impianto frenante idraulico a quattro tamburi. Il cambio era a 4 marce tutte sincronizzate.\nQuesta era la base sulla quale sarebbero nati diversi modelli e versioni, tra normali autovetture, furgoni, ambulanze e versioni per uso militare.\nLa famiglia \"W142\" esce di produzione nel 1942, senza una diretta n\u00e9 immediata erede: i modelli che pi\u00f9 si avvicineranno alla produzione della serie \"W142\" saranno quelli delle serie W186, W188 e W189, pi\u00f9 noti come \"Serie 300\" o anche \"300 Adenauer\", ed introdotti a partire dal 1951.\nDi seguito viene descritta pi\u00f9 in dettaglio la famiglia \"W142\".\nTyp 320 W142 I.\nLa sigla W142 I identifica la prima \"Typ 320\", ossia l'autovettura che di fatto, come gi\u00e0 accennato, ha preso il posto della \"290\" nel 1937. Tale autovettura era costruita sul telaio a passo corto della \"290\" e montava come propulsore il 3.2 litri M142 I, in grado di erogare fino a 78 CV e di spingere la vettura fino ad una velocit\u00e0 massima di 126\u00a0km/h. Il cambio, poi, poteva essere richiesto in opzione con una quinta marcia che fungeva da overdrive. Questo modello \u00e8 stato prodotto fino al 1942 in soli 289 esemplari.\nTyp 320 W142 II.\nLa sigla W142 II identifica la \"320\" a passo lungo, proposta parallelamente alla \"320\" \"corta\" durante i primi due anni di commercializzazione di quest'ultima. La \"320\" a passo lungo era caratterizzata da un interasse maggiorato di ben 42 cm, su cui veniva montato lo stesso motore della \"320\" a passo corto, perci\u00f2 le prestazioni sono leggermente inferiori a causa dell'aumento di massa, passata da 1.725 a 1.850 kg.\nDella \"320\" a passo lungo sono stati prodotti 4.037 esemplari fino al 1939.\nTyp 320 WK W142 III.\nLa sigla Typ 320 WK identifica la versione militare derivata dalla \"320\". Le lettere \"WK\" stanno infatti per \"Wehrmachtsk\u00fcbelwagen\", ossia vettura militare della Wehrmacht. Il telaio e la meccanica sono gli stessi delle normali \"320\", ad eccezione del rapporto di compressione, salito da 5.56 a 6.5:1. Il cambio era unicamente a 4 marce, senza la comodit\u00e0 dell'overdrive, proprio come si conviene ad un veicolo dal carattere \"duro\".\nLa velocit\u00e0 massima era di 118\u00a0km/h. Questo automezzo \u00e8 stato prodotto fino al 1939 in 1.764 esemplari.\nTyp 320 W142 IV.\nNel 1938 \u00e8 stato introdotto il modello W142 IV, che indica una \"Typ 320\" a passo lungo equipaggiata dal motore M142 II, una versione rialesata del 3.2 montato dalle altre \"320\". La cilindrata di questo motore \u00e8 passata a 3.4 litri, con prestazioni simili e maggior elasticit\u00e0 di marcia. A causa del nuovo motore, la \"Typ 320 W142 IV\" veniva ufficiosamente chiamata anche \"Typ 340\". In questo modello, il cambio a 4 marce era dotato di serie della quinta marcia con funzione di overdrive.\nLa \"Typ 320 W142 IV\" \u00e8 stata prodotta fino al 1942 in 885 esemplari. Uno di essi, nel 1950, \u00e8 stato dotato di una nuova carrozzeria aerodinamica da parte della carrozzeria Wendler.\nTyp 340 WK W142 IV.\nLa \"W142 IV\" con motore 3.4 \u00e8 servita come base per un nuovo veicolo militare, denominato ufficialmente Typ 340 WK. Tale mezzo andava a sostituire il precedente \"Typ 320 WK\" e montava chiaramente il 3.4 \"M142 II\" della vettura stradale con cui condivideva il telaio. Tale motore, per\u00f2 \u00e8 stato leggermente potenziato e portato ad 80 CV, ma le prestazioni del veicolo erano sostanzialmente invariate. Tale veicolo \u00e8 stato prodotto fino al 1940 in soli 42 esemplari."}
{"id": "2457882", "revid": "124755243", "url": "https://it.wikipedia.org/wiki?curid=2457882", "title": "Duomo di Pordenone", "text": "Il Duomo di San Marco \u00e8 il principale luogo di culto cattolico di Pordenone e la concattedrale della diocesi di Concordia-Pordenone.\nStoria.\nOrigini.\nLa locale comunit\u00e0 cristiana originariamente dipendeva dalla pieve dei Santi Ilario e Taziano, nell'attuale frazione di Torre e di probabile fondazione aquileiese. Anche il titolo di San Marco, del resto, richiama al legame con il primo tradizionale evangelizzatore di Aquileia. A causa di motivi politici e del progressivo interramento del Noncello, gradualmente Pordenone assunse sempre maggiore importanza a scapito di Torre, determinando nel 1278 il distaccamento dalla chiesa matrice con l'elevazione della chiesa di San Marco a pieve.\nL'edificio attuale fu costruito a partire dalla seconda met\u00e0 del XIII secolo in stile romanico-gotico sui resti di una precedente costruzione. La parte che \u00e8 rimasta pi\u00f9 fedele all'originale si pu\u00f2 vedere nell'abside trecentesco, nel tiburio e nel campanile, completato nel 1347 in forme romanico-gotiche, anche se la cuspide \u00e8 seicentesca, portando cos\u00ec l'altezza complessiva a 79,47 metri. L'alto campanile romanico-gotico \u00e8 in mattoni a vista, con eleganti trifore e archetti pensili in cotto.\nRestauri.\nI primi interventi localizzati di restauro furono eseguiti nel 1938 e portarono al ritrovamento delle due figure di santi attribuite al Pordenone sul pilastro di destra della crociera; successivamente nel 1940 furono ritrovati gli affreschi del XV secolo nella \"Cappella dei santi Pietro e Paolo\" (1939) e l'affresco della \"Resurrezione\" nella sacrestia (1941).\nIn ogni caso il primo progetto globale di restauro dell'intero duomo inizi\u00f2 nel 1956 e venne portato avanti in pi\u00f9 riprese, anche abbattendo alcuni edifici circostanti, cos\u00ec da ridare al duomo l'aspetto che aveva al momento degli ampliamenti settecenteschi. All'interno fu riportata alla luce la decorazione della cupola del transetto\nTra il 1965 e il 1975 fu restaurato il pavimento sotto il quale furono ritrovate alcune lastre tombali, ora collocate all'esterno del duomo. Fu ripristinato il tetto della navata seguendo gli schemi costruttivi originali e furono restaurati gli affreschi. Furono riscoperti alcuni affreschi risalenti al Tre-Quattrocento e nascosti sotto l'intonaco della navata; furono staccati e collocati sulle pareti interne, solo la scena meglio conservata fu lasciata al suo posto\nPoco dopo il terremoto del Friuli del 1976 caus\u00f2 notevoli danni e si dovette procedere al consolidamento dei muri portanti, rifacimento della pavimentazione interna e del tetto della navata.\nL'ultimo intervento di restauro fu eseguito nel 1997 con il rafforzamento della struttura muraria con tiranti in acciaio e fu sistemata la facciata.\n\"Nel corso degli ultimi restauri, \u00e8 venuta alla luce, sotto l'intonaco dietro l'altar maggiore, la parte di un affresco, con un'iscrizione del 1412, la pi\u00f9 antica sinora apparsa nel duomo\".\nStoria recente.\nIl 26 ottobre 1974 il duomo \u00e8 stato elevato alla dignit\u00e0 di concattedrale della diocesi di Concordia-Pordenone, con decreto della Congregazione per i vescovi, in seguito al trasferimento della sede vescovile da Portogruaro a Pordenone.\nNel febbraio del 2005 il duomo \u00e8 stato visitato dal presidente della Repubblica Italiana Carlo Azeglio Ciampi il quale ha esclamato \"\u00abChe bello e spazioso questo duomo!\u00bb. Si \u00e8 inoltre informato anche su eventuali danni subiti dal tempio a causa del terremoto del 1976\".\nNell'anno del Giubileo straordinario della misericordia il 13 dicembre 2015 si \u00e8 svolta la solenne cerimonia dell'apertura della Porta santa del duomo concattedrale di San Marco, la prima nella diocesi di Concordia-Pordenone. La Porta santa \u00e8 stata aperta dalle mani del vescovo Giuseppe Pellegrini e da quelle di cinque esponenti di categorie sociali svantaggiate (un rappresentante dei carcerati, una madre col bambino che vive in un'istituzione diocesana volta all'accoglimento e alla cura di donne madri in situazioni familiari ed economiche di disagio, un pachistano richiedente asilo politico, una donna anziana, un disabile).\nCampanile.\nIl campanile in stile romanico-gotico \u00e8 il simbolo della citt\u00e0; \"fu iniziato nel 1291\", per sostituirne uno precedente collocato probabilmente nella cappella di sinistra del duomo, terminato nel 1347 fino al livello superiore della cella campanaria. \"L'uso quasi esclusivo del laterizio si ricollega a quello che fu un preciso intendimento programmatico nella ricostruzione successiva all'incendio del 1318, comune del resto a molti centri del Friuli occidentale e del Veneto\".\nFino al 1544 al pianterreno era presente un locale adibito a carcere. Fu pi\u00f9 volte danneggiato dai terremoti (in particolare da quelli del 1348 e del 1976) e dai fulmini. Nel 1820 fu emessa un'ordinanza per abbatterlo per ragioni di sicurezza, per fortuna mai eseguita. Nel 1862 si esegu\u00ec una fasciatura in ferro e nel 1888 fu completamente ristrutturato. Altri lavori di consolidamento furono necessari dopo il terremoto del 1976. La cella campanaria custodisce sei campane di cui una, la pi\u00f9 piccola, del 1627 fusa dai Fratelli Fadiis e le rimanenti 5 fuse dalla fonderia De Poli di Vittorio Veneto nel 1991 data della ultima ristrutturazione, con benedizione per mano di Giovanni Paolo II in occasione della sua visita in diocesi l'anno successivo. La visita del sommo pontefice \u00e8 ricordata da un bassorilievo bronzeo, custodito all'interno dell'edificio sacro, dello scultore Fiorenzo Bacci.\nFacciata.\nLa facciata si presenta nelle vesti del progetto ottocentesco incompiuto di Francesco Lazzari. Il portale fu realizzato da Giovanni Antonio Pilacorte nel 1511. Sulla lunetta vi \u00e8 raffigurato il \"Cristo Passo\", mentre sugli stipiti vi sono rappresentati i \"Segni zodiacali\" e sull'architrave e sui plinti ci sono scene della \"Creazione\". Nel diciannovesimo secolo, come racconta nei suoi scritti Vendramino Candiani, appassionato di studi storici e artistici locali, era ancora possibile osservare le tracce degli affreschi che abbellivano la facciata di Gasparo Narvesa (commissionatigli dal Consiglio di Pordenone il 21 aprile del 1593).\nL'area antistante la chiesa fu un tempo adibita a luogo di sepoltura. Sulla sinistra del Duomo \u00e8 ancora possibile osservare la sagoma dell'antica cappella, demolita nel 1895, dedicata a Sant'Antonio ab incarnario.\nInterno.\nL'interno presenta un'unica navata; risale al XVI secolo la creazione delle cappelle laterali (tre per ogni lato), mentre nel corso del XVIII secolo vi furono altri ampliamenti che modificarono l'aspetto generale, come la sopraelevazione della navata e l'adeguamento decorativo al gusto dell'epoca. Il progetto venne affidato all'architetto svizzero naturalizzato italiano Domenico Rossi che oper\u00f2 anche nella Cattedrale di Santa Maria Annunziata della vicina citt\u00e0 di Udine. Alcuni storici dell'architettura ritengono che nei lavori del Duomo pordenonese si possa rinvenire qualche somiglianza con l'interno della chiesa di Santa Maria Assunta, detta I Gesuiti della citt\u00e0 di Venezia.\nGli altari marmorei sono tutti opera dell'artista settecentesco di Portogruaro Giovanni Battista Bettini ad eccezione dell'Altare del Carmine della seconda cappella laterale di destra (1732 - Bottega dei Groppelli) e dell\"Altare di San Vincenzo Ferrari della prima cappella laterale di sinistra (1739-1742 - Agostino e Lorenzo Canziani). L'altare maggiore, l'organo e alcuni altari marmorei delle cappelle laterali provengono dall'antica chiesa cittadina del Rosario, demolita nel 1812.\n\"Nel 1859 venne rialzato e ridisegnato il pavimento, mentre tra il 1878 e il 1883 si intervenne sul soffitto distruggendo l'affresco del Venier del 1722 con storie di San Marco e furono collocati i cornicioni e le paraste neoclassiche. Nel 1897 fu realizzata la scalinata esterna in occasione dell'abbassamento del livello stradale\".\nSulla volta \u00e8 presente un affresco del 2000 realizzato da Antonio Boatto, raffigurante la Trinit\u00e0 nel Vangelo di San Marco.\nNel 2014 sono state inaugurate le nuove vetrate ideate dal maestro Albano Poli. \"Diverse una dall'altra, offrono la possibilit\u00e0 a chi entra in Duomo di percepire la grande luminosit\u00e0 che valorizza le opere d'arte, ma fa anche percepire di essere in un luogo avvolgente, \"alto\". Il tutto frutto di uno studio lungo e quotidiano della luce, colta nei vari momenti del giorno\".\nNell'ingresso della chiesa \u00e8 posta l'acquasantiera a pila poggiante su un dado dello scultore rinascimentale Giovanni Antonio Pilacorte. Sul dado del recipiente contenente l'acqua benedetta \u00e8 scolpito lo stemma del Comune di Pordenone raffigurante una porta urbica aperta sulle onde del mare.\nPrima cappella laterale di destra o Cappella della Misericordia.\nSul primo altare di destra \u00e8 presente la pala con la \"Madonna della Misericordia\" (1515 -1516), opera del Pordenone (tela ove si nota \"l'influsso di Tiziano e di Sebastiano del Piombo, che interpret\u00f2 peraltro con una certa rudezza\"). L'opera del Pordenone descritto dal Vasari \"in grado d'eccellenza nella pittura egregio e spedito maestro\" e considerato dallo storico dell'arte Vittorio Sgarbi \"un profeta perch\u00e9 \u00e8 stato il primo manierista ante litteram\", raffigura \"al centro la Vergine - che accoglie sotto il suo manto da un lato tre figure femminili, verosimilmente la moglie del testatore Lucia e le nipoti Maria e Aloisa, dall'altro Giovanni Francesco da Tiezzo e alle sue spalle un'altra persona - affiancata dai santi Cristoforo e Giuseppe\". La pala della Madonna della Misericordia \u00e8 una delle opere d'arte pi\u00f9 importanti della citt\u00e0 di Pordenone. Sullo sfondo \u00e8 raffigurato un paesaggio bucolico caratterizzato dalla presenza di un massiccio castello e di una porta urbica fortificata.\nL'Altare, denominato di San Giuseppe o della Misericordia, \u00e8 opera di Giovanni Battista Bettini di Portogruaro ed \u00e8 risalente al 1771.\nSeconda cappella laterale di destra.\nQui \u00e8 collocata una Statua della Madonna. Inoltre poco prima della cappella sono presenti due affreschi attribuiti al pittore Stefano Pievano di Sant'Agnese raffiguranti alcuni Santi Vescovi e San Cristoforo. Molti storici dell'arte ravvisano in quest'ultimo affresco una particolare somiglianza con lo \"scomparto di polittico\" custodito presso il Museo Civico Correr di Venezia e proveniente dalla chiesa di San Zaccaria.\nTerza cappella laterale di destra.\nQuesta cappella presenta un dipinto di Marcello Fogolino raffigurante \"San Francesco con i Santi Daniele e Giovanni Battista\" (1523). La parte bassa della tela del pittore rinascimentale vicentino \u00e8 caratterizzata dalla rappresentazione dello stemma della famiglia nobile dei Fontana e dal disegno delle due piccole chiese pordenonesi, ormaiempo erano dedicate ai Santi Giovanni Battista e Daniele.\nCappella Montereale-Mantica.\nLa cappella \u00e8 stata affrescata da Giovanni Maria Zaffoni, allievo del Pordenone e di Pomponio Amalteo. L'ultimo restauro risale all'anno 2013 ed \u00e8 stato effettuato dal restauratore e artista Giancarlo Magri. \"La cappella \u00e8 stata eretta per volont\u00e0 di Aloisa Mantica, figlia di Gio Daniele e moglie in seconde nozze di Alessandro dei Signori di Spilimbergo. \u00c8 stata interamente affrescata nel 1554-1555 da Gio Maria Zaffoni detto il Calderari, allievo del Pordenone. Scene sacre che anticipano l'arte \"alla maniera\" della vita della Vergine, con Anna Gioacchino e Cristo. Pare che i medaglioni dipinti nello zoccolo alto della cappella siano l'anticipazione del successivo dogma dell'Immacolata\". La cappella custodisce un sarcofago del 1511 ove riposa la committente Luisa .\nSulle pareti della cappella sono affrescati momenti delle \"Storie della Vergine\".\nSulle lunette sono raffigurati:\nSulla volta sono raffigurati:\nLa pala d'altare che raffigura la \"Fuga in Egitto\" \u00e8 opera di Pomponio Amalteo e risale al 1565. Il dipinto raffigura l'episodio, narrato all'interno del Vangelo apocrifo dello pseudo-Matteo, in cui una palma offre datteri a Maria e dell'acqua sgorga per dissetarla, similmente a quanto descritto in breve nel Corano (Sura XIX). Il pittore di San Vito al Tagliamento trova in questa raffigurazione religiosa \"quasi un pretesto per dipingere un fantasioso paesaggio disseminato di frammenti di statue, di obelischi e di architetture fantastiche\".\nPilastro di destra.\nSul pilastro posto davanti all'ingresso della cappella Montereale-Mantica sono presenti preziosi affreschi risalenti al Quattrocento e Cinquecento:\nCappella dei Santi Pietro e Paolo o Cappella Ricchieri.\nLa cappella, nota anche come \"Cappella Ricchieri\", si trova a destra della crociera. La volta \u00e8 affrescata con \"Simboli degli evangelisti\" e con \"Santi\" ed \"Angeli\", mentre alle pareti sono raffigurate delle \"Vedute di citt\u00e0\".\nLa maggior parte degli storici dell'arte fanno risalire questi affreschi al periodo 1414-1420 e sono attribuiti \"ad uno stretto seguace di Gentile da Fabriano\", in quel periodo presente a Venezia.\nAl suo interno spicca per bellezza di fattura la statua lignea seicentesca di Filippo de Porri \"Il Cristo risorto\". Inoltre sono presenti due statue lignee, risalenti al XVII secolo (1690 - 1695), raffiguranti due angeli rivestiti di vesti dorate \"di cui si vede il rovescio verde\". Queste due statue lignee, per lungo tempo in deposito presso il Museo Civico d'Arte della citt\u00e0 di Pordenone, sono state restituite alla Parrocchia di San Marco nel 2015. Si possono osservare inoltre sulla parete destra e sinistra due affreschi staccati e rispettivamente raffiguranti: \nCappella del Battistero.\nIn essa \u00e8 conservato un affresco raffigurante la \"Resurrezione di Cristo\" risalente al 1505 ed \"un tappeto-icona raffigurante la Vergine col Bambino\" proveniente dalla Persia centrale ed \u00e8 possibile ammirare il fonte battesimale, opera del lapicida Giovanni Antonio Pilacorte, le copie delle portelle raffiguranti la vita di S. Giovanni Battista del Pordenone:\nGli scomparti originali del fonte battesimale sono conservati all'interno del Museo Civico d'Arte di Pordenone.\nCappella di destra del transetto o Cappella di San Nicol\u00f2.\nLa cappella fu affrescata da un anonimo pittore noto come il \"Maestro delle storie di san Nicol\u00f2\" dopo la seconda met\u00e0 del XV secolo. \"La tradizione attribuisce la cappella a Rodolfo IV d'Austria: fu decorata verso la met\u00e0 del XV secolo, forse grazie al contributo della Confraternita dei Barcaioli che avevano un altare privato\". Sulla volta sono raffigurati i \"Padri della Chiesa in Cattedra\", mentre alla pareti vi sono \"Episodi della vita di san Nicol\u00f2\". L'ultimo intervento di restauro degli antichi affreschi risale agli anni 2015 e 2016.\nSulla parete adiacente al presbiterio si pu\u00f2 vedere un affresco staccato, risalente al periodo 1414-1420 con \"San Nicol\u00f2 in Cattedra\" e opera di un pittore anonimo, noto come il \"Maestro della Cappella Ricchieri\".\nL'altare di san Nicol\u00f2 risale al 1753 ed \u00e8 opera di Giovanni Battista Bettini da Portogruaro, mentre la pala risale al 1773 ed \u00e8 stata attribuita, con qualche dubbio, a Pietro Feltrin. Infine \u00e8 qui possibile osservare \"un crocifisso in pastiglia\" della fine del XV secolo.\nPresbiterio.\nIl presbiterio \u00e8 caratterizzato dalla pala (autori: Pordenone - Pomponio Amalteo), in parte nascosta dall'altare maggiore con i due angeli adoranti (1764) del Torretti (maestro del pi\u00f9 famoso Canova), raffigurante \"S. Marco, titolare della chiesa, che consacra Ermacora vescovo di Aquileia circondato dall'arcidiacono Fortunato e dai Santi Giovanni Battista, Sebastiano, Girolamo e in ultimo, in armatura e a cavallo, Giorgio\". Suggestivo l'ambone dello scultore, contemporaneo e originario di Todi, Fiorenzo Bacci. Nell'agosto del 2015, a seguito di alcuni lavori di riordino del presbiterio, \"sono anche stati tolti gli stalli bassi in legno che occupavano l'area presbiteriale, rendendo difficoltose le cerimonie, e collocati nella cappella del Santissimo, entrambi del '700\". Gli stalli lignei ivi presenti sono opera di Sebastiano Rizzani e risalgono al 1742.\nCappella di sinistra del transetto o Cappella di Sant'Agostino.\nAl suo interno \u00e8 presente una tela di Pietro Muttoni detto della Vecchia risalente al 1672 e un tempo collocata nella chiesa cittadina di San Giorgio. \"Secondo l'iconografia adottata dalle confraternite dei Cinturati che appunto avevano sede anche in San Giorgio, il soggetto risponde alla Madonna in gloria e i Santi Agostino in paludamenti vescovili e Monica in abito monacale fra i quali si colloca un angioletto reggente un pastorale e un cucchiaio, dettaglio questo che si riferisce ad un episodio della vita del santo vescovo di Ippona\". La pala ha subito numerosi restauri nel corso del tempo. I pi\u00f9 recenti restauri risalgono al 1972 e al 2014. La cappella custodisce due tele di pittori anonimi seicenteschi raffiguranti i Santi Pietro e Giacomo.\nCappella del Santissimo Sacramento.\nCappella settecentesca con stucchi e decorazioni degli anni 70 del diciottesimo secolo.\nPilastro di sinistra.\nSul pilastro sono presenti una sinopia di Gianfrancesco da Tolmezzo raffigurante un Santo e, dello stesso pittore, un affresco della \"Pentecoste. \"\"La caratterizzazione individuale dei personaggi (nuova e finalmente rinascimentale secondo Furlan) non pare aggiungere aspetti totalmente inediti alle fisionomie degli \"Apostoli\" di Barbeano\" della piccola chiesa di Sant'Antonio di Barbeano di Spilimbergo. Inoltre \u00e8 qui presente un affresco rappresentante San Francesco (1375-1400) di artista anonimo.\nTerza cappella laterale di sinistra.\nNella cappella \u00e8 presente un dipinto del 1523 di Marcello Fogolino raffigurante \"Madonna e i SS. Biagio e Apollonia\". Secondo la maggior parte degli storici dell'arte, tra cui Furlan, il pittore vicentino manifesta, anche in quest'opera, la propensione ad inserire elementi riecheggianti l'antichit\u00e0 classica.\nAccanto alla cappella vi \u00e8 il pulpito settecentesco. Gli episodi rappresentati sono:\nSeconda cappella laterale di sinistra.\nNella cappella \u00e8 presente la pala di San Girolamo di Domenico Tintoretto risalente al 1594-1595. In questo dipinto il Santo viene ritratto seminudo e con il galero (cappello) cardinalizio gettato in terra a simbolo della sua rinuncia agli onori. Inoltre si vedono il leone cui tolse la spina dal piede, un crocifisso al quale il Santo rivolge l'adorazione, un teschio come simbolo di penitenza e la pietra con cui era solito battersi il petto. Sulla sommit\u00e0 della tela \u00e8 raffigurato un giovane angelo che tiene tra le mani un rotolo cartaceo esaltante la virt\u00f9 della penitenza.\nPrima cappella laterale di sinistra.\nPala settecentesca di Antonio Cavagioni raffigurante San Vincenzo Ferreri.\nOrgano.\nL'organo \u00e8 opera pregevolissima di Pietro Nachini del 1749 e proviene dalla demolita chiesa cittadina della Beata Vergine del Rosario (da cui venne prelevato a cura di Francesco Comelli nel 1810 con la cassa e la cantoria). \u00c8 stato ampliato da Giovanni Battista De Lorenzi. L'ultimo restauro \u00e8 stato eseguito nel 2004 da Francesco Zanin. L'organista titolare \u00e8 il m. Andrea Tomasi."}
{"id": "2457883", "revid": "21880", "url": "https://it.wikipedia.org/wiki?curid=2457883", "title": "Apsilocephala longistyla", "text": "Apsilocephala longistyla \u00e8 un insetto dell'ordine dei Ditteri, unica specie del genere Apsilocephala. Sistematicamente era inquadrata, in passato, nella famiglia dei Therevidae, ma attualmente si tende a considerare la sua posizione, nell'ambito della superfamiglia Asiloidea, all'interno di una piccola famiglia, Apsilocephalidae, filogeneticamente correlata ai Therevidae e comprendente altre tre specie.\nDella lunghezza di circa 2,5\u00a0mm, la forma del corpo \u00e8 molto allungata e simile a quello delle Asilidae, tranne che per la testa. Il suo habitat naturale sono le zone sabbiose, come spiagge e tutti gli ambienti dove in precedenza era presente dell'acqua. Non \u00e8 apparentemente un insetto predatore, tranne che nello stato larvale quando si nutre dei cadaveri di altre larve. Le larve si trovano spesso nei tronchi secchi e sotto la sabbia. "}
{"id": "2457884", "revid": "1310927", "url": "https://it.wikipedia.org/wiki?curid=2457884", "title": "Football Club Eindhoven", "text": "Il Football Club Eindhoven \u00e8 una societ\u00e0 calcistica olandese con sede nella citt\u00e0 di Eindhoven. Milita nella Eerste Divisie, la seconda divisione del calcio olandese.\nStoria.\nIl club fu fondato il 16 novembre 1909 come \"EVV Eindhoven\". Nel 1954 l'Eindhoven conquist\u00f2 l'ultimo titolo nazionale prima dell'introduzione della lega professionistica. Dopo essere diventato professionista, il club gioc\u00f2 in Eredivisie fino al 1957, quando il club retrocesse in Eerste Divisie, dove rimase fino alla retrocessione del 1969. Due anni dopo il club torn\u00f2 prima in Eerste Divisie e, nel 1975, in Eredivisie. Nel 1977 l'Eindhoven retrocesse di nuovo in Eerste Divisie, e da quel momento non ha pi\u00f9 cambiato serie.\nLa rivalit\u00e0 pi\u00f9 grande \u00e8 con il vicino , contro cui giocano il Lichtstad Derby ('Derby della citt\u00e0 della luce'). Come per le squadre di Glasgow, le origini di tale rivalit\u00e0 sono religiose. L'FC Eindhoven possiede radici cattoliche, mentre il PSV protestanti.\nNel 2004 l'FC Eindhoven aveva stipulato un accordo con il (poi conclusosi nel 2005) concernente la possibilit\u00e0 di scambiarsi i calciatori delle formazioni giovanili."}
{"id": "2457887", "revid": "174925", "url": "https://it.wikipedia.org/wiki?curid=2457887", "title": "Chiesa di Ges\u00f9 e Maria al Corso", "text": ""}
{"id": "2457888", "revid": "1987129", "url": "https://it.wikipedia.org/wiki?curid=2457888", "title": "Kamaboko", "text": "Il \u00e8 un tipo di cibo giapponese ottenuto dalla lavorazione del pesce.\nCaratteristiche.\nViene preparato con surimi e pesce azzurro frullati e spesso colorati. Il composto viene lavorato e avvolto a formare dei lunghi panetti che vanno cotti finch\u00e9 la consistenza diviene solida. Mantenendo separati i diversi colori si generano delle immagini colorate che compaiono quando il \"kamaboko\" cotto viene affettato. Le fette possono essere servite a temperatura ambiente o raffreddata, con vari tipi di salse, oppure possono essere incluse in zuppe e altre portate della cucina giapponese.\nIn alcuni casi il \"kamaboko\" \u00e8 preparato in modo tale che una volta affettato possa assumere le sembianze di un determinato oggetto. Il disegno pi\u00f9 frequente \u00e8 la spirale, tanto che ci si riferisce a tale tipo di \"kamaboko\" con il nome di \"narutomaki\" riferendosi al Vortice di Naruto.\nVarianti.\nIl \"kamaboko\" rosso e bianco si serve tipicamente durante i giorni festivi poich\u00e9 si ritiene che tali colori portino fortuna.\nIl \"kanikama\" (diminutivo di \"kani-kamaboko\") che simula la polpa di granchio, pi\u00f9 semplicemente noto come surimi in occidente \u00e8 un tipo di \"kamaboko\". In Giappone \u00e8 venduto come snack il \"ch\u012bkama\" ovvero formaggio e \"kamaboko\".\nStoria.\nIl \"kamaboko\" \u00e8 noto in Giappone sin dal XIV secolo.\nLa giornata del Kamaboko.\nL'organizzazione giapponese del \"kamaboko\" ha decretato nel 1983 che il 15 novembre si festeggi la \"Giornata del Kamaboko\".\nAl di fuori del Giappone.\nHawaii.\nNelle Hawaii il \"kamaboko\" dalla superficie rossa \u00e8 disponibile nella maggior parte dei negozi. \u00c8 un prodotto molto diffuso, usato anche come decorazione del saimin, una zuppa di spaghetti locale. Talvolta in queste isole il Kamaboko \u00e8 chiamato con l'espressione \"torta di pesce\".\nCorea del Sud.\nNella Corea del Sud, il \"kamaboko\" \u00e8 chiamato \"eomuk\" (Hang\u016dl: , mixed script: ) o \"odeng\" (\uc624\ub385, dal giapponese \"oden\", che indica un piatto nel quale il \"kamaboko\" figura fra gli ingredienti). L'\"eomuk\" pu\u00f2 essere infilzalto su uno stecchino e bollito nel brodo, ed \u00e8 solitamente venduto da ambulanti muniti di \"Pojangmacha\", carrettini, simili a quelli dei venditori di \"hot dog\" americani, usati anche per vendere bevande alcoliche, soprattutto \"soju\". A volte il brodo di cottura viene dato al cliente in bicchieri di carta per inzuppare l'\"eomuk\" stesso.\nCotto in un altro modo, l'\"eomuk\" \u00e8 venduto durante la stagione fredda sotto il nome di \"Hotbar\" o \"Hot Bar\". L\"'Hot Bar\" \u00e8 sempre servito infilzato su uno stecchino, ma \u00e8 fritto invece che bollito. In questo modo, ogni venditore pu\u00f2 personalizzarlo con la sua propria ricetta: normale, mischiato con vegetali come la carota o intere foglie di perilla, o servito con diversi tipi di salse come ketchup o mostarda."}
{"id": "2457889", "revid": "599013", "url": "https://it.wikipedia.org/wiki?curid=2457889", "title": "Andreas Landgren", "text": "Carriera.\nClub.\nHelsingborg.\nFiglio dell'ex calciatore dell'Helsingborg Sven-\u00c5ke Landgren, dopo aver fatto la trafila delle giovanili debutt\u00f2 nel 2006 nell'Allsvenskan, venendo promosso in prima squadra nel 2006. Inizi\u00f2 a giocare nel 1995 nelle file del Helsingborg. Gioc\u00f2 anche nelle nazionali giovanili svedesi di cui divenne capitano. Il 26 ottobre dello stesso anno fece il suo debutto nell'Allsvenskan, nella vittoria esterna per 4-2 contro il Kalmar FF. In seguito si stabil\u00ec nella squadra ma come giovane riserva venne poco utilizzato. Il 2008 fu l'anno del debutto nell'Under-21 svedese, la sua prima partita la disput\u00f2 ad agosto contro i pari et\u00e0 finlandesi e termin\u00f2 1-1. Fece poi un tour in nordamerica con la squadra maggiore.\nUdinese.\nL'11 gennaio 2010 l'Udinese rese ufficiale il suo arrivo dall'Helsingborg. Il 16 gennaio 2010, gioc\u00f2 la sua prima gara con la squadra primavera della squadra friulana. Pass\u00f2 poi in prestito agli olandesi del Willem II.\nFredrikstad e ritorno in patria.\nNel mese di luglio 2011, pass\u00f2 in prestito dall'Udinese ai norvegesi del Fredrikstad. Successivamente, il Fredrikstad acquist\u00f2 il cartellino del giocatore a titolo definitivo. Il 2 aprile 2013, pass\u00f2 in prestito all'Halmstad, tornando cos\u00ec a giocare nel campionato svedese.\nIl 22 gennaio 2014, torn\u00f2 definitivamente all'Helsingborg, anche se quell'anno fu costretto a saltare l'intera Allsvenskan 2014 a causa di un grave infortunio al legamento crociato del ginocchio sinistro occorsogli nel precampionato. Ristabilitosi, rimase in squadra anche quando i rossoblu sono retrocessi in Superettan al termine della stagione 2016. Nell'agosto del 2019 si ruppe il legamento crociato dello stesso ginocchio sinistro operato cinque anni prima, e fu cos\u00ec costretto ad una nuova lunga assenza, durata pi\u00f9 di un anno.\nNazionale.\nNel gennaio del 2009 esord\u00ec con la nazionale maggiore contro il Messico entrando al 75' della partita, che fin\u00ec 1 a 0 per la Svezia. Nello stesso anno gioc\u00f2 nei campionati europei di categoria Under-21, organizzati proprio dalla Svezia, e fu uno dei pochi giocatori con esperienza nella selezione maggiore. La squadra arriv\u00f2 fino alle semifinali dove venne sconfitta dall'Inghilterra."}
{"id": "2457891", "revid": "818832", "url": "https://it.wikipedia.org/wiki?curid=2457891", "title": "Polinomi di \u010ceby\u0161\u00ebv di seconda specie", "text": "I polinomi di \u010ceby\u0161\u00ebv di seconda specie (per distinguerli dai polinomi di \u010ceby\u0161\u00ebv di prima specie) sono le componenti di una successione polinomiale che inizia con i seguenti polinomi: \ne caratterizzati dalla relazione di ricorrenza:\nEssi costituiscono una successione di polinomi ortogonali rispetto alla funzione peso formula_5\nsull'intervallo [\u22121,1]"}
{"id": "2457893", "revid": "1258", "url": "https://it.wikipedia.org/wiki?curid=2457893", "title": "Naruto (cucina giapponese)", "text": ""}
{"id": "2457902", "revid": "1463849", "url": "https://it.wikipedia.org/wiki?curid=2457902", "title": "Luigi Sapelli", "text": "Fu il maggiore costumista teatrale della propria generazione; con lui il costume venne riletto in una chiave moderna e innovativa, che ne cambi\u00f2 per sempre la concezione. Amico e collaboratore di Mariano Fortuny, Caramba utilizz\u00f2 nuove formule di tessuti e s\u2019ingegn\u00f2 a creare effetti di luce al fine di valorizzare la veste di scena. Cur\u00f2 i particolari di un bottone o di un\u2019asola come fossero elementi decisivi dello spettacolo, avvantaggiandosi di un artigianato specializzato nei ricami e nelle specifiche rifiniture.\nBiografia.\nAppartenente a una nobile famiglia monferrina, assunse il nome d'arte di \"Caramba\" per aggirare l'intransigente atteggiamento di suo padre Filippo Sapelli, ufficiale medaglia d'argento a Montebello, contrario ad attivit\u00e0 artistiche tra i membri della sua famiglia.\nInizio di carriera.\nLuigi Sapelli inizia la sua carriera come caricaturista e illustratore per il \"Buontempone\", un giornalino \"scritto, disegnato e forse anche stampato e venduto dallo stesso Caramba\", ed \u00e8 in questo periodo che inizia a firmarsi con lo pseudonimo di \"Caramba\". Chiuso il \"giornalino per ridere\", collabora al \"Re Pipino\". Sposato con una figlia, tre fratelli a carico, morto il padre, deve assumersi il mantenimento della famiglia: di giorno studia e lavora. Insegnante privato, rappresentante di commercio, impiegato presso un commerciante di grano e presso uno studio legale di giorno, la notte la dedica al teatro, alla bella vita, all'arte. Alla fine del 1890, entra alla Gazzetta del popolo, quotidiano torinese. Disegna per \"Il Fischietto\" e per \"La Luna\", dove ha una rubrica teatrale, in cui illustra gli spettacoli in cartellone con le sue vignette. In seguito al successo della trovata, la critica raccontata a disegni, Casimiro Teja lo designa come suo successore al \"Pasquino\".\nIl teatro.\nNel 1897 a Torino Caramba incontr\u00f2 due figure che segnarono la sua traiettoria teatrale. Arturo Toscanini, chiamato a dirigere al Regio \"Forza d\u2019amore\" musicato da Arturo Buzzi-Peccia e per il quale Caramba disegn\u00f2 i costumi, e Ciro Scognamiglio, produttore napoletano le cui opere erano in cartellone al Balbo. Quest'ultimo gli affid\u00f2 la messinscena di \"D'Artagnan\" e \"La cicala e la formica\", dando inizio cos\u00ec alla sua carriera di scenografo e anche di costumista con l'apertura della casa d'arte \"Caramba\" (da lui stesso fondata) dove venivano realizzati costumi per molti dei pi\u00f9 importanti teatri italiani e stranieri (La Scala, La Fenice, Il Regio di Torino, L'Opera di Roma, Il Metropolitan di New York). Disegn\u00f2 moltissimi costumi, che illustrava con campionature di tessuti e schizzi dei dettagli; applic\u00f2 nell'esecuzione dei figurini nozioni di storia del costume. Al mondo dell\u2019operetta Caramba rest\u00f2 legato fino agli inizi degli anni Venti: i suoi allestimenti ricchi di trovate, cos\u00ec come i suoi bozzetti capaci di immortalare il carattere dei personaggi, fecero scuola persino laddove il genere era nato.\nInoltre dal 1921 fino alla sua morte ricopr\u00ec il ruolo di direttore degli allestimenti scenici alla Scala, realizzando i costumi per le opere in cartellone. Quelli trascorsi alla Scala furono per Caramba gli anni della maturit\u00e0 artistica: seppe allora far convergere il suo straordinario estro e la poliedricit\u00e0 della sua vena creativa verso il rigoroso progetto di rinascita che Toscanini aveva in mente per quel teatro. Fu un\u2019impresa coronata da successi e riconoscimenti, per esempio quando, nell\u2019aprile del 1926, con la direzione di Toscanini e il suo allestimento scenico, fu rappresentata postuma la prima della \"Turandot\" di Giacomo Puccini.\nHa realizzato, infine, i primi costumi della \"Giostra del Saracino\" di Arezzo. \n\u00c8 sepolto nel Cimitero monumentale di Torino."}
{"id": "2457904", "revid": "261416", "url": "https://it.wikipedia.org/wiki?curid=2457904", "title": "DJ Bobo", "text": ""}
{"id": "2457906", "revid": "124123", "url": "https://it.wikipedia.org/wiki?curid=2457906", "title": "Munehisa Sakai", "text": " Lavora per la Toei Animation."}
{"id": "2457907", "revid": "25226397", "url": "https://it.wikipedia.org/wiki?curid=2457907", "title": "Preservativo anti-stupro", "text": ""}
{"id": "2457909", "revid": "33751", "url": "https://it.wikipedia.org/wiki?curid=2457909", "title": "Stadio La Rosaleda", "text": "Lo Stadio La Rosaleda (sp. \"Estadio La Rosaleda\") \u00e8 uno stadio calcistico di Malaga, in Spagna, sede delle partite casalinghe del M\u00e1laga.\nEdificato nel 1941, nel 2006 fu ristrutturato. Ha una capienza di 30 044 persone, che ne fanno il quarto stadio dell'Andalusia per capacit\u00e0.\nDurante il ha ospitato le seguenti gare:"}
{"id": "2457911", "revid": "83531", "url": "https://it.wikipedia.org/wiki?curid=2457911", "title": "Caramba", "text": ""}
{"id": "2457915", "revid": "14480", "url": "https://it.wikipedia.org/wiki?curid=2457915", "title": "Nanopatologia", "text": ""}
{"id": "2457919", "revid": "287204", "url": "https://it.wikipedia.org/wiki?curid=2457919", "title": "Francesco Baldisserotto", "text": "Biografia.\nVenne alla luce al civico 1778 di via Eugenia (oggi Via Garibaldi), figlio di Iacopo Antonio Baldisserotto - di provenienza vicentina, che, nel 1812, aveva acquistato una farmacia a Venezia - e di Teresa De Pieri veneziana\nComp\u00ec gli studi presso il Collegio navale di Venezia, dove si diplom\u00f2 nel 1832. Divenuto ufficiale della marina austriaca, viaggi\u00f2 nell'Adriatico, nel Mar Nero, nel Mediterraneo e nell'Atlantico (Francia, Africa, Stati Uniti e America del nord) su bastimenti a vela e a vapore.\nCoetaneo e compagno dei fratelli Bandiera, ne condivise gli ideali e si affili\u00f2 alla setta \u201cEsperia\u201d da loro fondata. Dal 22 marzo 1848 al 27 agosto 1849 partecip\u00f2 alla rivoluzione veneziana come tenente di vascello. Nel gennaio 1849 venne eletto, assieme al fratello farmacista Bernardo all'Assemblea Permanente e poi, il 16 giugno 1849, membro della Commissione militare con Girolamo Ulloa e Giuseppe Sirtori. \u00c8 ritratto a fianco di Daniele Manin nel quadro di Gianbattista Dalla Libera \"Venezia resister\u00e0 all'austriaco ad ogni costo\" (2 aprile 1849) oggi conservato al Museo Correr di Venezia. Nel corso dell'insurrezione divenne capitano di corvetta, ossia Maggiore. Spos\u00f2 Elisa Dinelli, nata a Trieste nel 1824.\nDopo la resa di Venezia fu incaricato dal Manin di allestire, d'accordo con il console francese, gli otto bastimenti per il trasporto degli esuli e dei proscritti verso Corf\u00f9, dove nel 1850 nacque la primogenita Teresa. Da l\u00ec si trasfer\u00ec a Torino dove Re Vittorio Emanuele gli confer\u00ec la cittadinanza il 12 dicembre 1852 e dove nacque il secondogenito Bernardo. Mantenne se stesso e la famiglia insegnando matematica e geometria in scuole pubbliche e istituti privati.\nNel 1856, dopo l'amnistia, torn\u00f2 a Venezia, dove gli vennero comunque confiscate le propriet\u00e0 e abit\u00f2 col fratello nella famosa casa-farmacia all'insegna del Basilisco, in via Eugenia, dove nacquero la terzogenita Antonietta ed il quarto figlio Antonio. Allo scoppio della guerra, nel 1859, venne arrestato assieme al fratello Bernardo e, per misura precauzionale, in quanto ex patrioti veneziani, deportato nella fortezza di Josefstadt; liberato poco dopo ritorn\u00f2 in Piemonte.\nNel maggio 1860 Cavour accolse la sua richiesta di ingresso nella marina sabauda. Si spost\u00f2 a Napoli ed in Sicilia come comandante del piroscafo Washington, che seguiva con i rifornimenti l'avanzata dei Mille di Garibaldi. Nel 1860 venne anche promosso capitano di corvetta ed aiutante generale presso il comando generale della marina a Palermo e il 19 settembre dello stesso anno l'eroe dei due mondi lo avanz\u00f2 a capitano di fregata e lo nomin\u00f2 direttore per la segreteria di stato della marina.\nCollocato a riposo nel 1869, si stabil\u00ec a Vicenza, dove mor\u00ec il 5 dicembre 1881.\nFonti.\n\"Archivio Baldisserotto\", Venezia"}
{"id": "2457921", "revid": "339392", "url": "https://it.wikipedia.org/wiki?curid=2457921", "title": "Teodoro l\u2019ateo", "text": ""}
{"id": "2457922", "revid": "729019", "url": "https://it.wikipedia.org/wiki?curid=2457922", "title": "Talkyoo", "text": "Talkyoo \u00e8 una societ\u00e0 tedesca fornitrice di servizi di audioconferenza o teleconferenza gratuiti, basata ad Amburgo e facente parte del gruppo BB Tel. Fondata nel 2002 e presente in Francia, Italia, Germania, Turchia, Spagna e Stati Uniti d'America.\nCaratteristiche.\nSi pu\u00f2 partecipare ad una audioconferenza talkyoo tramite un telefono di rete fissa o di telefonia cellulare, o chiamando l'utenza skype della ditta, senza la necessit\u00e0 di attrezzature specifiche o di utilizzare la banda internet."}
{"id": "2457928", "revid": "122675981", "url": "https://it.wikipedia.org/wiki?curid=2457928", "title": "Episodi di Winx Club (quarta stagione)", "text": "La quarta stagione della serie animata \"Winx Club\" \u00e8 stata trasmessa divisa in due parti: i primi tredici episodi sono andati in onda su Rai 2 dal 15 aprile 2009 al 13 maggio 2009, mentre gli altri tredici dal 14 ottobre 2009 al 13 novembre 2009.\nI cacciatori di fate.\nLe Winx, dopo aver restituito la vita al regno di Domino spezzando cos\u00ec la maledizione delle Tre Streghe Antenate, diventano professoresse di winxologia ad Alfea, dove Faragonda consegna loro un libro sul potere Believix, il nuovo livello magico che devono acquisire. Improvvisamente quattro stregoni attaccano Alfea e cercano di assorbire i poteri di Bloom, credendo che sia l'ultima fata della Terra, ma non ci riescono perch\u00e9 la ragazza in realt\u00e0 \u00e8 una fata di Domino. All'arrivo dei professori gli stregoni scappano e Faragonda incarica le Winx di trovare l'ultima fata della Terra prima degli stregoni, altrimenti diventeranno cos\u00ec potenti che nessuno sulla Terra potr\u00e0 fermarli.\nL'albero della vita.\nLe Winx si dirigono al villaggio delle Pixie dalla regina Ninfea per sapere, tramite l'albero della vita, dove si trova l'ultima fata della Terra. Durante la notte, per\u00f2, vengono attaccate da uno spaventoso mostro, che sconfiggono, scoprendo poi che era stato creato da una farfalla magica in grado di rendere i sogni reali, in questo caso quelli della piccola Piff. Giunte da Ninfea, scoprono che l'ultima fata terrestre vive a Gardenia.\nL'ultima fata della Terra.\nLe Winx ricevono da Faragonda il permesso di saltare tutte le lezioni del quarto anno finch\u00e9 non troveranno e porteranno al sicuro l'ultima fata terrestre. Arrivate a Gardenia, dove si stabiliscono a casa di Mike e Vanessa, le ragazze cercano un posto di lavoro, ma senza successo, fino al momento in cui vengono assunte come magazziniere di un famoso negozio di giocattoli: qui Flora trova dei dolci pupazzi destinati al macero ai quali da vita trasformandoli in allegre creature alate. Cos\u00ec le ragazze decidono di aprire un negozio di cuccioli fatati affinch\u00e9 i terrestri tornino a credere nella magia. Mentre sono in citt\u00e0, le Winx percepiscono l'aura della fata terrestre, una giovane ragazza che possiede un cane di nome Art\u00f9 e inconsapevolmente ha il controllo sugli animali. Non riconoscendo la natura benevola del suo potere per\u00f2, pensano che si tratti della magia degli Stregoni del Cerchio Nero e cominciano a dare loro la caccia.\nLove &amp; Pet.\nMentre le Winx inaugurano il loro negozio di cuccioli fatati, il \"Love &amp; Pet\", riscuotendo immediatamente un enorme successo grazie al sito web ideato da Tecna, che permette ai clienti di ricevere direttamente in casa il loro cucciolo, gli Specialisti e Nabu arrivano a Gardenia per proteggerle dagli stregoni, come ordinato loro da Faragonda. I sei, per\u00f2, fanno fatica ad adattarsi alla dimensione terrestre e, come se non bastasse, mentre sono a un concerto (tenutosi nel locale del padre di Roxy) Riven e Sky si ingelosiscono delle rispettive ragazze: l'uno vede Musa suonare insieme a un componente della band, mentre Sky malinterpreta un bacio sulla guancia che Bloom d\u00e0 al suo fidanzato dei tempi del liceo a Gardenia. Questo malinteso generer\u00e0 una lite in seguito a un attacco degli Stregoni del Cerchio Nero, che comunque non riescono a identificare Roxy.\nIl regalo di Mitzi.\nOgron e gli Stregoni del Cerchio Nero entrano di nascosto nel negozio delle Winx e trasformano i cuccioli fatati in mostri: insieme agli Specialisti le fate riescono a riportare tutto alla normalit\u00e0, ma tra loro e i ragazzi scoppia un nuovo litigio perch\u00e9 gli Specialisti non credono che possano riuscire a cavarsela da sole. Le Winx salvano anche Mitzi, che aveva comprato un cucciolo stregato proprio quella mattina. Innamoratasi di Brandon dopo che il giovane l'ha salvata, la ragazza lo bacia di fronte a Stella e giura che riuscir\u00e0 a conquistarlo.\nUna fata in pericolo.\nLe Winx rintracciano l'ultima fata della Terra, Roxy: giunte a casa sua, cercano di farle capire la sua vera identit\u00e0, ma la ragazza scappa, ritrovandosi in una vecchia fabbrica abbandonata all'interno di un cantiere fuori uso. Qui viene attaccata dagli stregoni, che cercano di rubarle i poteri, ma le Winx riescono a fermarli in tempo. Roxy inizia cos\u00ec a credere alle fate e grazie a lei le Winx ottengono il potere Believix.\nWinx Believix.\nLe Winx salvano Roxy dagli stregoni e, una volta riportata la ragazza da suo padre, contattano Faragonda. La preside spiega che il Believix ha donato loro tre tipi di ali: le ali del teletrasporto (\"Zoomix\"), le ali della conoscenza (\"Tracix\") e le ali della supervelocit\u00e0 (\"Speedix\").\nIl Cerchio Bianco.\nRoxy racconta alle Winx che una voce misteriosa, la stessa che ha sentito gi\u00e0 altre volte e l'ha spronata a combattere contro gli stregoni, le ha detto di seguire i suoi ricordi. Le sette ragazze si recano cos\u00ec a una fattoria nella quale Roxy andava sempre da piccola: qui la fata degli animali trova un potente manufatto, il Cerchio Bianco.\nNebula.\nRoxy tiene sempre con s\u00e9 il Cerchio Bianco, ma un giorno uno spirito di nome Nebula s'impadronisce del corpo della giovane fata, utilizzandola per cercare di uccidere Ogron. Le Winx riescono a liberare Roxy dallo spirito e Bloom decide di tenere lei il Cerchio Bianco per non metterla ancora in pericolo.\nLa canzone di Musa.\nDopo essersi esibita in una canzone sul palco del Frutti Music Bar, il locale del padre di Roxy, Musa viene contattata da Jason Queen, un agente discografico, che le consegna il suo biglietto da visita. Riven, per\u00f2, \u00e8 contrariato dal fatto che la sua ragazza possa diventare una stella della musica.\nWinx Club per sempre!\nAisha accetta la proposta di matrimonio di Nabu e, per dirlo alle amiche, le raggiunge al supermercato. Qui le fate riescono a far arrestare dei ladri acrobati.\nPap\u00e0! Sono una fata!\nRoxy decide di comunicare al padre di essere una fata, ma Ogron rapisce entrambi e li rinchiude in un magazzino abbandonato con Gantlos a fare da guardia, chiedendo come riscatto il Cerchio Bianco. Quando Gantlos colpisce Art\u00f9, Roxy riesce a trasformarsi per la prima volta in fata.\nL'attacco degli stregoni.\nMentre le Winx e gli Specialisti combattono contro gli stregoni, Ogron cerca di convincere Roxy a dargli il Cerchio Bianco. La fata, per\u00f2, riesce a contrastare lo stregone, che capisce che lui e i compagni si stanno indebolendo perch\u00e9 sempre pi\u00f9 umani credono nelle fate.\n7: il numero perfetto.\nRoxy e le Winx indagano su alcuni contrabbandieri di animali e riescono a far capire ai due uomini che stanno sbagliando.\nLezioni di magia.\nGli stregoni decidono che, per sconfiggere le Winx, devono far credere alla gente che le fate sono criminali. Ogron trasforma quindi Mitzi e due sue amiche in fate oscure, mandandole ad attaccare le Winx al parco, ma Bloom riesce a rompere l'incantesimo. Tornate al \"Love &amp; Pet\", le fate trovano un invito di Jason, il manager di Musa, che chiede alla fata di cantare al suo matrimonio. Musa capisce che tra lei e Jason non ci sar\u00e0 mai nulla, ma accetta comunque di cantare.\nUn mondo virtuale.\nMusa e le Winx fondano una band, ottenendo dal padre di Roxy il permesso di fare le prove al Frutti Music Bar. Intanto, la donna che Roxy vede nei suoi sogni dice alle fate di nascondere il Cerchio Bianco: Tecna lo mette all'interno del suo videogioco, sorvegliato dai cuccioli e da Kiko. Gli stregoni entrano nel videogioco per impossessarsi del Cerchio, ma falliscono.\nL'isola incantata.\nTramite il libro consegnato loro da Faragonda all'inizio dell'anno, le Winx scoprono che le altre fate terrestri sono state rinchiuse molti anni prima dagli stregoni nel loro stesso palazzo sull'isola di T\u00edr na n\u00d3g, prive di poteri, e che per liberarle serve il Cerchio Bianco. Le fate si recano quindi sull'isola e le liberano. Morgana, regina delle fate della Terra che si rivela essere la donna che compariva nei sogni di Roxy, dichiara guerra agli stregoni e agli esseri umani, che non hanno creduto in loro, e chiede alle Winx di unirsi a loro: il gruppo, per\u00f2, rifiuta.\nLa furia della natura.\nMorgana invia Diana, fata maggiore della Natura, a trasformare Gardenia in una giungla per distruggere gli uomini e chiedere a Roxy di seguire le sue sorelle nella guerra contro gli stregoni. Gli Specialisti vengono catturati, tranne Nabu, che con la sua magia riesce a salvarsi, e le Winx si dirigono nella foresta amazzonica, il regno di Diana, per salvare i loro fidanzati. Per sconfiggere la fata maggiore, per\u00f2, hanno bisogno dei Doni del Destino, un potenziamento del potere Believix.\nNel regno di Diana.\nLe Winx ottengono dalle Fate Eteree il primo Dono del Destino, il Sophix, che permette di essere in perfetta sintonia con la natura. Nabu entra nel palazzo a cercare gli Specialisti, mentre le Winx distraggono le guardie e cercano la fonte del potere di Diana. Durante la lotta, scoprono che alcuni disboscatori stanno distruggendo la foresta, indebolendo Flora e facendola svenire. Bloom la rianima e insieme fanno fuggire i disboscatori. Mentre Flora, Aisha e Musa, andate ad aiutare Nabu, vengono catturate, le altre fate raggiungono il Sacro Germoglio, la fonte del potere di Diana, dove alcuni indigeni si offrono di aiutarle perch\u00e9 hanno cacciato gli umani che stavano distruggendo la foresta. Musa e Riven si ritrovano e si confessano di essersi mancati.\nI Doni del Destino.\nBloom, Tecna e Stella pensano che l'unico modo per sconfiggere Diana sia distruggere il Sacro Germoglio, ma cos\u00ec facendo distruggerebbero l'intera natura. Improvvisamente, il fiore comincia ad appassire, ma le Winx lo salvano grazie al Sophix. Diana scioglie quindi l'incantesimo su Gardenia come segno di ringraziamento e promette che cercher\u00e0 di convincere Morgana a rinunciare alla guerra contro gli umani perch\u00e9 non tutti sono malvagi. Mentre le Winx tornano a Gardenia (dove Riven e Musa sistemano le cose tra loro, e la fata dice allo specialista di essere solo sua), le Fate Eteree consegnano loro il secondo Dono del Destino, il Lovix.\nLa caverna di Sibylla.\nLe Winx s'iscrivono a una gara di canto al Frutti Music Bar, il cui premio \u00e8 un contratto discografico con Jason Queen. Mentre le ragazze stanno provando, gli stregoni arrivano a chiedere protezione contro le fate guerriere di Morgana, consegnando un Cerchio Nero contenente tutti i loro poteri da dare a Morgana in segno di resa. Stella propone di portare gli stregoni da Sibylla, fata maggiore della Giustizia, finch\u00e9 il Cerchio Nero non sar\u00e0 nelle mani di Morgana. Dopo aver affrontato molti pericoli, le Winx giungono da Sibylla, che accetta di tenere gli stregoni con s\u00e9 e tentare di curare la strana malattia di Duman, che gli provoca allucinazione. Tornate a Gardenia, le Winx vincono il concorso musicale.\nLa torre gelata.\nMorgana ordina ad Aurora, fata maggiore del Freddo, di distruggere definitivamente gli uomini liberando sulla Terra il potente incantesimo dello Spirito del Ghiaccio, che congela ogni cosa. Per fermarla, le Winx raggiungono la torre gelata di Aurora, dove Roxy, non avendo il Lovix, rischia di morire per il freddo.\nLa prova di Bloom.\nAll'interno della torre gelata, Roxy rischia di morire assiderata per colpa di Nebula. Bloom si fa avanti per salvare la loro nuova amica e propone un duello alla fata maggiore della vendetta: Nebula acconsente e asserisce che, se riuscir\u00e0 a sconfiggerla, l'incantesimo del ghiaccio si fermer\u00e0 e Morgana giudicher\u00e0 in persona gli stregoni, ponendo anche fine alla guerra. Morgana e Aurora assistono allo scontro, al termine del quale Bloom ha la meglio; furiosa, Nebula rompe i patti e distrugge parte della torre gelata scagliandola in direzione della Terra ma \u00e8 la stessa Aurora, che, allarmata dal fatto che la fata rischi di distruggere la sua dimora, la mette fuori gioco immobilizzandola. Bloom intanto distrugge il gigantesco frammento di ghiaccio ma per lo sforzo sviene e rischia di precipitare, ma Roxy si lancia verso di lei e la salva. Colpita dal coraggio e dalla reciproca fedelt\u00e0 delle Winx, Morgana afferma che incontrer\u00e0 gli stregoni e che essi saranno giudicati in un equo processo. Mentre le Winx tornano a Gardenia, le Fate Eteree consegnano loro l'ultimo Dono del Destino: il Dono Nero, che ha la capacit\u00e0 di strappare dalla morte una persona e pu\u00f2 essere usato una sola volta da una sola di loro.\nIl giorno della giustizia.\nMorgana incarica le Winx di portare gli stregoni al suo palazzo per il processo. Duman, per\u00f2, sta troppo male e le fate decidono che, mentre loro porteranno Ogron, Anagan e Gantlos da Morgana, Nabu cercher\u00e0 di curare Duman. Mentre Nabu usa la sua magia, Duman inizia a trasformarsi in tante creature diverse avendo ormai perso il controllo del suo potere; privo di lucidit\u00e0, si lascia sfuggire che gli stregoni non hanno mai messo i loro poteri nel Cerchio Nero e che la loro resa faceva solo parte del piano orchestrato per attirare le fate terrestri in una trappola. Gli Specialisti si affrettano a raggiungere T\u00edr na n\u00d3g per avvertirle, ma \u00e8 troppo tardi: infatti, quando Morgana riceve il Cerchio Nero e lo mette al dito, si apre un portale verso l'oblio che inizia a risucchiare tutte le fate della Terra. Nabu, nel tentativo di chiudere lo squarcio con la magia, usa tutta la sua forza vitale, ritrovandosi in punto di morte. Aisha invoca il Dono Nero per salvarlo, ma Ogron lo prende e lo usa per far rinascere un fiore rinsecchito, causando la morte di Nabu. Accecata dalla rabbia, Aisha passa cos\u00ec dalla parte di Nebula per distruggere gli stregoni per sempre, sconvolgendo le Winx.\nIl segreto di Morgana.\nUlteriormente incattivita dal tradimento degli stregoni, Nebula si ribella insieme alle sue seguaci all'autorit\u00e0 di Morgana per dare loro la caccia e poi sfogare la sua vendetta anche sugli esseri umani. Imprigiona cos\u00ec la sovrana in uno specchio e si incorona regina al suo posto. Le Winx entrano nel palazzo superando gli ostacoli posti da Nebula ma non riescono a impedire a Nebula di partire per la dimensione Omega, rifugio degli stregoni, insieme alle altre fate e ad Aisha. Roxy, giunta al palazzo con le altre Winx, riesce a liberare Morgana toccando lo specchio magico: la donna le rivela di essere sua madre e che lei \u00e8 la legittima erede al trono, principessa delle fate della Terra. Il gruppo raggiunge poi la dimensione Omega.\nGhiaccio e fuoco.\nLe Winx riescono a congelare gli stregoni con una convergenza, imprigionandoli per sempre nella dimensione Omega. Morgana decide di tornare sulla Terra con la sua famiglia e, in attesa che Roxy sia pronta per salire sul trono, d\u00e0 il titolo di regina delle fate a Nebula. Arrivate a Gardenia, Morgana fa recuperare tutti i loro ricordi a Klaus e la famiglia si riunisce; anche Aisha chiede scusa alle Winx e torna a essere una di loro. Quella sera, le Winx si esibiscono in concerto al Frutti Music Bar e Roxy decide di frequentare Alfea. Faragonda, giunta sulla Terra per congratularsi con le Winx, comunica loro che, pur non avendo frequentato il quarto anno, sono comunque promosse per tutto quello che sono riuscite a fare."}
{"id": "2457929", "revid": "228587", "url": "https://it.wikipedia.org/wiki?curid=2457929", "title": "Petja Rostov", "text": "Il conte P\u00ebtr Il'i\u010d Rostov (in russo: \u041f\u0435\u0442\u0440 \u0418\u043b\u044c\u0438\u0447 \u0420\u043e\u0441\u0442\u043e\u0432), meglio conosciuto come \"Petja\", \u00e8 un personaggio del romanzo \"Guerra e pace\" di Lev Tolstoj.\n\u00c8 il pi\u00f9 giovane tra i figli dei Rostov. Impetuoso e temerario, insiste per arruolarsi molto presto. Verso la fine del libro viene ucciso all'et\u00e0 di 16 anni (1796-1812), con grande disperazione della madre, in uno scontro tra un gruppo di cosacchi, a cui s'\u00e8 aggregato, e la retroguardia francese, dove era prigioniero di guerra Pierre.\nCompare nei seguenti film tratti dal romanzo:"}
{"id": "2457930", "revid": "93556", "url": "https://it.wikipedia.org/wiki?curid=2457930", "title": "Monlu\u00e8", "text": "Monlu\u00e8 (\"Malno\u00e8\" in dialetto locale, : ) \u00e8 un quartiere ed un'antica parrocchia di Milano, piccolo borgo rurale compreso nel Municipio 4.\nStoria.\nDi origini antichissime (era detto \"Mons luparium\" o \"monte dei lupi\"), ospit\u00f2 dal XIII al XVI secolo un monastero dei frati umiliati, e successivamente si tramut\u00f2 in una cascina agricola. Questo complesso venne fondato nel 1267 dagli Umiliati di santa Maria di Brera: una cascina a corte chiusa con gli edifici monastici e i rustici agricoli, circondati da prati irrigui permanenti e da arativi, a formare una grangia, ancor oggi ben visibile. L'intero impianto \u00e8 ancora ben riconoscibile, sebbene frazionato, e rappresenta uno dei migliori esempi sopravvissuti di quel tipo di organizzazione. Con lo scioglimento dell'ordine da parte di San Carlo Borromeo (1571) il borgo pass\u00f2 per diverse propriet\u00e0, fino a entrare a far parte (inizi del XX secolo) del patrimonio del Pio Albergo Trivulzio. Parte dei Corpi Santi di Porta Orientale, la localit\u00e0 di Monlu\u00e8 costituiva una parrocchia di un migliaio di abitanti stretta fra Lambrate a nord e Morsenchio a sud.\nIl borgo, a causa del suo isolamento, si \u00e8 spopolato prima e dopo la Seconda guerra mondiale. A decretarne la morte definitiva la realizzazione della Tangenziale Est, aperta al traffico nel 1971, che isol\u00f2 completamente l'antico borgo agricolo, stretto fra quest'ultima, il Lambro e l'Aeroporto di Milano-Linate, dal resto della citt\u00e0.\nPer anni il borgo venne concesso dal comune di Milano a varie associazioni, l'ARCI Milano su tutte, per l'organizzazione di eventi, feste e concerti, particolarmente nella stagione estiva. Dal 2009 non viene pi\u00f9 concesso dalla giunta Moratti a causa del superamento dei limiti di emissione sonora riscontrato durante l'estate 2008. L'area verde che lo circonda \u00e8 il Parco Monlu\u00e8.\nEdifici e monumenti.\nOltre il borgo nel suo assieme, di rilievo particolare la piccola abbazia di San Lorenzo, fondata nel 1267, che fa parte di un gruppo di chiese comprendenti San Lorenzo In Monlu\u00e8, Beata Vergine Addolorata in Morsenchio, San Galdino e San Nicolao della Fl\u00fce, e la grande corte della cascina con al centro un pioppo monumentale, il cui spazio il demanio comunale concede in affitto per i pi\u00f9 diversi eventi.\nNel borgo \u00e8 inoltre presente un grande edificio di edilizia scolastica, oggi convertito ad altri usi, che testimonia il vecchio popolamento del quartiere e delle aree limitrofe.\nIl Parco Monlu\u00e8.\nLe aree che circondano il vecchio borgo agricolo di Monlu\u00e9 sono state rese parco e sistemate con prati, boschetti e lunghi filari di pioppi lombardi lungo la sponda destra del fiume Lambro. Sono attualmente in corso alcuni progetti per migliorare la connessione col vicino Parco Forlanini, posto subito al di l\u00e0 di viale Forlanini. Il parco \u00e8 compreso fra la Tangenziale Est a ovest, il viale Forlanini a nord, il Lambro a est, oltre al quale comincia l'Aeroporto di Milano-Linate, e la via Fantoli a sud."}
{"id": "2457932", "revid": "287204", "url": "https://it.wikipedia.org/wiki?curid=2457932", "title": "Monlu\u00e9", "text": ""}
{"id": "2457933", "revid": "149727", "url": "https://it.wikipedia.org/wiki?curid=2457933", "title": "Cascina Monlu\u00e8", "text": ""}
{"id": "2457934", "revid": "149727", "url": "https://it.wikipedia.org/wiki?curid=2457934", "title": "Cascina Monlu\u00e9", "text": ""}
{"id": "2457936", "revid": "288300", "url": "https://it.wikipedia.org/wiki?curid=2457936", "title": "Paulo da Silva", "text": ""}
{"id": "2457942", "revid": "117241578", "url": "https://it.wikipedia.org/wiki?curid=2457942", "title": "La grande vallata", "text": "La grande vallata (\"The Big Valley\") \u00e8 una serie televisiva western, la cui prima trasmissione in televisione negli Stati Uniti d'America fu sulla rete ABC, dal 1965 al 1969. \nTrama.\nLa storia, ambientata nella valle di San Joaquin, in California, narra delle avventure quotidiane della famiglia Barkley, proprietari di un ranch.\nEdizione in Dvd.\nTra il 2011 e il 2012 la Hobby &amp; Work in collaborazione con Rai Trade ha pubblicato in cadenza settimanale tutte le 4 stagioni della serie in 56 uscite, il prezzo di ogni singola uscita era di 9,99\u20ac.\nIn ogni dvd sono contenuti due episodi da 50 minuti ciascuno, da far notare che in America e Regno Unito sono state pubblicate solo le prime due stagioni in dvd le stagioni 3 e 4 sono ancora inedite in formato dvd. Invece in Italia la serie e completa di tutte e 4 le stagioni\nGuest star.\nDiverse \"guest star\" hanno preso parte alla serie. Fra le altre vi figurano:\nRichard Anderson lavorer\u00e0 in seguito con Lee Majors in \"L'uomo da sei milioni di dollari\"."}
{"id": "2457947", "revid": "69377", "url": "https://it.wikipedia.org/wiki?curid=2457947", "title": "Jaruzelski", "text": ""}
{"id": "2457949", "revid": "126257", "url": "https://it.wikipedia.org/wiki?curid=2457949", "title": "Parco Monlu\u00e8", "text": "Il parco Monlu\u00e8 \u00e8 un'area verde di Milano. Si trova nella zona orientale della citt\u00e0, fra il fiume Lambro e la tangenziale est, nel Municipio 4.\nIl parco si compone di un insieme di prati che circondano il borgo rurale di Monlu\u00e8, boschetti e lunghi filari di pioppi cipressini che sono presenti anche sull'argine soprelevato del Lambro, in sponda destra. Sono in programma alcuni interventi per collegare meglio l'area con il limitrofo parco Forlanini. Oltre la riva sinistra del Lambro non vi \u00e8 che il viale dell'Aviazione che corre lungo il sedime aeroportuale.\nStoria.\nIl complesso rurale duecentesco fu fondato (1267) dagli Umiliati di santa Maria di Brera: una cascina a corte chiusa con gli edifici monastici e i rustici agricoli, circondati da prati irrigui permanenti e da arativi, a formare una grangia. L'intero impianto \u00e8 ancora ben riconoscibile, sebbene frazionato, e rappresenta uno dei migliori esempi sopravvissuti di quel tipo di organizzazione. Con lo scioglimento dell'ordine da parte di San Carlo Borromeo (1571) il borgo pass\u00f2 per diverse propriet\u00e0, fino a entrare a far parte (inizi del XX secolo) del patrimonio del Pio Albergo Trivulzio. Il borgo, a causa del suo isolamento, si \u00e8 spopolato prima e dopo la seconda guerra mondiale e i lavori di costruzione della Tangenziale Est, inaugurata nel 1973, infersero il colpo finale: del vecchio popolamento testimonia, a sud, il grande edificio scolastico, ben visibile per le sue dimensioni.\nFlora.\nTra gli alberi presenti, ricordiamo: acero americano, acero riccio, albero dei sigari o \"catalpa bignonioides\", bagolaro, ippocastano, olmo, pioppo cipressino, pioppo nero, il platano comune, salice bianco, sorbo, tiglio selvatico. Per quanto riguarda le attrezzature, vi sono due campi da calcio."}
{"id": "2457951", "revid": "547034", "url": "https://it.wikipedia.org/wiki?curid=2457951", "title": "Enrico Mauceri", "text": "Iscrittosi alla facolt\u00e0 di lettere e filosofia dell'Universit\u00e0 di Palermo, la abbandona dopo pochi mesi, deluso dall'ambiente e dai docenti. Nel 1891 si iscrive quindi alla facolt\u00e0 di giurisprudenza, sempre a Palermo, laureandosi nel 1894.\nEra per\u00f2 da sempre interessato all'arte e gi\u00e0 durante gli studi giuridici aveva seguito i corsi di archeologia tenuti da Antonio Salinas, stringendo amicizia con un altro archeologo, il trentino Paolo Orsi.\nOrsi lo esorta a seguire un corso di perfezionamento in arte medievale e moderna tenuto a Roma da Adolfo Venturi. Mauceri accetta il consiglio e nel 1897 ottiene l'incarico di vice ispettore presso la Galleria Nazionale d\u2019Arte Antica di Palazzo Corsini a Roma, dove collabora oltre che con Venturi con Paul Kristeller e Federico Hermanin.\nNel 1899 ottiene il diploma di maturit\u00e0 negli studi di perfezionamento in storia dell\u2019arte medievale e moderna.\nDopo due anni rientra a Palermo, come ispettore al Museo nazionale diretto da Antonino Salinas. Nel museo siciliano si dedica all'organizzazione dell'inventario delle collezioni, denunciando alcune \"mancanze\" del sistema museografico locale. Nel 1915 viene nominato \"soprintendente alle gallerie per la Sicilia orientale\" e si trasferisce a Messina, dove crea il museo nazionale, organizzando le raccolte sopravvissute al terremoto del 1908. Nel 1929 gli viene offerta la direzione della Pinacoteca Nazionale di Bologna: accetta e vi rimane fino al 1936, lavorando anche in questo caso alla riorganizzazione della galleria.\nNel 1936 accetta l'incarico di provveditore agli studi a Modena, abbandonando la pinacoteca bolognese ed anche la carriera di funzionario museale.\nUn\u00ec il suo ruolo di funzionario tecnico ad una visione moderna dell'istituto museale, sfruttando anche la propria esperienza in ambito amministrativo; le riorganizzazioni dei musei di cui si occup\u00f2 riflettono la visione del mondo di tipo razionalista tipica di quegli anni."}
{"id": "2457952", "revid": "287204", "url": "https://it.wikipedia.org/wiki?curid=2457952", "title": "Parco Monlu\u00e9", "text": ""}
{"id": "2457965", "revid": "4175", "url": "https://it.wikipedia.org/wiki?curid=2457965", "title": "Campionato europeo femminile FIRA 2008", "text": "Il campionato europeo femminile 2008 () fu la 13\u00aa edizione del campionato europeo di rugby a 15 femminile ufficialmente organizzato dalla FIRA - AER.\nEntrambe le divisioni di torneo, la Pool A e la Pool B, si tennero nei Paesi Bassi dal 17 al 24 maggio 2008.\nA vincere la prima divisione fu, per la terza volta, l', che in finale batt\u00e9 12-6 il in una gara senza mete.\nAl terzo posto si piazz\u00f2 invece l' che, pur pareggiando l'incontro di consolazione con la per 22-22, si aggiudic\u00f2 la vittoria per avere marcato 4 mete contro le 3 avversarie.\nRelativamente alla Pool B, alla quale fu invitata la rappresentativa rugbistica femminile dell'Arm\u00e9e de terre, essa vide la vittoria della proprio contro le militari francesi, anch'esse giunte in finale al termine dell'elaborato torneo.\nFormula.\nLa prima divisione (Pool A) si svolse con la formula dell'eliminazione diretta: le otto squadre partecipanti a tale torneo furono accoppiate in incontri di sola andata validi per i quarti di finale; le squadre vincenti disputarono le semifinali per il titolo e quelle perdenti i \"play-off\" per i posti dal quinto all'ottavo.\nPer quanto riguarda la seconda divisione, altres\u00ec, essa fu disputata con una formula mai adottata in precedenza.\nNella prima giornata le sei squadre furono suddivise in due sottogruppi da tre ciascuna e ciascun gruppo disput\u00f2 contro le altre due con cui fu accoppiata un minitorneo triangolare con gare di 20 minuti; in base alla classifica complessiva delle sei squadre la prima, la quarta e la quinta formarono, nella seconda giornata di torneo, il girone A, mentre le altre tre il girone B.\nAnche le gare di tali gironi furono triangolari della durata di met\u00e0 partita regolare.\nAl termine di tale fase si stil\u00f2 la classifica per girone e le due squadre vincitrici disputarono la finale per il primo posto, le seconde quella del terzo posto e le ultime quella del quinto posto.\nGli incontri di entrambe le divisioni si tennero in varie citt\u00e0 dei Paesi Bassi ma le finali si tennero al Nationaal Rugby Centrum di Amsterdam."}
{"id": "2457971", "revid": "1391549", "url": "https://it.wikipedia.org/wiki?curid=2457971", "title": "Moapa Town", "text": "Moapa Town \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 928 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Moapa Town si estende su una superficie di 390,5 km\u00b2, tutti occupati da terre.\nPopolazione.\nSecondo il censimento del 2000, a Moapa Town vivevano 928 persone, ed erano presenti 220 gruppi familiari. La densit\u00e0 di popolazione era di 2,5 ab./km\u00b2. Nel territorio comunale si trovavano 310 unit\u00e0 edificate. Per quanto riguarda la composizione etnica degli abitanti, il 62,93% era bianco, lo 0,22% era afroamericano, l'1,40% era nativo, l'1,83% era asiatico e lo 0,65% proveniva dall'Oceano Pacifico. Il 30.50% della popolazione apparteneva ad altre razze e il 2,48% a pi\u00f9 di una. La popolazione di ogni razza ispanica corrispondeva al 35,02% degli abitanti.\nPer quanto riguarda la suddivisione della popolazione in fasce d'et\u00e0, il 38,8% era al di sotto dei 18, il 7,7% fra i 18 e i 24, il 26,8% fra i 25 e i 44, il 19,5% fra i 45 e i 64, mentre infine il 7,2% era al di sopra dei 65 anni di et\u00e0. L'et\u00e0 media della popolazione era di 29 anni. Per ogni 100 donne residenti vivevano 106,7 maschi."}
{"id": "2457972", "revid": "124123", "url": "https://it.wikipedia.org/wiki?curid=2457972", "title": "Ferruccio Valobra", "text": "Biografia.\nFerruccio Valobra nacque a Torino da famiglia ebraica. Capitano di complemento nel corpo degli Alpini durante la Prima Guerra Mondiale, fu decorato con medaglia d'argento al valor militare. Nel 1922 \u00e8 iniziato in Massoneria nella Loggia \"Cesare Battisti\" di Trento e\nnel dopoguerra lavora come perito industriale e rappresentante di commercio. Sposato, \u00e8 padre di una bambina. Radiato dall'esercito in seguito alle leggi razziali del 1938, allo scoppio della guerra \u00e8 costretto a sfollare a Carmagnola nella frazione di San Bernardo. Di idee antifasciste, ader\u00ec al Partito repubblicano clandestino. Dopo l'8 settembre 1943 entr\u00f2 a far parte del primo CNR carmagnolese e divenne comandante (il \"Capitano Rossi\") di una formazione partigiana autonoma operante nel territorio circostante. Tradito da un anonimo delatore l'8 settembre 1944, fu incarcerato e torturato da elementi della Guardia Nazionale Repubblicana fascista. Con sentenza del Tribunale Co. Gu. di Torino fu condannato a morte per fucilazione il 21 settembre 1944. La sentenza fu eseguita il giorno seguente nel Poligono di Tiro del Martinetto a Torino. Prima di morire Valobra riusc\u00ec a scrivere due lettere, che si concludono con le parole indirizzate alla moglie e alla figlia: \nFerruccio Valobra \u00e8 sepolto nel cimitero ebraico di Carmagnola. A lui \u00e8 oggi dedicata la via centrale della cittadina. Nell'attuale Sacrario del Martinetto \u00e8 presente una lapide commemorativa che ne ricorda il suo sacrificio."}
{"id": "2457985", "revid": "287204", "url": "https://it.wikipedia.org/wiki?curid=2457985", "title": "Bunkerville", "text": "Bunkerville \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 1.014 abitanti.\nStoria.\nBunkerville fu fondata nel 1877 da un gruppo di Mormoni provenienti dallo Utah. Il nome \u00e8 dedicato a Edward Bunker, il quale prima della nascita di Bunkerville aveva gi\u00e0 contribuito alla nascita di un altro insediamento, quello di Santa Clara (Utah).\nGeografia fisica.\nSecondo i rilevamenti dell'United States Census Bureau, la localit\u00e0 di Bunkerville si estende su una superficie di 112,4 km\u00b2, dei quali 111,2\u00a0km\u00b2 occupati da terre, e 1,2\u00a0km\u00b2 dalle acque.\nPopolazione.\nSecondo il censimento del 2000, a Bunkerville vivevano 1.014 persone, ed erano presenti 222 gruppi familiari. La densit\u00e0 di popolazione era di 10,7 ab./km\u00b2. Nel territorio comunale si trovavano 277 unit\u00e0 edificate. Per quanto riguarda la composizione etnica degli abitanti, il 75,15% era bianco, lo 0,69% era afroamericano, l'1,87% era asiatico e lo 0,59% proveniva dall'Oceano Pacifico. Il 15,68% della popolazione apparteneva ad altre razze e il 6,02% a pi\u00f9 di una. La popolazione di ogni razza ispanica corrispondeva al 24,85% degli abitanti.\nPer quanto riguarda la suddivisione della popolazione in fasce d'et\u00e0, il 41,9% era al di sotto dei 18, il 9,5% fra i 18 e i 24, il 26,5% fra i 25 e i 44, il 15,8% fra i 45 e i 64, mentre infine il 6,3% era al di sopra dei 65 anni di et\u00e0. L'et\u00e0 media della popolazione era di 24 anni. Per ogni 100 donne residenti vivevano 99,2 maschi."}
{"id": "2457987", "revid": "767487", "url": "https://it.wikipedia.org/wiki?curid=2457987", "title": "Krishna Das", "text": "Biografia.\nKrishna Das \u00e8 maestro di sitar e di altri strumenti musicali Indiani, tra i quali surbahar, sarangi e santoor, che sovente accompagna all'harmonium. \u00c8 esperto nel canto Vedico e nel canto armonico. \u00c8 stato allievo di grandi maestri spirituali ed artistici, fra i quali Ravi Shankar.\nKrishna Das \u00e8 molto noto in India e in Europa, dove tiene concerti per sei mesi all'anno. Ha ottenuto molti riconoscimenti, fra i quali \"Artisti per la Pace\", Assisi, 2002."}
{"id": "2457996", "revid": "108467", "url": "https://it.wikipedia.org/wiki?curid=2457996", "title": "Strada statale 694 Tangenziale Sud di Lecce", "text": ""}
{"id": "2457999", "revid": "599013", "url": "https://it.wikipedia.org/wiki?curid=2457999", "title": "Jean-Paul Abalo", "text": "Carriera.\nClub.\nAbalo ha giocato, fra le altre squadre, in Ligue 2 con l'Amiens SC. \u00c8 stato finalista di Coppa di Francia nel 2001 con l'Amiens SC, finalista di Coppa CAF nel 2007 con l'Al Merreikh e vicecampione del 2007 con l'Al Merreikh.\nNazionale.\n\u00c8 stato il capitano del Togo e fu convocato per i Mondiali 2006. Tuttavia il suo contributo alla squadra fu impoverito dall'espulsione ricevuta nella prima gara contro la Corea del Sud."}
{"id": "2458002", "revid": "125297978", "url": "https://it.wikipedia.org/wiki?curid=2458002", "title": "Valichi di confine tra Italia e Svizzera", "text": "Questa \u00e8 una lista dei valichi stradali doganali di confine tra Italia e Svizzera suddivisa per province e cantoni.\nStoria.\nSi \u00e8 molto discusso sulla chiusura notturna delle dogane tra Svizzera e Italia nonostante gli accordi bilaterali e l'entrata della Svizzera nello spazio Schengen, in quanto questa chiusura permane solo tra questi due paesi mentre non sussiste per gli altri paesi confinanti con la Svizzera come Austria, Germania e Francia dove l'applicazione di Schengen \u00e8 completa. In alcuni valichi durante la notte non \u00e8 possibile fare eventuali dichiarazioni doganali, mentre \u00e8 consentito il transito per chi non ha nulla da dichiarare."}
{"id": "2458003", "revid": "250563", "url": "https://it.wikipedia.org/wiki?curid=2458003", "title": "Gran Premio di Gran Bretagna 1985", "text": "Il Gran Premio di Gran Bretagna 1985 \u00e8 stata l'ottava prova della stagione 1985 del Campionato mondiale di Formula 1. Si \u00e8 corsa domenica 21 luglio 1985 sul Circuito di Silverstone. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del diciannovesimo successo nel mondiale. Ha preceduto sul traguardo l'italiano Michele Alboreto su Ferrari e il connazionale Jacques Laffite su Ligier-Renault.\nVigilia.\nSviluppi futuri.\nLa Williams conferm\u00f2, per la stagione , Nigel Mansell.\nA causa di difficolt\u00e0 finanziarie la Renault mise in vendita la sua scuderia o, quanto meno, si mise alla ricerca di un socio che potesse sostenere la maggior parte delle spese di gestione. La casa francese cerc\u00f2 un accordo, senza successo, con la compagnia petrolifera Elf Aquitaine, per poi affidarsi a delle agenzie pubblicitarie che potessero ricercare una soluzione. Venne fissata come data ultima, per un accordo con qualche finanziatore, il 26 agosto.\nA seguito delle enormi potenze raggiunte dai motori turbo, e da qualche incidente che si era verificato nella prima parte della stagione, Jean-Marie Balestre, presidente della FISA, propose la riduzione della cilindrata a 1.200 cc. La proposta si scontrava con l'opposizione dei costruttori, dovuta all'impossibilit\u00e0 di approntare motori nuovi in pochi mesi prima dell'avvio della stagione seguente.\nAspetti tecnici.\nLa Ferrari spost\u00f2 le turbine all'esterno, e vennero allineati, orizzontalmente alla carrozzeria, i radiatori. \nLe Williams presentarono dei nuovi alettoni anteriori con dei profili laterali pi\u00f9 ampi. Sulla Brabham di Nelson Piquet venne testato un nuovo elaboratore elettronico in grado di considerare una moltitudine di dati sul motore. L'utilizzo veniva per\u00f2 limitato da una durata della batteria che non superava i trenta minuti. La RAM present\u00f2 un telaio irrigidito, rifornito al solo Manfred Winkelhock. Le difficolt\u00e0 che la scuderia britannica affrontava, in merito all'affidabilit\u00e0 dei motori, costringeva i piloti a ridurne la sovralimentazione.\nLa Renault forn\u00ec anche Derek Warwick del nuovo modello Renault RE60B. Le vetture francesi presentarono delle nuove prese d'aria per il turbo, a forma di periscopio, riprese da quanto gi\u00e0 visto sulle Lotus. L'Alfa Romeo ripresent\u00f2 la vecchia 184T, che venne utilizzata da Eddie Cheever, in luogo del modello previsto per il 1985, ancora usato da Riccardo Patrese, su cui vennero montati nuovi freni in carbonio. La Pirelli port\u00f2, per le scuderia da lei rifornita, sette tipi di gomme e 1.500 pneumatici.\nAspetti sportivi.\nFu in dubbio la presenza della scuderia italiana Osella, per problemi finanziari, che per\u00f2 vennero risolti per tempo.\nNonostante il brutto incidente patito nelle prove del precedente Gran Premio di Francia, Nigel Mansell fu regolarmente al via di questa prova.\nQualifiche.\nResoconto.\nLe condizioni climatiche sfavorevoli (pioggia e nuvole basse) non avevano permesso, al mattino, la tenuta delle libere in maniera regolare, a causa dell'impossibilit\u00e0 per l'elicottero di alzarsi in volo, qualora si fosse verificato un incidente con un pilota ferito. Le libere iniziarono solo alle 13:45, e furono limitate a soli venti minuti. Successivamente, l'arrivo del sole, asciug\u00f2 la pista, consentendo la tenuta della prima ora di prove ufficiali.\nKeke Rosberg fece segnare la miglior prestazione delle qualifiche del venerd\u00ec. Il pilota della Williams colse il nuovo record del tracciato, chiudendo il giro alla media di 256,951 km/h, la pi\u00f9 alta media sul giro fatta registrare durante un \"weekend\" nella storia del mondiale di Formula 1. Il finlandese lott\u00f2 a lungo con Michele Alboreto, in testa davanti a Stefan Johansson, nella prima parte della sessione. Rosberg riusc\u00ec a battere il tempo del ferrarista, prima di essere nuovamente battuto dal pilota milanese. Il pilota della Williams ebbe la meglio solo a 7 minuti dal termine della sessione. Riuscirono a precedere Alboreto, nei minuti finali delle qualifiche, anche Alain Prost e Ayrton Senna. La Ferrari, visto il rischio della pioggia, sempre incombente, aveva utilizzato subito le gomme pi\u00f9 tenere che per\u00f2, a fine sessione, non erano pi\u00f9 performanti.\nElio De Angelis, quinto, si lament\u00f2 per aver dovuto usare delle regolazioni da gara, con turbine piccole e marce lunghe. A sorpresa, sesto, si classific\u00f2 Teo Fabi, su Toleman. Nelson Piquet chiuse solo con l'undicesimo tempo, ma sulla sua Brabham le marce erano state montate al contrario. Mansell, dodicesimo, si ferm\u00f2 in mezzo alla pista per l'esplosione del turbo, che provoc\u00f2 un principio d'incendio che lo stesso pilota britannico aiut\u00f2 a domare.\nI primi quattro piloti scesero tutti al di sotto del record ufficioso della pista (1'06\"80, detenuto da Prost), e ben 13 sotto quello ufficiale, che apparteneva a Ren\u00e9 Arnoux, ottenuto nell'edizione del 1983.\nRosberg, al sabato, fece anche meglio, battendo per due volte il tempo del venerd\u00ec, e portando il tempo a 1'05\"591, cogliendo, ovviamente, la nuova media record sul giro per il mondiale di Formula 1 a 258,983 km/h. Alle sue spalle s'inser\u00ec Nelson Piquet, favorito dalla performance delle Pirelli, testimoniata anche dall'ottimo risultato di Andrea De Cesaris. La pista, a inizio sessione, si present\u00f2 umida per la pioggia caduta, e i piloti potere ottenere le loro prestazioni solo nella parte finale della sessione.\nLa seconda fila venne fatta propria da Prost e Senna, mentre Alboreto non riusc\u00ec a migliorare la buona prestazione del giorno prima, essendo uno dei 10 piloti non in grado di abbassare il tempo del venerd\u00ec. La Ferrari si era maggiormente dedicata alla ricerca di un buon assetto per la gara, visto che il tracciato inglese era considerato favorevole per i sorpassi. Le vetture di Maranello soffrivano, per\u00f2, di sottosterzo, e di mancanza di aderenza. Questa mancanza di aderenza penalizz\u00f2 anche le prestazioni delle Renault e delle Arrows; quest'ultime subirono anche diversi problemi coi propulsori.\nRisultati.\nI risultati delle qualifiche furono i seguenti:\nGara.\nResoconto.\nElio De Angelis, Keke Rosberg e Teo Fabi furono costretti ad affrontare il gran premio con le vetture di riserva. L'italiano della Lotus danneggi\u00f2 la sua vettura titolare, nel corso del\"warm up\", a seguito di una collisione con Pierluigi Martini, mentre il finlandese riscontr\u00f2 un problema al motore della vettura, usata nelle qualifiche.\nMartin Brundle sub\u00ec un problema tecnico nel giro di formazione ma, grazie all'intervento dei meccanici della Tyrrell, pot\u00e9 prendere regolarmente il via. La pioggia leggera, che aveva iniziato a cadere pochi minuti prima della partenza, non fu sufficiente a modificare l'aderenza del tracciato.\nAllo spegnimento dei semafori Ayrton Senna infil\u00f2 subito Nelson Piquet e, alla \"Copse\", pass\u00f2 anche Keke Rosberg, ponendosi al comando della gara. Anche Prost e Mansell riuscirono a prendere la posizione a Piquet, portandosi alla spalle di Rosberg. Sempre alla \"Copse\", Patrick Tambay, in uscita di pista, tampon\u00f2 Stefan Johansson, col francese che perse la gomma anteriore destra. Questa, rientrata in pista, port\u00f2 grande scompiglio: Philippe Alliot, per evitarla, colp\u00ec la vettura di Piercarlo Ghinzani. Di questi piloti, coinvolti nell'incidente, l'unico capace di proseguire fu Johansson. La vettura dello svedese, per\u00f2, col radiatore dell'olio danneggiato, spandeva olio sulla pista.\nAlla \"Stowe\" Rosberg tent\u00f2, senza riuscirvi, di ripassare Senna; nello stesso punto ebbe miglior sorte Mansell, che prese la posizione a Prost. Il giro successivo il transalpino tent\u00f2 di recuperare la posizione, attaccando alla \"Woodcote\", finendo per\u00f2 su una chiazza d'olio lasciata da Johansson: Prost fu capace di controllare la sua vettura, e di proseguire il gran premio, pur cedendo la quarta posizione a De Cesaris. Nello stesso giro De Angelis pass\u00f2 Michele Alboreto, salendo settimo.\nDe Cesaris, con un ottimo ritmo, prese la terza posizione a Mansell, gi\u00e0 al quinto giro, anche se il duo di testa Senna-Rosberg riusciva a scavare, in pochi giri, un margine di dieci secondi dal pilota della Ligier. Il britannico venne passato, poco dopo, anche da Alain Prost. All'ottavo giro Piquet venne sorpassato da De Angelis e, un giro dopo, De Cesaris dovette soccombere al sorpasso del rimontante Prost.\nLa gara di De Angelis, almeno per le prime posizioni, s'interruppe, al tredicesimo giro, per un problema al motore. Il pilota della Lotus rientr\u00f2 ai box, con la speranza che i tecnici della Lotus potessero risolvere il guasto. Al sedicesimo giro Prost super\u00f2 Rosberg: il finlandese aveva, da qualche tornata, rallentato, nella speranza di gestire al meglio gli pneumatici.\nDopo 17 giri Senna precedeva Prost di 9 secondi e mezzo, e di 10 e mezzo Rosberg. Pi\u00f9 staccato, a oltre venti secondi, c'era De Cesaris. Mansell, quarto, nello stesso giro si ritir\u00f2, con la frizione fuori uso. Alle spalle del pilota romano si trov\u00f2 cos\u00ec Niki Lauda che, al ventunesimo giro, gli prese la posizione. Nel giro successivo si ritir\u00f2 anche la Williams superstite, quella di Rosberg. Il motore esplose al passaggio alla \"Copse\", a causa dell'aria entrata in un collettore che portava i gas di scarico al turbo.\nDopo questi ritiri la classifica vedeva, alle spalle di Senna e Prost, Lauda, poi De Cesaris, Piquet, Alboreto, Derek Warwick e Jacques Laffite. Piquet, che aveva problemi con il computer che doveva indicargli il consumo di carburante, ridusse il ritmo, e si fece passare da Alboreto. Prost si avvicin\u00f2 a Senna, penalizzato al momento del doppiaggio di Warwick e Laffite, dalla lotta fra i due, in cui prevalse il francese.\nNei giri seguenti Senna riusc\u00ec a stabilizzare il vantaggio su Prost a circa un secondo. La gara vedeva molti piloti si trovavano nella difficolt\u00e0 di gestire il consumo del carburante, per poter arrivare fino a fine gran premio. Al quarantunesimo giro Senna doppi\u00f2 Alboreto e, viste le difficolt\u00e0 di Prost a compiere la stessa manovra su Piquet, ampli\u00f2 un poco il suo vantaggio. Nel frattempo, dopo mezz'ora di lavoro, i meccanici della Lotus rimandarono in gara De Angelis. Al quarantaduesimo giro la frizione trad\u00ec De Cesaris, costringendolo all'abbandono.\nLa lotta fra i primi due prosegu\u00ec a colpi di giri veloci, con entrambi i piloti che giocavano con la sovralimentazione del turbo per acquisire maggiore potenza. Senna era comunque riuscito ad ampliare a 3 secondi il margine sul francese. La gara del brasiliano, negli ultimi giri, venne penalizzata per\u00f2 da problemi di consumi, che lo costrinsero ad abbassare il ritmo. Al cinquantottesimo passaggio Prost si assicur\u00f2 la prima posizione, passando il brasiliano alla \"Becketts\". Nello stesso giro Laffite superava Piquet.\nAl cinquantanovesimo giro i duellanti per il primo posto arrivarono alla \"Chapel\", dove trovarono Niki Lauda. L'austriaco, all'arrivo dei due, fu costretto al ritiro per un problema elettrico. La manovra penalizz\u00f2, involontariamente, proprio il compagno di team. Senna prese l'aspirazione della monoposto di Prost, per poi passarlo alla \"Stowe\". Un primo tentativo di controsorpasso, alla \"Woodcote\", venne meno, per la presenza della vettura di Marc Surer.\nLa gara si decise al sessantesimo giro. La panne del motore di Senna (dovuto a un problema elettrico che faceva funzionare una sola bancata) permise a Prost di riprendere il primo posto e costrinse il paulista ad abbandonare. Nel suo propulsore la rottura di un sensore provoc\u00f2 il malfunzionamento dell'iniezione, portando alla mancanza di carburante.\nL'ultimo colpo di scena avvenne quando la direzione di gara mostr\u00f2 ai piloti la bandiera a scacchi, un giro prima del limite. La gara perci\u00f2 si concluse al sessantacinquesimo giro, con Alain Prost vincitore, con un giro di vantaggio su Alboreto e Laffite, che completarono il podio. Prost vinse alla media di 235,425 km/h, la pi\u00f9 alta dal Gran Premio d'Italia 1971.\nRisultati.\nI risultati del gran premio furono i seguenti:"}
{"id": "2458010", "revid": "123632273", "url": "https://it.wikipedia.org/wiki?curid=2458010", "title": "Cattedrale dei Santi Ilario e Taziano", "text": "Il duomo di Gorizia, il cui nome ufficiale \u00e8 Cattedrale metropolitana dei Santi Ilario e Taziano Martiri, \u00e8 il principale luogo di culto cattolico della citt\u00e0 di Gorizia, in Friuli-Venezia Giulia, sede vescovile dell'omonima arcidiocesi metropolitana.\nStoria.\nNei primi secoli della sua storia, dopo il 1001, almeno dal punto di vista religioso, Gorizia dipendeva dalla pieve di Salcano, allora Castrum Syliganum, oggi Solkan, sobborgo di Nova Gorica in Slovenia. Questo villaggio era probabilmente erede di una postazione romana, usata poi lungo tutto il Medioevo; a sua volta la pieve faceva capo al Patriarcato di Aquileia. Con l'aumento delle prerogative di Gorizia, che da \u201cvilla\u201d com'era citata nel 1001, otteneva il diritto di tenere un mercato settimanale nel 1210 e poi i diritti cittadini nel 1307, si accrebbe anche l'importanza ecclesiastica dell'insediamento. Dal XIII secolo Salcano aveva un vicario che si occupava di Gorizia, nel 1398 fu eretta vicino al castello la chiesa di Santo Spirito, nel \u2018400 si cominci\u00f2 a parlare di una \"plebs de Salcan alias Goricia\", nel 1455 fu istituita la parrocchia dei Santi Ilario e Taziano, per arrivare alla fine del secolo, quando i documenti riportano \"plebs de Goritia\". Si poneva a questo punto il problema di una sede degna di tutte queste cariche: si scelse un terreno a sud dell'odierna piazza Cavour, che allora si chiamava del Comune, il quale si affacciava appunto su questa piazza, ed ospitava anche il gi\u00e0 citato mercato settimanale. Su tale terreno \u2013 gi\u00e0 di propriet\u00e0 ecclesiastica \u2013 non sorse, a dire il vero, un solo edificio, ma, secondo la definizione di Sergio Tavano, \"\u201c una vera costellazione di edifici di culto\u201d\". Di questi, il principale era quello dedicato a Sant'Ilario, secondo vescovo d'Aquileia e martire. Di tale edificio non molto si sa, eccetto che doveva trovarsi l\u00e0 dov'\u00e8 l'odierno presbiterio, che esisteva gi\u00e0 nel 1314 e che nel 1342 il patriarca Bertrando concedeva ad Alberto II conte di Gorizia di costruirci un altare. A fianco di questa chiesa sorse nel 1365 una cappella dedicata a Sant'Anna, di cui si conserva poco perch\u00e9 fu in parte abbattuta nel 1866 per far posto a una strada.\nNel 1471 fu costruita, probabilmente su interessamento della potente famiglia von Graben, la cappella di Sant'Acazio, la parte che meglio si \u00e8 conservata. Nel 1497 fu posto il cenotafio dell'ultimo conte di Gorizia, Leonardo, che sarebbe poi morto a Lienz e l\u00ec \u00e8 tuttora seppellito. Il XVI secolo si apr\u00ec col passaggio della citt\u00e0 agli Asburgo. La diffusione del protestantesimo, che minacciava la Chiesa goriziana, rese necessari provvedimenti: nel 1571 Gorizia divenne arcidiaconato. Tra il 1682 e il 1702 la chiesa sub\u00ec un radicale rifacimento in senso barocco: in particolare fu Giulio Quaglio a firmare una serie di affreschi che andarono poi perduti nel corso della I Guerra Mondiale. Nel 1751 Gorizia divenne, in seguito allo smantellamento del Patriarcato, sede arcivescovile. Parte del tesoro aquileiese pass\u00f2 a quello di Gorizia, che ne fu enormemente arricchito. Il numero di altari, soprattutto per effetto delle donazioni delle famiglie nobili, si accrebbe. Nella I Guerra Mondiale sub\u00ec gravi danni: venne riconsegnata al culto nel 1928, come ricorda una targa all'esterno, con le forme attuali.\nDescrizione.\nEsterno.\nL'esterno attuale del Duomo \u00e8 in buona parte su progetto di Emilio Karaman, che si ispir\u00f2 a Max Fabiani: i lavori si conclusero nel 1924. Il campanile fu costruito nel \u2018500, ed era originariamente ricoperto da una cupola, rimpiazzata appena nel 1865 dall'attuale cuspide piramidale. Intorno al 1920 la cella campanaria fu aperta con bifore. La facciata \u00e8 a capanna, con uno spezzone di timpano. Il portale centrale \u00e8 sormontato da due lesene. Sopra, una mensola con una statua della Madonna risalente al 1887. \nSulla sommit\u00e0 del tetto spunta una croce a due bracci, affiancata da due obelischi tronchi. A fianco del portale centrale, due entrate secondarie. In tutti i casi, i battenti sono in legno, e ospitano i protomi dei dodici Apostoli, in bronzo. Sul lato meridionale dell'edificio spiccano un Angelo con cartiglio, del 1471, e una meridiana, scolpita da Giuseppe Barzellini nel 1778; su quello settentrionale, che d\u00e0 su via Marconi, una lapide ricorda il restauro dell'edificio nel primo dopoguerra.\nInterno.\nNavata centrale.\nUna campata ricoperta di stucchi accoglie chi entra nella chiesa; a sinistra si vedono, incisi in oro su marmo nero, tutti i nomi degli arcivescovi di Gorizia. Le navate presentano stucchi pi\u00f9 semplici della campata; molti stucchi sono in realt\u00e0 cornici di affreschi che non scamparono alla guerra. L'ampiezza degli spazi tra le colonne conferisce all'ambiente una luminosit\u00e0 che contrasta invece con l'oscurit\u00e0 delle parti pi\u00f9 antiche (gotiche) della chiesa. Nella navata centrale trova posto il pulpito: un cronogramma, nascosto nella scritta \u201c\" Largo ILLustrIssIMae nobILItatIs Dono\" \u201c ci informa che risale al 1711, e fu eretto su volere della nobilt\u00e0 cittadina. Inizialmente attribuito a Pasquale Lazzarini (che ha lavorato ad altre opere nell'edificio) \u00e8 oggi, da alcuni studi ascritto ad Angelo De Putti, allievo del padovano Orazio Marinali e padovano egli stesso. Sul pulpito, rilievi in marmo raffigurano, tra gli altri, i santi Gregorio, Agostino, Ambrogio e Girolamo nonch\u00e9 Santa Teresa d'Avila, Santa Maria Maddalena, Sant'Agnese.\nPresbiterio.\nAl principio del presbiterio pende una lampada di argento, eseguita in Friuli nel 1845. Questa sostituisce un'altra, donata da Maria Teresa ma rubata nel 1830. Subito dopo, un altare postbellico con ambone e balaustra: sopra le statue di due sante martiri aquileiesi, che facevano parte di un gruppo pi\u00f9 ampio danneggiato dalla guerra. L'arco santo risale al 1526; ha perduto gli affreschi settecenteschi, ma ha conservato gli originali capitelli tardogotici, recanti foglie arricciate. Il soffitto del presbiterio presenta due campate chiuse da un semiottagono: le costolature si dipartono da sostegni a mensola o da pilastri. Gli affreschi sono opera di Enrico Miani. L'altare maggiore si \u00e8 potuto solo grazie a recenti ricerche attribuirlo con una certa sicurezza a Giovanni Pacassi, che lo compose tra il 1705 e il 1707. \u00c8 ricco di marmi policromi: sotto un cupolino a cipolla, presenta diverse figure, non tutte identificate, tra cui i Santi Antonio e Francesco. Il tabernacolo risale alla seconda met\u00e0 del \u2018700. Le statue dei Santi Ilario e Taziano e quella dei due angeli sono attribuite a Pietro Baratta. Sulla parete in fondo, una tela di Giuseppe Tominz con la Vergine cui si volgono i Santi Ilario e Taziano, del 1823. Gli stalli per i canonici e la cattedra vescovile sono ravvivati da tredici scene raffiguranti i versetti del Paternoster: sono opera di Giuseppe Bernardis, che le intagli\u00f2 tra il 1834 e il 1836. Nelle pareti soprastanti, epigrafi ricordano il passaggio o l'opera di vari papi (tra cui Giovanni Paolo II che a Gorizia pass\u00f2 il 2 maggio 1992).\nCappella di Sant'Acazio.\nSi trova in fondo alla navata destra, di fianco al presbiterio. Sorse per volere di un certo Michele cappellano di Santo Spirito nel 1471. \u00c8 senza dubbio l'ambiente tardogotico meglio conservato della chiesa: presenta copertura con volta a stella con quattro punte in combinazione con una a crociera. Al centro della volta, i simboli degli evangelisti, negli spicchi si hanno invece sedici angeli suonatori. Ebbe varie vicissitudini: fu fino al 1918 sagrestia, poi negli anni '20 del XIX secolo fu demolita la separazione dalla navata destra, e vi furono posti un fonte battesimale e l'altare di Sant'Anna, che si trovava nell'omonima cappella e risale al \u2018300, ospitante tele ottocentesche del sardo Annibale Strata. Nel 2014 l'altare di Sant'Anna \u00e8 stato rimosso per valorizzare l'originaria architettura gotica ed \u00e8 stato donato alla chiesa parrocchiale di San Gottardo di Mariano del Friuli.\nNelle pareti, murate diverse pietre tombali. Dalla cappella si dipartono le scale che conducono alla cripta dove riposano i quindici arcivescovi di Gorizia.\nOrgano a canne.\nSulla cantoria in controfacciata, si trova l'organo a canne, costruito tra il 1928 e il 1929 da Beniamino Zanin\nLo strumento \u00e8 a trasmissione pneumatica e la sua consolle, indipendente, ha due tastiere di 61 note ciascuna e pedaliera concava di 30 note. La cassa all'interno della quale \u00e8 racchiuso presenta una mostra composta da tre cuspidi di canne di principale intervallate da colonne tortili.\nSagrestia.\nSi pu\u00f2 raggiungere direttamente dalla cappella di Sant'Acazio. Nella sagrestia c'\u00e8 l'altare settecentesco di San Pietro in cattedra, ivi trasportato nel 1925 dalla navata destra, probabilmente attribuibile ai Pacassi, cos\u00ec come la Pesca miracolosa raffigurata nell'antependio. Vi \u00e8 inoltre una pala di Giuseppe Battig del 1841 con S. Pietro affiancato da Paolo e Caterina d'Alessandria. Sulla parete, i ritratti degli arcivescovi: quello all'arcivescovo Giuseppe Walland (morto nel 1834) \u00e8 opera di Giuseppe Tominz.\nNavata destra.\nNella navata destra sono ospitati oggi 5 altari, ma nel tempo ce ne furono fino a 7. Dal fondo, il primo \u00e8 quello dedicato ai Tre Re, su interessamento dei Formentini, e presenta una copia del quadro della Madonna di Montesanto. Possiede mensa ad urna e decorazione vivace. Il successivo \u00e8 dedicato a San Giuseppe, e fu edificato su iniziativa degli Antonelli-De Grazia, il cui stemma li ricorda. Segue la pietra tombale di Anna Maria Formentini de Rochpach, morta nel 1619. Il terzo altare \u00e8 dedicato a San Giuseppe, e fu edificato su iniziativa degli Antonelli-De Grazia, il cui stemma li ricorda. Racchiude una pala di Giuseppe Battig del 1844 (\"S.Giuseppe, il Bambino Ges\u00f9 e un cherubino\"); un cronogramma ci informa per\u00f2 che l'altare risale al 1713. Il successivo \u00e8 quello dell'Annunciazione, detto anche degli \"artesiani\" (artigiani), eretto nel 1680: ospita una pala di fattura veneta, forse di qualche allievo di Palma il Giovane. L'ultimo altare, del Nome di Ges\u00f9 o delle Anime, opera dell'omonima confraternita, ospita una pala con \"S. Teresa del Bambino Ges\u00f9\", opera di E. Galli (1929) a sostituirne una precedente distrutta dagli eventi bellici. Nel pavimento diverse pietre tombali del \u2018600 e \u2018700.\nNavata sinistra.\nDall'entrata proseguendo verso il fondo si notano subito le pietre sepolcrali del XVII e XVIII secolo, come in altre parti della chiesa. Il primo altare che si incontra, quello \"del Crocifisso\", fu costruito su volere della famiglia Torriani nel 1588, nel paliotto \"Veronica che terge il volto di Cristo caduto sotto la croce\", forse di G.B. Zipperla, e risale alla fine del \u2018700. L'altare successivo fu costruito su interessamento dei Fratelli della Dottrina Cristiana, mediante cronogramma agevolmente databile al 1713. Nell'antependio, l'Angelo custode sorretto da cherubini. L'altare ospitava una pala dell'Angelo custode, che ora si trova in sagrestia e al cui posto sta un S.Francesco di Fulvio Monai del 1985. Il terzo altare \u00e8 probabilmente del Seicento, nell'antependio un vivace cromatismo di marmi. La pala, di Giuseppe Battig (1843) raffigura la Trinit\u00e0 che incorona la Beata Vergine. L'ultimo altare, recante lo stemma della famiglia Orzone, \u00e8 dedicato ai SS. Fabiano e Sebastiano, del primo Settecento; la pala \u00e8 probabilmente tardocinquecentesca.\nCappella del Santissimo.\nLa cappella del Santissimo, o del Sacramento, \u00e8 nota dal 1342, ma sub\u00ec rifacimenti che rendono la forma odierna completamente diversa dall'originale: grossomodo risale al 1866. Si trova in fondo alla navata sinistra, ed \u00e8 stata per molti anni una specie di anticamera della Cappella del Tesoro, dalla quale la separava un'inferriata a difesa del tesoro stesso, e con la quale, essendo oggi il tesoro conservato altrove, forma un unico spazio. Il soffitto era stato affrescato da Antonio Paroli; i suoi affreschi, dopo varie coperture e restauri, furono definitivamente cancellati nel 1908. La balaustra \u00e8 opera di Francesco Bensa. Sul fondo a destra, un'ala settecentesca che componeva l'altare maggiore, riadoperata da un altro spazio della chiesa. Tra le varie pietre tombali, spicca il cenotafio raffigurante Leonardo, ultimo conte di Gorizia che vi fu posto nel 1497, prima che il conte morisse (1500) e venisse sepolto a Lienz; \u00e8 opera del lapicida Vito, probabilmente un goriziano. Le altre lapidi sono quasi tutte cinquecentesche.\nIl Tesoro.\nLa parte originaria del tesoro goriziano si limita ad alcuni busti lignei dorati (raffiguranti i Santi Ilario, Taziano e Stefano), e due reliquiari, il tutto di fine \u2018400. Il grosso del tesoro goriziano proviene da quello aquileiese, che fu spartito al pari della diocesi patriarcale tra Udine e Gorizia. Quest'importante parte comprende soprattutto pezzi risalenti al 1200, ma anche pezzi antecedenti o successivi. Successive donazioni furono fatte da Maria Teresa e da Carlo X. Molto \u00e8 stato perso in seguito a furti. Il materiale non \u00e8 visionabile al pubblico, in quanto non conservato pi\u00f9 nel Duomo. I progetti di esporre i preziosi pezzi d'arte sono bloccati dalla mancanza di fondi."}
{"id": "2458012", "revid": "1305772", "url": "https://it.wikipedia.org/wiki?curid=2458012", "title": "Nixon (disambigua)", "text": ""}
{"id": "2458014", "revid": "98077", "url": "https://it.wikipedia.org/wiki?curid=2458014", "title": "Mediterranea Calabro-Lucane", "text": ""}
{"id": "2458020", "revid": "228587", "url": "https://it.wikipedia.org/wiki?curid=2458020", "title": "Schurz", "text": ""}
{"id": "2458023", "revid": "115743713", "url": "https://it.wikipedia.org/wiki?curid=2458023", "title": "Victoria Stilwell", "text": "Addestra cani di ogni razza ed et\u00e0 e il suo metodo si basa su alcune tecniche della psicologia comportamentale, soprattutto l'apprendimento condizionato. Presenta un programma televisivo intitolato \"Basta! Io o il cane\" in onda sul canale satellitare del gruppo Discovery Communications, Animal Planet.\n\u00c8 inoltre uno dei giudici del programma televisivo \"Greatest American Dog\" che va in onda sul canale americano CBS.\nBiografia.\nAll'inizio degli anni novanta Victoria comincia come addestratrice di cani da compagnia. Grazie alla sua straordinaria capacit\u00e0 di successo in questo lavoro, comincia a focalizzare la sua attenzione nella formazione di cani da lavoro con alcuni dei pi\u00f9 famosi e autorevoli addestratori britannici. Si trasferisce in America con suo marito Van Zeiler e con lui d\u00e0 vita a diverse societ\u00e0 di formazione per cani nella costa orientale, diventando uno dei pi\u00f9 ricercati addestratori. Una delle peculiarit\u00e0 del suo lavoro \u00e8 la riabilitazione del comportamento e per questo organizza seminari per la formazione in varie citt\u00e0 come New York e Atlanta. In questi seminari Victoria insegna ai possessori di cani ad utilizzare metodi di formazione positiva per il cane, consentendo all'animale di imparare ed aumentare la fiducia verso i padroni, contrariamente a quello che succede con un addestramento in cui si usa la forza.\nVictoria Stilwell collabora con i gruppi di soccorso e di adozione canina di tutto il mondo tra cui la \"Paws Atlanta\", la \"Stray From The Heart\" (\"New York\"), la \"Hong Kong Dog Rescue\" e la \"Greyhound Rescue of West England\". Collabora e sostiene la \"Wisconsin Puppy Mill Project\", un'organizzazione che si occupa di incrementare la consapevolezza sulla crudelt\u00e0 dell'allevamento dei cani a puro scopo di lucro. Ha inoltre lavorato come volontario per la \"ASPCA: The American Society for the Prevention of Cruelty to Animals\" (Associazione Americana per la prevenzione della crudelt\u00e0 sugli animali). Oltre a queste esperienze, Victoria appare in numerosi talk-show come esperta addestratrice.\nStampa e televisione.\nVictoria Stilwell collabora con le riviste americane \"Dog World\", \"American Dog\" e \"Dogs Today magazines\".\nNel 2005 esce la prima stagione di sei episodi del suo programma televisivo \"Basta! Io o il cane\" (titolo originale \"It's Me or the Dog\") in onda sul canale britannico Channel 4. Nel programma Victoria aiuta diverse famiglie a ri-educare il proprio cane dando consigli e mostrando ai padroni i metodi di addestramento comuni per una normale convivenza con l'animale. Il programma diventa un successo grazie agli ascolti tanto da essere riconfermato per una seconda ed una terza stagione di dodici episodi ciascuno. In Italia il programma va in onda su Animal Planet, canale 421 del bouquet digitale di Sky Italia. Grazie al successo di questo programma televisivo, Victoria pubblica due libri relativi all'addestramento dei cani."}
{"id": "2458024", "revid": "599013", "url": "https://it.wikipedia.org/wiki?curid=2458024", "title": "Bickenbach", "text": ""}
{"id": "2458027", "revid": "827882", "url": "https://it.wikipedia.org/wiki?curid=2458027", "title": "Wadsworth", "text": ""}
{"id": "2458028", "revid": "599013", "url": "https://it.wikipedia.org/wiki?curid=2458028", "title": "Robert Malm", "text": "Vanta 498 presenze e 145 gol nei vari campionati, soprattutto tra la seconda e la terza divisione francese. Ha giocato anche nella prima serie del calcio francese (2 presenze col Lens a inizio carriera) e nella quarta categoria francese.\nCarriera.\n\u00c8 stato convocato per disputare il con la nazionale togolese.\nNell'estate 2009 viene comprato dal e lascia cos\u00ec il \nIl 26 febbraio 2010 rescinde consensualmente il suo contratto con il Cannes. A fine stagione si ritira dal calcio giocato."}
{"id": "2458030", "revid": "339392", "url": "https://it.wikipedia.org/wiki?curid=2458030", "title": "Beato Angelo da Monteleone", "text": ""}
{"id": "2458031", "revid": "611126", "url": "https://it.wikipedia.org/wiki?curid=2458031", "title": "Ney", "text": ""}
{"id": "2458035", "revid": "831312", "url": "https://it.wikipedia.org/wiki?curid=2458035", "title": "Tony Martin (ciclista)", "text": "Professionista dal 2008 al 2021, \u00e8 specialista delle prove a cronometro: ha vinto infatti per quattro volte i campionati del mondo di specialit\u00e0 (nel 2011 a Copenaghen, nel 2012 a Valkenburg, nel 2013 a Firenze e nel 2016 a Doha). Nel 2012 si \u00e8 inoltre aggiudicato la medaglia d'argento a cronometro ai Giochi olimpici di Londra. \u00c8 soprannominato \"Panzerwagen\".\nCarriera.\nGli esordi.\nNativo della Germania Est, ma cresciuto tra l'Ungheria ed Eschborn, vicino a Francoforte, inizia a gareggiare all'et\u00e0 di quattordici anni con il club ciclistico RV Sossenheim. Nel 2001 entra in una scuola dello sport a Cottbus (si diplomer\u00e0 nel 2004) mentre all'et\u00e0 di diciotto anni, nel 2003, si laurea campione nazionale a cronometro nella categoria juniores. Dopo aver lasciato il club RSV Seeheim e aver corso per alcuni mesi da stagista con la Gerolsteiner, tra il 2006 e il 2007 gareggia per il Th\u00fcringer Energie Team, sodalizio UCI Continental tedesco: in tale biennio diventa nuovamente campione nazionale a cronometro, questa volta tra gli Under-23, e si aggiudica anche l'Internationale Th\u00fcringen Rundfahrt e la Coppa Citt\u00e0 di Asti.\n2008-2010: i primi anni nel professionismo.\nTony Martin passa professionista all'inizio del 2008 con il Team High Road, formazione ProTour statunitense, e ottiene il primo successo da \"pro\" in aprile, nei Paesi Bassi, vincendo lo Hel van het Mergelland. Nella prima annata da professionista di Martin spiccano anche la vittoria nella cronometro di Brema al Deutschland Tour (in totale fa sue quattro corse), il secondo posto nella cronometro finale del Giro d'Italia, a Milano, e il settimo posto nella prova contro il tempo ai campionati del mondo di Varese.\nNel 2009, sempre in maglia Columbia-High Road, Martin si mette in luce come una dei migliori giovani talenti del panorama ciclistico mondiale. \u00c8 infatti protagonista prima al Tour de Suisse \u2013 corsa in cui conclude al secondo posto dopo aver vinto la frazione di Crans-Montana e la classifica della montagna\u00a0\u2013 e poi al Tour de France. Durante quella \"Grande Boucle\" Martin, oltre a vestire per undici giorni la maglia bianca di miglior giovane, riesce a raggiungere la piazza d'onore nella difficile tappa del Mont Ventoux, preceduto dal solo Juan Manuel G\u00e1rate. Questi risultati, unitamente al secondo posto nel campionato nazionale a cronometro e al terzo posto nella medesima specialit\u00e0 ai campionati del mondo di Mendrisio (alle spalle di Fabian Cancellara e Gustav Larsson), lo portano ad essere nominato Miglior ciclista tedesco del 2009.\nNella primavera del 2010, ancora tra le file del team HTC (gi\u00e0 Columbia), Martin si aggiudica la cronometro di Los Angeles al Tour of California. Partecipa poi nuovamente al Tour de Suisse, ma, nonostante i tre giorni da leader della classifica generale e la vittoria nella crono conclusiva, non va oltre il sesto posto finale. Pochi giorni dopo si aggiudica per la prima volta il titolo nazionale a cronometro tra gli Elite, mentre in luglio, al Tour de France, manca di poco il successo nelle due prove contro il tempo di quella \"Grande Boucle\", battuto in entrambe le occasioni dal solo Fabian Cancellara. Dopo il Tour de France riesce tuttavia ad aggiudicarsi l'Eneco Tour, breve corsa a tappe del calendario ProTour, nonch\u00e9, in quel di Geelong, Australia, la seconda medaglia di bronzo consecutiva nella specialit\u00e0 della cronometro ai mondiali su strada (a precederlo sono i soli Cancellara e David Millar).\n2011: il primo titolo mondiale.\n\u00c8 nel 2011 che Tony Martin ottiene i primi importanti risultati a livello mondiale. La sua stagione si apre con i successi finali nella Volta ao Algarve, in Portogallo, e nella prestigiosa Parigi-Nizza, e prosegue in primavera con le due vittorie di tappa, entrambe a cronometro, alla Vuelta al Pa\u00eds Vasco e al Crit\u00e9rium du Dauphin\u00e9 (gare del calendario World Tour). Dopo aver colto il secondo posto ai campionati nazionali a cronometro (battuto da Bert Grabsch), in luglio Martin si ripresenta sulle strade del Tour de France. Pur avendo velleit\u00e0 di classifica, si stacca presto dai migliori; ci\u00f2 nonostante decide di restare comunque in gara, fino a mettere a referto il primo successo di tappa al Tour in carriera: sua \u00e8 infatti la cronometro del penultimo giorno, nella citt\u00e0 di Grenoble.\nLa sua stagione prosegue tra agosto e settembre, prima alla Vuelta a Espa\u00f1a, con il successo nella prova contro il tempo di Salamanca, e poi in Danimarca, a Copenaghen, per la cronometro dei campionati del mondo su strada. Sui 46,4 chilometri del tracciato danese Martin, forte dei numerosi successi di specialit\u00e0 colti durante l'anno, rispetta i favori del pronostico e vince l'oro, infliggendo, ad una media record di 51,8\u00a0km/h, pi\u00f9 di un minuto ai primi inseguitori, il britannico Bradley Wiggins e il campione in carica Cancellara. Fatto suo il titolo iridato, il tedesco chiude l'annata vincendo anche la classifica finale del Tour of Beijing e la Chrono des Nations, portando a dodici, suo record, il computo di successi stagionali.\nIntanto, ai primi di settembre, Martin aveva cambiato squadra, complice l'imminente scioglimento del team HTC-Highroad, trovando un accordo triennale, a partire dal 2012, con la Omega Pharma-Quickstep, formazione ProTour belga diretta da Patrick Lefevere.\n2012: l'argento olimpico e il secondo titolo mondiale.\nMartin inizia la stagione 2012, la prima in maglia Omega Pharma-Quickstep, con il secondo posto alla Volta ao Algarve, alle spalle di Richie Porte, e il quinto alla Vuelta al Pa\u00eds Vasco. Il 12 aprile Martin deve per\u00f2 interrompere la preparazione, viene infatti investito da un'automobile durante un allenamento vicino a casa, in Svizzera; l'incidente gli procura una frattura allo zigomo e diversi traumi, e lo costringe al ricovero in ospedale e allo stop forzato dall'attivit\u00e0. Rientrato alle gare dopo circa quaranta giorni, si aggiudica la cronometro e la classifica finale del Giro del Belgio, e, come gi\u00e0 nel 2010, il titolo nazionale nella prova contro il tempo. In estate prende parte al Tour de France, ma si ritira al termine della nona tappa a causa di una frattura allo scafoide rimediata in una caduta. Rimessosi da questo secondo infortunio, partecipa ai Giochi olimpici di Londra; impegnato nella cronometro individuale, coglie la medaglia d'argento, battuto dal \"beniamino\" di casa (e fresco vincitore del Tour de France) Bradley Wiggins.\nIn settembre, dopo aver corso la Vuelta a Espa\u00f1a (con un secondo posto nella quarta tappa), prende parte ai campionati del mondo nel Limburgo. Nonostante gli infortuni rimediati in stagione, contribuisce al successo del sestetto Omega Pharma-Quickstep nella cronometro a squadre (reintrodotta nel programma mondiale dopo 18 anni), e pochi giorni dopo si aggiudica lui stesso, per il secondo anno consecutivo, il titolo iridato nella cronometro individuale: nell'occasione riesce a precedere per soli sei secondi, dopo un lungo duello, lo statunitense Taylor Phinney. In chiusura di stagione, come gi\u00e0 nel 2011, fa suoi anche la graduatoria finale del Tour of Beijing e la Chrono des Nations.\n2013: il terzo titolo mondiale.\nDopo i successi del 2012, Martin apre la stagione 2013 con la vittoria (la seconda, dopo quella del 2011) nella classifica finale della Volta ao Algarve; si aggiudica poi la cronometro finale della Tirreno-Adriatico, nonch\u00e9, tra aprile e maggio, le prove contro il tempo di altre due gare World Tour, la Vuelta Ciclista al Pa\u00eds Vasco e il Tour de Romandie, e la graduatoria finale del Giro del Belgio. Tra giugno e luglio vince quindi prima la cronometro al Crit\u00e9rium du Dauphin\u00e9 (altra gara World Tour), poi il terzo titolo tedesco nella prova contro il tempo, e infine l'undicesima tappa del Tour de France, la cronometro con arrivo a Mont-Saint-Michel (vince a 54,271\u00a0km/h di media).\nNel finale di stagione partecipa alla Vuelta a Espa\u00f1a, mettendosi in evidenza nella sesta tappa, quando viene ripreso in vista dell'arrivo dopo una fuga solitaria di 175\u00a0km, e nell'undicesima, a cronometro, in cui conclude secondo alle spalle di Fabian Cancellara. In settembre si presenta quindi ai campionati del mondo in Toscana. Come gi\u00e0 nel 2012 riesce a conquistare il titolo iridato nella cronometro a squadre con i compagni dell'Omega Pharma-Quickstep (battuta l'Orica-GreenEDGE per 0\"81); pochi giorni dopo coglie anche il terzo alloro mondiale consecutivo nella cronometro individuale\u00a0\u2013 a una media record di 52,9\u00a0km/h\u00a0\u2013 precedendo nell'ordine, come due anni prima a Copenaghen, Bradley Wiggins e Fabian Cancellara.\n2017-2018: il biennio alla Katusha.\nPassa al Team Katusha-Alpecin per la stagione 2017, allo scopo di avere pi\u00f9 spazio nelle \"classiche di primavera\". In stagione vince per distacco la seconda tappa della Volta a la Comunitat Valenciana, ma poi si ritira al Giro delle Fiandre e arriva settantaseiesimo alla Parigi-Roubaix. Dopo aver concluso terzo al Giro del Belgio e vinto nuovamente il campionato nazionale a cronometro, si piazza quarto in entrambe le cronometro individuali del Tour de France. A fine stagione si piazza nono nella cronometro individuale ai campionati del mondo di Bergen.\nNel 2018 partecipa al Giro d'Italia, piazzandosi secondo, alle spalle di Rohan Dennis, nella cronometro di Rovereto. In giugno vince il settimo titolo nazionale consecutivo a cronometro (ottavo di specialit\u00e0), mentre nel finale di stagione, dopo essersi ritirato al Tour de France, ottiene il settimo posto nella cronometro dei campionati del mondo di Innsbruck."}
{"id": "2458036", "revid": "92723", "url": "https://it.wikipedia.org/wiki?curid=2458036", "title": "Duomo di Gradisca d'Isonzo", "text": "Il duomo di Gradisca d'Isonzo dedicato ai santi Pietro e Paolo \u00e8 la principale chiesa di Gradisca d'Isonzo; prima del 1789 era dedicato a san Salvatore.\nLa facciata risale al 1752 ed \u00e8 progetto di Paolo Zuliani.\nAll'interno di particolare importanza la cappella di Sant'Anna con stucchi barocchi ed in fondo a destra la cappella dei Torriani con il monumento funebre di Nicol\u00f2 della Torre del 1557, con il defunto raffigurato sul sarcofago come guerriero."}
{"id": "2458040", "revid": "339392", "url": "https://it.wikipedia.org/wiki?curid=2458040", "title": "Guru Guru, il girotondo della magia", "text": ""}
{"id": "2458041", "revid": "486946", "url": "https://it.wikipedia.org/wiki?curid=2458041", "title": "Hernan Strauss", "text": ""}
{"id": "2458044", "revid": "204012", "url": "https://it.wikipedia.org/wiki?curid=2458044", "title": "Mobile Battle Ship Nadesico", "text": ""}
{"id": "2458046", "revid": "228587", "url": "https://it.wikipedia.org/wiki?curid=2458046", "title": "B\u00e4renbach", "text": ""}
{"id": "2458053", "revid": "599013", "url": "https://it.wikipedia.org/wiki?curid=2458053", "title": "Yao Aziawonou", "text": "Carriera.\nClub.\nAziawonou inizia la sua carriera con l'\u00c9toile Filante, squadra della sua citt\u00e0 natale. Nella stagione 1997-1998 si trasferisce in Francia, al Nantes, dove gioca per le giovanili e non ottiene neanche una presenza in prima squadra. La stagione successiva si trasferisce in Svizzera, al Sion, con il quale disputa appena 5 durante tutta la stagione. Passa poi al Wangen, squadra militante in Prima Lega, con la quale non scende mai in campo.\nNel 2000 si accasa al . La stagione successiva viene ceduto in prestito al Thun, dove rimane per due stagioni. Tornato al Basilea viene di nuovo ceduto in prestito, stavolta al Servette dove rimane per una sola stagione. Nel 2004-2005 viene ceduto, ancora in prestito, allo Young Boys dove poi si accasa definitivamente. Nel 2006 lo Young Boys lo presta al Lucerna, fa poi ritorno allo Young Boys dove rimane fino al giugno 2007 quando gli scade il contratto che non viene rinnovato a causa di un infortunio accadutogli in una partita con la nazionale.\nNel 2008-2009 si accasa al Winterthur, con il quale disputa 20 partite in Challenge League. Rimasto svincolato, nel 2009-2010 approda al Grenchen, squadra militante in Prima Lega.\nScaduto il contratto con il Grenchen si ritira.\nNazionale.\nNel 2000 Aziawonou viene convocato dalla nazionale togolese per la coppa d'Africa.\nSuccessivamente \u00e8 convocato anche per la coppa d'Africa 2006, nella quale il Togo viene eliminato nel turno preliminare e per i mondiali 2006. Lascia la nazionale dopo i mondiali.\nIn totale vanta 34 presenze e un gol con la Nazionale togolese."}
{"id": "2458060", "revid": "834", "url": "https://it.wikipedia.org/wiki?curid=2458060", "title": "Gem\u00fcnden", "text": ""}
{"id": "2458063", "revid": "149727", "url": "https://it.wikipedia.org/wiki?curid=2458063", "title": "Gem\u00fcnden (Vogelsbergkreis)", "text": ""}
{"id": "2458065", "revid": "729019", "url": "https://it.wikipedia.org/wiki?curid=2458065", "title": "Pia\u021ba Muncii (metropolitana di Bucarest)", "text": "Pia\u0163a Muncii (\"Piazza del Lavoro\" in italiano) \u00e8 una delle stazioni della metropolitana di Bucarest. Il nome proviene dalla omonima piazza dove \u00e8 collocata la stazione. La stazione sorge vicino allo Stadio Lia Manoliu."}
{"id": "2458068", "revid": "149727", "url": "https://it.wikipedia.org/wiki?curid=2458068", "title": "Gem\u00fcnden (Waldeck-Frankenberg)", "text": ""}
{"id": "2458069", "revid": "104458", "url": "https://it.wikipedia.org/wiki?curid=2458069", "title": "Campionato Europeo di Curling", "text": ""}
{"id": "2458070", "revid": "1851848", "url": "https://it.wikipedia.org/wiki?curid=2458070", "title": "Thomas Dossevi", "text": "Biografia.\n\u00c8 figlio di un altro calciatore professionista, Pierre-Antoine Dossevi, che, come suo fratello Othniel, ha disputato il campionato francese. Suo cugino Damiel fa parte dei migliori saltatori con l'asta francesi del momento. Suo fratello minore, Mathieu, \u00e8 nato nel febbraio 1988 ed \u00e8 anch'egli calciatore.\nCarriera.\nClub.\nDopo aver giocato in Francia con le maglie di Valence, Ch\u00e2teauroux Stade Reims Valenciennes e Nantes, svincolatosi da quest'ultima, il 4 agosto 2010 sigla un contratto annuale con lo Swindon Town.\nNazionale.\nHa disputato la Coppa d'Africa nel 2002 e nel 2010 ed ha partecipato al campionato mondiale di calcio 2006 con la Nazionale di calcio del Togo."}
{"id": "2458071", "revid": "1543377", "url": "https://it.wikipedia.org/wiki?curid=2458071", "title": "Giuseppe Vizzini", "text": "Biografia.\nMons. Giuseppe Maria Vizzini nacque a Villalba (CL) il 10 novembre del 1874 da Daniele Vizzini e Angela Cacciatore, contadini dell'entroterra nisseno, ricevette la prima educazione religiosa dallo zio materno padre Daniele Cacciatore, dei frati minori riformati. Ebbe quattro fratelli:Alfonso, Salvatore, Calogero, e Ignazio.\nEntr\u00f2 nel seminario di Caltanissetta nel 1888 e dopo il ginnasio fu inviato a Roma a proseguire i suoi studi filosofici e teologici presso la Scuola apostolica, fondata da padre Filippo Valentini: fu il primo vescovo uscito da quell'istituto.\nSi laure\u00f2 in filosofia e teologia e consegu\u00ec il diploma in lettere italiane, latine e greche presso l'Istituto di alta letteratura fondato da Leone XIII.\nFu professore negli atenei pontifici di Roma, curando anche la \"Bibliotheca sanctorum patrum\" di cui pubblic\u00f2 16 volumi. Papa Pio X il 19 agosto 1913 comunic\u00f2 al trentanovenne prelato, allora docente al Seminario romano, che l'avrebbe mandato vescovo a Noto, uno dei vescovi pi\u00f9 giovani tra gli ordinari di Sicilia, la cui et\u00e0 media, nel 1913, era di 56 anni.\nFu consacrato il 14 settembre 1913 dal cardinale Gaetano De Lai, nella cappella delle Suore della Provvidenza a Roma e fece ingresso in diocesi il successivo 4 gennaio.\nTenne il primo sinodo diocesano nel 1923. Ritrasfer\u00ec il seminario nel palazzo vescovile ed acquist\u00f2 come seminario estivo l'ex convento della Madonna della Scala.\nNel seminario di Noto da lui particolarmente curato si form\u00f2 il cardinale Francesco Carpino.\nMor\u00ec l'8 dicembre 1935 a Ferla, dov'era in visita pastorale, a causa di un'angina flemmosa con setticemia.\nGenealogia episcopale.\nLa genealogia episcopale \u00e8:"}
{"id": "2458073", "revid": "1494169", "url": "https://it.wikipedia.org/wiki?curid=2458073", "title": "Hecken", "text": ""}
{"id": "2458075", "revid": "611126", "url": "https://it.wikipedia.org/wiki?curid=2458075", "title": "GLAAD Media Award", "text": ""}
{"id": "2458076", "revid": "1124164", "url": "https://it.wikipedia.org/wiki?curid=2458076", "title": "Chiesa di Santa Maria Maggiore (Spilimbergo)", "text": "Il duomo Arcipretale di Santa Maria Maggiore \u00e8 il principale luogo di culto di Spilimbergo, in provincia di Pordenone e diocesi di Concordia-Pordenone; fa parte della forania di Spilimbergo.\nStoria.\nLa chiesa fu voluta dal signore di Spilimbergo Walterpertoldo nel 1284 e la prima pietra venne posata il 4 ottobre dello stesso anno. La costruzione si prolung\u00f2 fino circa al 1359, anche se il duomo fu consacrato solamente nel 1453.\nL'irregolarit\u00e0 della pianta della costruzione si deve, pi\u00f9 che a ripensamenti o rifacimenti, allo sfruttamento di strutture gi\u00e0 esistenti ed alla conformazione del territorio. Infatti l'edificio fu costruito addossato ad una cinta muraria, ed il campanile risulta costruito su un portale della stessa.\nDescrizione.\nEsterno.\nLa facciata \u00e8 adornata da sette oculi e risulta estremamente sobria. Il numero simbolico del sette richiama pi\u00f9 testi della Bibbia, in primis l'agnello dalle \"sette corna e sette occhi\" dell'Apocalisse di Giovanni. Due dei sette oculi, murati nel 1858, sono stati riaperti nel 2011.\nL'ingresso principale non \u00e8 quello posto sulla facciata, bens\u00ec il portale realizzato sulla facciata settentrionale, che da su piazza Duomo. Questo fu realizzato nel 1376 da Zenone da Campione, ed originariamente era riservato all'entrata dei signori.\nInterno.\nL'interno \u00e8 costituito da tre navate. Nella navata centrale, seconda campata, \u00e8 presente l'organo rinascimentale qui ricollocato nel 1981 dopo i lavori di restauro seguiti al terremoto del Friuli. Lo strumento originale, opera del 1515 di Bernardino Vicentino da Venezia, era stato disperso nei secoli ed \u00e8 stato ripristinato da Francesco Zanin con l'impiego di materiali e metodologie d'epoca. Viene utilizzato per la liturgia, per concerti e numerose registrazioni. Il cassone, fra i pi\u00f9 antichi del mondo, \u00e8 decorato con tele e tavole dipinte dal Pordenone nel 1525. Le ante dell'organo contengono tre raffigurazioni:\nNel parapetto della cantoria vi sono cinque tavole con le \"Storie della Vergine\", mentre negli spazi laterali sono raffigurati dei \"Paggi\".\nPresbiterio.\nIl presbiterio \u00e8 decorato da un ciclo di affreschi trecenteschi, derivati chiaramente dalla lezione che Vitale da Bologna aveva lasciato nel duomo di Udine. L'autore, sconosciuto, viene citato come il \"Maestro dei Padiglioni\" e le sue opere risalgono al periodo 1350-1380.\nLa parete destra \u00e8 decorata con storie dell'Antico Testamento:\nSulla parete sinistra compaiono, invece, storie della vita del Cristo, derivate dal Nuovo Testamento:\nLa parete di fondo \u00e8 dominata dalla scena drammatica della Crocifissione.\nCripta.\nLa chiesa inferiore \u00e8 costituita da cinque vani, uno dei quali \u00e8 stato recentemente chiuso.\nLa cappella settentrionale racchiude l'arca sepolcrale di Walterpertoldo, morto nel 1382, signore di Spilimbergo e podest\u00e0 di Treviso. Fino al 1964 l'arca era esposta nella piazza a fianco della chiesa, per poi essere collocata nella cripta.\nCappella del Rosario.\nLa cappella \u00e8 dominata dalla pala \"Presentazione al tempio\" di Giovanni Martini (1503), con una cornice tra gli intrighi vegetali i \"Misteri del Rosario\" e la \"Madonna del Rosario col bambino Ges\u00f9 e san Domenico\", lavoro di Gasparo Narvesa (1626-1627)."}
{"id": "2458079", "revid": "1713445", "url": "https://it.wikipedia.org/wiki?curid=2458079", "title": "Hahn (Germania)", "text": "Hahn \u00e8 un comune di 171 abitanti della Renania-Palatinato, in Germania.\nAppartiene al circondario (\"Landkreis\") Rhein-Hunsr\u00fcck-Kreis (targa SIM) ed \u00e8 parte della comunit\u00e0 amministrativa (\"Verbandsgemeinde\") di Kirchberg (Hunsr\u00fcck).\nHahn \u00e8 nota per l'aeroporto di Francoforte-Hahn, che tuttavia si trova nel territorio del comune di Lautzenhausen."}
{"id": "2458080", "revid": "729019", "url": "https://it.wikipedia.org/wiki?curid=2458080", "title": "Anghel Saligny (metropolitana di Bucarest)", "text": "Anghel Saligny (una volta conosciuta come \"Linia de Centur\u0103\"), \u00e8 una stazione della metropolitana di Bucarest, situata a sud-est della citt\u00e0.\nLa stazione \u00e8 il capolinea \u00e8 della Linea M3 ed \u00e8 entrata in funzione il 20 novembre 2008, insieme a tutto il prolungamento della Linea M3 da Nicolae Grigorescu ad Anghel Saligny."}
{"id": "2458086", "revid": "92723", "url": "https://it.wikipedia.org/wiki?curid=2458086", "title": "Ecclesiae unitatem", "text": "Ecclesi\u00e6 Unitatem (in italiano L'unit\u00e0 della Chiesa) \u00e8 una lettera apostolica di papa Benedetto XVI, pubblicata in forma di \"motu proprio\" il 2 luglio 2009.\nIl \"motu proprio\" riguarda la struttura della Pontificia Commissione \"Ecclesia Dei\", incaricata di rimarginare lo scisma del lefebvrianesimo dalla Chiesa cattolica in seguito al Concilio Vaticano II.\nContenuto.\nNel \"motu proprio\", dopo aver ricordato che il suo predecessore papa Giovanni Paolo II nel 1988 aveva istituito la Pontificia Commissione Ecclesia Dei \"allo scopo di facilitare la piena comunione ecclesiale\" con gli aderenti del lefebvrianesimo, dopo aver ricordato che nella sua lettera apostolica \"Summorum Pontificum\" aveva ampliato la possibilit\u00e0 di utilizzare il \"Messale romano\" del 1962, ed infine dopo aver ricordato come recentemente aveva tolto la scomunica ai vescovi della comunit\u00e0 lefebvriana per \u00abtogliere un impedimento che poteva pregiudicare l'apertura di una porta al dialogo\u00bb, emana nuove disposizioni circa la composizione e l'ordinamento della suddetta commissione.\nIn particolare, Benedetto XVI dispone che:\nQueste modifiche, che \u00abcollegano in modo stretto\u00bb la Commissione con la Congregazione per la Dottrina della Fede, ha ragion d'essere - secondo il Papa - perch\u00e9 \u00abi problemi che devono ora essere trattati con la Fraternit\u00e0 Sacerdotale San Pio X sono di natura essenzialmente dottrinale\u00bb.\nNel \"motu proprio\" il Papa ricorda in modo esplicito che, nonostante la remissione delle scomuniche, \u00able questioni dottrinali, ovviamente, rimangono e, finch\u00e9 non saranno chiarite, la Fraternit\u00e0 non ha uno statuto canonico nella Chiesa e i suoi ministri non possono esercitare in modo legittimo alcun ministero\u00bb.\nConseguenze.\nIl primo effetto \u00e8 stata la sostituzione del fino a quel momento presidente della commissione, il cardinale Dar\u00edo Castrill\u00f3n Hoyos, con il Prefetto della Congregazione per la Dottrina della Fede, il cardinale William Joseph Levada.\nIl 17 gennaio 2019 papa Francesco ha soppresso la Pontificia commissione \"Ecclesia Dei\", assegnando i suoi compiti all'Ufficio della Sezione IV della Congregazione per la dottrina della fede"}
{"id": "2458087", "revid": "767487", "url": "https://it.wikipedia.org/wiki?curid=2458087", "title": "Meglio del cioccolato", "text": "Meglio del cioccolato (\"Better Than Chocolate\") \u00e8 un film del 1999 diretto da Anne Wheeler.\nTrama.\nMaggie \u00e8 appena andata a vivere da sola e ha iniziato una relazione con un'altra donna, Kim. Sua madre e suo fratello sono costretti a trasferirsi con lei nel piccolo loft ma non sono ancora a conoscenza dell'orientamento sessuale della ragazza, che in ogni caso decide di mantenere il segreto. La relazione clandestina introdurr\u00e0 la famiglia di Maggie a nuove esperienze.\nTitolo.\nIl film prende il nome da \"Ice Cream\", una canzone di Sarah McLachlan, e in particolare dalla frase \"Your love is better than chocolate\". La trama basata sul negozio di libri \u00e8 un chiaro riferimento al \"Little Sister's Book and Art Emporium\" di Vancouver.\nPremi e riconoscimenti.\nIl film ha vinto numerosi premi in varie manifestazioni cinematografiche internazionali ed \u00e8 stato classificato da The Hollywood Reporter alla posizione n.31 della \"Top 200 Indipendent Films\" del 1999."}
{"id": "2458094", "revid": "22475", "url": "https://it.wikipedia.org/wiki?curid=2458094", "title": "Canon EF 100-400mm", "text": "Il Canon EF 100-400mm f/4.5-5.6L IS USM, soprannominato \u00abil pompone\u00bb dagli appassionati italiani, per via del suo meccanismo di zoom a pompa molto esteso, \u00e8 un obiettivo tele zoom professionale della serie L con attacco EF, introdotto dalla Canon nel settembre 1998. \u00c8 un obiettivo di alta qualit\u00e0 ideale per lo sport e per la fotografia naturalistica.\nQuesto obiettivo \u00e8 compatibile con l'Extender Canon EF sui corpi EOS digitali. Con l'extender 1.4X l'obiettivo mantiene l'autofocus solo sui corpi macchina professionali serie 1 (Canon EOS 1D e Canon EOS 1Ds), mentre la stabilizzazione dell'immagine \u00e8 assicurata su tutti i corpi sia con l'extender 1.4X sia con il 2.0X."}
{"id": "2458099", "revid": "322321", "url": "https://it.wikipedia.org/wiki?curid=2458099", "title": "Duomo di Sacile", "text": "Il duomo di Sacile, dedicato a san Nicol\u00f2, \u00e8 la principale chiesa di Sacile, in provincia di Pordenone e diocesi di Vittorio Veneto; fa parte della forania Sacilese.\nStoria.\nSul sito dell'attuale duomo vi era gi\u00e0 una chiesa del IX secolo voluta da Enrico, conte della marca del Friuli e che fu ampliata nel 1298.\nIl duomo attuale fu eretto sul finire del XV secolo sul luogo della primitiva costruzione. I maestri che eseguirono l'opera furono Beltrame e Vittorio da Como, mentre Giovanni da Pordenone progett\u00f2 il campanile.\nLa costruzione mostra una rigorosa attenzione alla contemporanea architettura veneziana che si rende esplicita nella facciata, memore dei modelli di Mauro Codussi.\nNel 1836 fu completato con il soffitto a volte, eliminato, per\u00f2, dai lavori di ristrutturazione seguiti al terremoto del 1936. Danneggiato ulteriormente dai terremoti del 1976 ed ora completamente ristrutturato nelle forme originali del XV secolo.\nInterno.\nL'interno, cos\u00ec come ci appare oggi, risale ai lavori di adattamento eseguiti nel corso del XIX secolo; \u00e8 a tre navate, con archi ogivali e tetto a capriate. Murata sulla parete d'ingresso, una lapide ricorda che nel 1454 nel duomo fu sepolto David, il figlio del sultano turco Murad II, che si era convertito al Cristianesimo ed aveva abbandonato il padre e la Patria.\nTra le opere d'arte presenti all'interno:"}
{"id": "2458102", "revid": "1457847", "url": "https://it.wikipedia.org/wiki?curid=2458102", "title": "Nazionale junior di curling maschile dell'Italia", "text": "La squadra nazionale italiana junior di curling \u00e8 composta annualmente da una selezione tra gli atleti di curling di categoria junior (di et\u00e0 inferiore o uguale a ventun anni) che partecipano al campionato italiano junior della stessa stagione. Sia la squadra maschile che quella femminile vengono scelte da un tecnico federale o si decidono tramite un challenge di pi\u00f9 squadre.\nLa nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente a tutti gli appuntamenti che la World Curling Federation organizza e a cui l'Italia \u00e8 qualificata. Gli eventi preposti per la stagione normalmente sono il Challenge europeo junior, che permetteranno alla squadra vincitrice di partecipare al Campionato mondiale junior di curling, e le diverse tappe del World Junior Curling Tour-Europa (WJCT-E), competizione aperta alle singole squadre dei club.\nIl miglior risultato ottenuto dalla squadra italiana junior maschile \u00e8 stato il sesto posto ai mondiali junior del 2013 (i mondiali di gruppo B e i challenge sono di qualificazione ai mondiali, perci\u00f2 anche un primo posto ai challenge europei \u00e8 meno importante di un piazzamento ai mondiali)\nSquadre e Risultati.\nNAZIONALE JUNIOR MASCHILE"}
{"id": "2458113", "revid": "1573940", "url": "https://it.wikipedia.org/wiki?curid=2458113", "title": "Chiesa di San Mauro (Maniago)", "text": "La chiesa di San Mauro, dedicata a san Mauro martire, vescovo di Parenzo, \u00e8 il duomo di Maniago (PN) e rappresenta uno dei pi\u00f9 significativi esempi di architettura tardo-gotica del Friuli.\nStoria.\nLe notizie sulla sua erezione risalgono al 1488, anche se numerosi frammenti scultorei presenti nelle murature testimoniano precedenti vicende costruttive: tra questi un frammento con pavone e cinque altri uccelli, un altro con un cervo e l'ultimo con un motivo ornamentale ad intreccio. Sono elementi che quasi sicuramente provengono da un antico pluteo della precedente costruzione.\nCampanile.\nLa torre campanaria \u00e8 di poco posteriore alla chiesa, anche se \u00e8 stata modificata pi\u00f9 volte nei secoli ed ha assunto la forma attuale e definita nel corso del Settecento.\nUn primo orologio fu installato nel 1745, a cura di Giacomo e Osvaldo Antonio Cappellari da Pesariis, gi\u00e0 a quel tempo famosa sede di orologiai.\nUn ultimo restauro \u00e8 stato effettuato dopo il terremoto del Friuli del 1976; ha interessato l'ottagono superiore del campanile, il cornicione e la cella campanaria, con la sostituzione nel 1982 delle 3 campane, ad opera della fonderia De Poli di Revine Lago (TV), installate a slancio friulano. Nell'ottagono soprastante la cella campanaria \u00e8 presente un campanello fuso dalla fonderia Grassmayr di Innsbruck nel 2011.\nFacciata.\nL'originale ingresso all'area del Duomo \u00e8 costituito da due portali settecenteschi, opera di Giacomo Conte. La semplice facciata a capanna \u00e8 impreziosita dal rosone centrale altamente decorativo e dal portale a sesto acuto.\nIl rosone \u00e8 contornato da una spessa cornice dentata, si compone di 18 archetti trilobati con al centro un sole raggiante; il medesimo decoro si trova nel portale, elegantemente ornato da due colonnine tortili che convengono verso l'alto dove troneggia il padre benedicente.\nInterno.\nL'interno \u00e8 costituito da un'unica navata coperta a capriate lignee. Vi sono tre cappelle absidiali e quattro laterali.\nNella cappella absidale destra, dedicata a san Giovanni Battista, \u00e8 presente la pala con \"Cristo in gloria con i santi Giovanni Battista, Giovanni Evangelista, Giuseppe, Pietro e Giacomo\", lavoro di Pomponio Amalteo del 1558. Lo sfondo dell'opera contiene raffigurazioni della Maniago contemporanea, come il castello sulla cima del monte ed il Duomo stesso. Nella predella tre scene tratte dalla \"Vita del Battista\".\nNell'abside affreschi eseguiti dall'Amalteo, risalenti al 1572 circa, che per\u00f2 risultano molto deteriorati e di difficile lettura.\nVi sono anche diversi dipinti del Seicento e del Settecento tra i quali vanno ricordati:\nTra le opere scultoree:"}
{"id": "2458125", "revid": "767487", "url": "https://it.wikipedia.org/wiki?curid=2458125", "title": "Nazionale senior di curling dell'Italia", "text": "La squadra nazionale italiana senior di curling \u00e8 composta annualmente dagli atleti vincitori del campionato italiano master di curling dell'anno precedente.\nLa Nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente ai campionati mondiali senior, ed a tutti gli appuntamenti che la World Curling Federation organizza e a cui l'Italia \u00e8 qualificata.\nPer molti anni il campionato italiano master femminile non \u00e8 stato disputato per mancanza di squadre, ed in questo caso la nazionale viene scelta con uno scontro diretto tra le squadre che si presentano per il posto nazionale.\nNel 2015 la squadra femminile composta da Fiona Simpson, Grazia Ferrero, Fulvia Tiboldo e Vittoria Santini conquista la medaglia d'argento ai mondiali senior di So\u010di.\nSquadre e Risultati.\nNAZIONALE SENIOR MASCHILE\nNAZIONALE SENIOR FEMMINILE"}
{"id": "2458128", "revid": "729019", "url": "https://it.wikipedia.org/wiki?curid=2458128", "title": "Concessione ferroviaria", "text": "Per concessione ferroviaria si intende una concessione costitutiva con la quale un'impresa privata, un ente morale, un'amministrazione pubblica locale o un consorzio ottiene da uno Stato il diritto di assumere la costruzione e l'esercizio di una linea ferroviaria, mantenendone la propriet\u00e0 per un certo numero di anni e gestendola secondo le proprie finalit\u00e0.\nIl concetto si estende anche ad altre tipologie di trasporto pubblico su rotaia, come le tranvie, su fune (funivia e funicolare) e su gomma (autobus e filobus)."}
{"id": "2458132", "revid": "729019", "url": "https://it.wikipedia.org/wiki?curid=2458132", "title": "Aeroporto di Bac\u0103u", "text": "L'Aeroporto di Bac\u0103u , intitolato a George Enescu, \u00e8 un aeroporto situato a Bac\u0103u, nella Romania orientale. \u00c8 anche la sede della 95\u00aa base aerea dell'Aeronautica militare rumena.\nStoria.\nL'Aeroporto fu inaugurato il 1\u00ba aprile 1946 sia come trasporto passeggeri che come trasporto merci. Con una pista lunga 2.500 metri e una superficie complessiva di 200 ettari \u00e8 il pi\u00f9 grande aeroporto dell'est della Romania. e il 30 dicembre 1975 fu dichiarato internazionale da un decreto presidenziale, decisione confermata nel 2002. Nel 2005 fu ingrandito e modernizzato e le compagnie operanti passarono da una a tre, per poi tornare a due con l'abbandono della TAROM. Dal gennaio 2010 la gestione pass\u00f2 dal consiglio provinciale alla societ\u00e0 privata \"Blueaero S.R.L.\".\nAl 2014 l'unica compagnia aerea ad operarvi \u00e8 Blue Air. Durante l'estate anche la compagnia Air Bucharest operer\u00e0 un volo charter verso Adalia.\nSviluppo.\nL'incremento dei passeggeri negli ultimi anni \u00e8 stato costante, passando dai 144.323 del 2007 agli oltre 320.000 previsti per il 2011"}
{"id": "2458138", "revid": "15756", "url": "https://it.wikipedia.org/wiki?curid=2458138", "title": "Duomo di Muggia", "text": "La chiesa dei Santi Giovanni e Paolo \u00e8 il principale luogo di culto cattolico di Muggia, in provincia di Trieste, sede dell'omonima parrocchia appartenente alla diocesi di Trieste.\nStoria.\nIl Duomo dedicato ai Santi Giovanni e Paolo: la chiesa, costruita sui resti di un edificio sacro precedente a tre absidi, venne consacrata dal Vescovo di Trieste Arlongo dei Visgoni il 29 dicembre 1263. L'edificio d'impianto romanico venne arricchito, alla met\u00e0 del XV secolo, con il rivestimento della facciata in lastre di pietra bianca; si cre\u00f2 cos\u00ec un prezioso esempio di stile gotico-veneziano. La chiesa sub\u00ec un totale rimaneggiamento tra il 1444 ed il 1467. Nel 1865 la facciata, fuori piombo, fu rifatta dal rosone in su e abbassata di mezzo metro. Il coro fu allungato nel 1873 e nel 1877 fu consacrato un nuovo altare maggiore.\nParroci e amministratori parrocchiali\ncan.Pietro Buran (novembre 1811-giugno 1819)\ncan. Giambattista Zaccaria (giugno 1819- gennaio 1820), amministratore parrocchiale\nFloriano Ubaldini (gennaio 1820-marzo 1835), amministratore parrocchiale\nGiovanni Ubaldini (marzo 1835-maggio 1856), parroco\nPietro Degrassi (maggio-dicembre 1856), amministratore parrocchiale\nGiuseppe Calice (dicembre 1856-dicembre 1859), parroco\nGiovanni Maria Derossi (dicembre 1859-dicembre 1860), amministratore parrocchiale\nCarlo Mecchia (dicembre 1860-settembre 1888), parroco\nClemente Seubla (settembre 1888-novembre 1889), parroco\nSebastiano Merlato (novembre 1889-aprile 1890), amministratore parrocchiale\nAntonio Urbanaz (aprile 1890-maggio 1905), parroco\nTeobaldo Beacco (maggio 1905-febbraio 1906) amministratore parrocchiale\nAntonio Germek (febbraio 1906-febbraio 1912) amministratore parrocchiale\nGiovanni Manega (febbraio-novembre 1912) amministratore parrocchiale\nGiuseppe Ziac poi Ziani (novembre 1912-giugno 1928), amministratore parrocchiale\nMario Mizzan (giugno 1928-ottobre 1962) parroco\nGiorgio Apollonio (giugno 1962- settembre 1996) parroco\nGiorgio Petrarcheni (1 settembre 1996-10 ottobre 2010) parroco\nSilvano Latin (10 ottobre 2010- settembre 2020) parroco\nAndrea Destradi (6 settembre 2020-) parroco\nDescrizione.\nFacciata.\nLa facciata \u00e8 in pietra bianca con rilievi nella lunetta del portale; domina il tutto un imponente rosone in tipico stile gotico. La parte superiore ha la forma di tribolo. Lo stesso motivo \u00e8 presente negli archetti del rosone, nelle bifore dei finestroni e nelle due finestre scoperte nel 1937 sotto le malte sul fianco. La facciata porta nella parte superiore un magnifico rosone con al centro l'immagine della Madonna con il Bambino contornato da tre epigrafi. Quella di sinistra ricorda l'impegnativo restauro del 1865, quella sopra l'inizio dei lavori della facciata sotto il Vescovo Nicol\u00f2 (appartenente forse alla famiglia degli Aldegardi) mentre quella di destra menziona il podest\u00e0 Pietro Dandolo (1466-1467), che segu\u00ec il completamento dell'opera. Nella parte bassa, due eleganti e slanciate finestre gotiche affiancano il portale, cui \u00e8 sovrapposto una lunetta ad arco inflesso, nel cui interno \u00e8 situata in alto rilievo un'originale rappresentazione la \"Santissima Trinit\u00e0 adorata dai Santi Giovanni e Paolo\".\nInterno.\nL'interno, diviso in tre navate, \u00e8 stato riportato all'essenzialit\u00e0 alla fine degli anni 1930, dopo i consolidamenti, i restauri e l'asportazione degli altari barocchi laterali. Si pu\u00f2 osservare un frammento dell'eccezionale affresco del XIV secolo, che in antico occupava la navata centrale. Lungo le pareti alcuni dei fanali processionali dei secoli XVIII e XIX appartenenti alle antiche confraternite.\nSulla cantoria in controfacciata si trova l'organo a canne Mascioni \"opus 939\", costruito nel 1971; a trasmissione mista (meccanica per i manuali e il pedale, elettrica per i registri),inoltre dispone di 16 registri sue due manuali e pedale. Restaurato e ampliato a 18 registri nel 1991.\nCampanile.\nIl campanile \u00e8 costituito da una base quadrata, sul quale si erge l'edificio per una altezza di 35 metri. \u00c8 diviso in 4 piani, abbelliti da cornici di trachite euganea, mentre l'ultimo \u00e8 abbellito da delle bifore. Con ogni probabilit\u00e0 la sua costruzione risale a ben prima dell'innalzamento del duomo, tanto che l'attuale orologio \u00e8 presente fin dal lontano Trecento."}
{"id": "2458144", "revid": "3535", "url": "https://it.wikipedia.org/wiki?curid=2458144", "title": "Antonio Juorio", "text": ""}
{"id": "2458158", "revid": "123831541", "url": "https://it.wikipedia.org/wiki?curid=2458158", "title": "Nazionale misti di curling dell'Italia", "text": "La nazionale italiana misti di curling \u00e8 composta annualmente dagli atleti vincitori del campionato italiano misto di curling dell'anno precedente.\nLa Nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente ai campionati europei misti, ed a tutti gli appuntamenti che la World Curling Federation organizza e a cui l'Italia \u00e8 qualificata.\nIl miglior risultato ottenuto da questa nazionale \u00e8 una medaglia d'argento ai campionati europei del disputati a Claut, in Friuli-Venezia Giulia, nell'autunno 2006. In quell'occasione la nazionale era composta dalla squadra del Curling Club Tre Cime, che la stagione precedente aveva vinto il campionato.\nAltre formazioni nazionali di curling:"}
{"id": "2458164", "revid": "131358", "url": "https://it.wikipedia.org/wiki?curid=2458164", "title": "Swansea City A.F.C.", "text": ""}
{"id": "2458166", "revid": "1573940", "url": "https://it.wikipedia.org/wiki?curid=2458166", "title": "Duomo di Monfalcone", "text": "Il duomo di Monfalcone dedicato a sant'Ambrogio \u00e8 la principale chiesa di Monfalcone, in provincia ed arcidiocesi di Gorizia; \u00e8 sede del decanato di Monfalcone.\nStoria.\nSi ha testimonianza di un'antica chiesa posizionata all'interno della citt\u00e0 murata, dietro al duomo attuale, nata nel XVIII secolo dal restauro o dalla ricostruzione di un'antica chiesetta di origine medievale.\nDurante le ostilit\u00e0 del primo conflitto mondiale, il campanile rovin\u00f2 sull'edificio, anch'esso pesantemente danneggiato, di fatto distruggendo completamente la chiesa. Al termine della guerra, si rese necessario riedificare l'unico luogo di culto rimasto. Venne presentato un progetto dall'ingegner Dante Fornasir, gi\u00e0 progettista del quartiere di Panzano, che prevedeva lo spostamento dell'edificio nella posizione attuale dinanzi l'asse viario di via Fratelli Rosselli. L'edificazione dell'edificio fu per\u00f2 basata su un progetto degli architetti Gino Benigni e Francesco Leoni, e termin\u00f2 con la consacrazione nel 1929, mentre il campanile fu eretto nella posizione attuale, alle spalle del duomo, solo nel 1958.\nL'edificio si ispira ad uno stile architettonico neoromanico.\nNell'ottobre del 1940 papa Pio XII elev\u00f2 la chiesa alla dignit\u00e0 di basilica minore."}
{"id": "2458167", "revid": "110425", "url": "https://it.wikipedia.org/wiki?curid=2458167", "title": "Wuer Kaixi", "text": ""}
{"id": "2458186", "revid": "547034", "url": "https://it.wikipedia.org/wiki?curid=2458186", "title": "Enunciazione cinematografica", "text": "L'enunciazione cinematografica \u00e8 l'atto che permette la trasformazione di un insieme di virtualit\u00e0 (il linguaggio cinematografico nel suo insieme) in un oggetto concreto situato, definito e definibile (il film). \u00c8 la conversione di una lingua in discorso, un atto che implica una presa di parola da parte di un soggetto le cui tracce sono rinvenibili all'interno del testo audiovisivo. C'\u00e8 sempre qualcosa nell'enunciato che ce ne riporta l'azione e ce ne attesta la presenza e lo si coglie nello sguardo di chi istituisce e organizza ci\u00f2 che viene mostrato, cio\u00e8 nel punto di vista.\nNella costruzione di un prodotto audiovisivo si possono distinguere due livelli: quello concreto dei \"soggetti empirici\" (il regista propriamente detto e le figure professionali che realizzano l'opera) e il livello pi\u00f9 astratto dei \"soggetti dell'enunciazione\". Tali soggetti sono figure simboliche la cui esistenza \u00e8 limitata all'analisi semiotica e riguardano ogni ambito in cui un'istanza si presenta come qualcuno che ha preso la parola per comunicare un messaggio a un destinatario. \nL'enunciazione cinematografica, ispirandosi alle teorizzazioni sull'enunciazione letteraria, \u00e8 data da istanze implicite nel testo. Queste simboleggiano i due versanti del prodotto audiovisivo, in cui rispettivamente operano precisi soggetti:\na)sul versante della costruzione filmica (l'emittente) operano l'enunciatore e l'enunciatario, che si danno a vedere con tracce che indicano un atteggiamento del tipo \u201cio dico e ti faccio sentire che\u201d; l'enunciatario pu\u00f2 talvolta assumere la funzione di osservatore, oggettivando l'intero film e colmandone le lacune.\nb)sul versante del destinatario (il ricevente), operano il narratore e il narratario che esemplificano le ragioni dell'enunciazione (personaggi che raccontano la storia che stanno vivendo o che si fanno destinatari della narrazione nella vicenda). Il narratore e il narratario rappresentano rispettivamente l'enunciatore e l'enunciatario in scena.\nQuesti quattro soggetti dell'enunciazione possono combinarsi in diversi modi e non necessariamente sono tutti quanti presenti simultaneamente. Le tracce dell'enunciazione di figurativizzano a diversi livelli, attraverso particolari marche che ne segnalano la presenza e possono talvolta esplicitarsi negli elementi propri del film (occhi che vedono, messe in scena di spettacoli ecc.). Da un lato si esplicitano attraverso appelli diretti allo spettatore (con l'interpellazione o nei film di propaganda), dall'altro lato possono restare nascosti (nei film narrativi). L'esplicitazione dell'istanza enunciativa si pu\u00f2 avere anche con la presenza di un narratore, il quale \u00e8 sia una fonte illocutoria del mondo finzionale, sia un qualcuno che commenta, valuta e arricchisce gli avvenimenti della finzione.\nFondamentalmente ogni enunciato rimanda alla sua enunciazione attraverso la sua semplice esistenza: c'\u00e8 qualcosa che \u00e8 stato detto da qualcuno. Vi sono particolari contesti in cui emergono esplicitamente i soggetti dell'enunciazione, come in:\nIl dominio dell'enunciazione e quello della comunicazione sono reversibili e complementari: quello dell'enunciazione rimanda alla conversione di lingua in discorso, quello della comunicazione invece richiama il processo di interazione tra gli individui, rappresentando cos\u00ec rispettivamente un campo di relazioni e un campo di premesse ed effetti. Non si enuncia al di fuori di una finalit\u00e0 comunicativa n\u00e9 si comunica senza usare enunciati, ecco come il costituirsi di un testo \u00e8 parallelo ai passi che portano alla sua enunciazione.\nL'enunciazione cinematografica istituisce cos\u00ec da un lato una \"intentio auctoris\" che a sua volta delinea una \"intentio lectoris\", vale a dire la costruzione di un lettore modello che si ritrova in un insieme di condizioni di felicit\u00e0 testualmente stabilite, le quali devono essere soddisfatte perch\u00e9 un testo sia pienamente attualizzato nel suo contenuto potenziale, integrando il senso letterale attribuito dal lettore ingenuo e la possibilit\u00e0 delle eventuali interpretazioni semantiche del lettore critico."}
{"id": "2458190", "revid": "1702319", "url": "https://it.wikipedia.org/wiki?curid=2458190", "title": "Chiesa di San Giovanni Battista (Latisana)", "text": "La chiesa di San Giovanni Battista, o duomo di Latisana, gi\u00e0 pieve abbaziale, \u00e8 la chiesa principale di Latisana, in provincia ed arcidiocesi di Udine; fa parte della forania della Bassa Friulana.\nStoria.\nLa chiesa di San Giovanni Battista fu eretta probabilmente nell\u2019alto medioevo in stile tardoromanico. All'inizio del Cinquecento fu rimaneggiata in forme gotico-rinascimentali dall\u2019architetto Gaspare di Parma. Nella seconda met\u00e0 del Settecento fu ristrutturata d nuovo sotto la supervisione dell\u2019architetto lombardo Luca Andrioli, secondo canoni classicheggianti con elementi barocchi. La facciata della chiesa richiama cos\u00ec a tipici modelli settecenteschi, perdendo la facciata cinquecentesca a capanna con un rosone e due monofore policrome. L\u2019interno, a navata unica rettangolare, si articola con sei cappelle, tre per lato, e relativi altari di marmi policromi, presbiterio con altare maggiore marmoreo, abside poligonale, volta a botte con crociere in corrispondenza delle cappelle mediane.\nCampanile e campane.\nAccanto alla chiesa s\u2019erge il campanile, completato nel 1923 su progetto dell\u2019ingegnere Ferdinando Calligaris, in sostituzione di quello ottocentesco distrutto dalle truppe italiane dopo la ritirata da Caporetto. Caratterizzato da pianta quadrata, fusto di mattoni fugati animato da lesene, cella campanaria a trifore, cupola ottagonale culminante con una affusolata lanterna sulla quale \u00e8 innestata una grande croce di ferro battuto, \u00e8 alto 51 metri.\nIl campanile contiene 3 campane montate a slancio friulano in Do3 calante, fuse dalla Fonderia Pontificia Daciano Colbachini e Figli di Padova nel 1923. Il suono di tutte e 3 le campane a distesa, suona ogni sabato, ogni domenica e ad ogni solennit\u00e0.\nInterno.\nSul secondo altare a destra \u00e8 presente la pala che raffigura il \"Battesimo di Cristo\", opera del 1566-1567 di Paolo Veronese.\nAltre opere da menzionare sono:"}
{"id": "2458195", "revid": "149466", "url": "https://it.wikipedia.org/wiki?curid=2458195", "title": "Lettera di Policarpo ai Filippesi", "text": ""}
{"id": "2458197", "revid": "767487", "url": "https://it.wikipedia.org/wiki?curid=2458197", "title": "Po di Goro", "text": "Il Po di Goro costituisce la prima e pi\u00f9 estesa diramazione del fiume Po che, insieme alle altre, forma il delta del Po.\nPercorso.\nIl Po di Goro si diparte dalla sponda destra del corso principale in corrispondenza degli abitati di Serravalle (in provincia di Ferrara) e di Papozze e Santa Maria in Punta (in provincia di Rovigo). Il corso d'acqua sfocia nel mare Adriatico, dopo un percorso di circa 45\u00a0km, in prossimit\u00e0 di Gorino Ferrarese, nel comune di Goro (FE).\nIl suo corso costituisce la parte pi\u00f9 orientale del confine tra Veneto ed Emilia-Romagna.\nEsso delimita altres\u00ec, a sud, l'isola di Ariano che comprende i territori comunali di Ariano nel Polesine, Corbola.\nStoria.\nGi\u00e0 in epoca romana la sua idrografia sub\u00ec una variazione: Plinio il Vecchio non cita pi\u00f9 il Po di Adria perch\u00e9 l'Adige aveva subito una rotta ed era confluito nella Filistina e in altri due canali, chiamati il Fossone e la Carbonaria (Po di Goro).\nLa Rotta di Ficarolo del 1152 sconvolse la morfologia del territorio, determinando tra l'altro la separazione del comune di Berra dal territorio veneto, la separazione di Corbola da Adria, unendola con Ariano nell'isola omonima, creando il ramo del Po di Tramontana e facendo diventare il Po di Ariano, con modifiche dei paleoalvi del Po di Goro, il ramo principale sino al XIII secolo.\nIl Po di Goro si biforc\u00f2 dando origine al Po dell'Abate in localit\u00e0 Massenzatica; chiuso nel 1568 dal Duca Alfonso II d'Este.\nIl progressivo interramento del Po di Primaro e del Po di Volano in epoca medioevale lo fecero diventare il ramo pi\u00f9 importante del Po anche dal punto di vista della navigazione interna.\nLa parte a valle di Mesola e Riv\u00e0 (frazione di Ariano nel Polesine), pari a circa la met\u00e0 della sua lunghezza, si \u00e8 formata recentemente a causa del taglio di Porto Viro, operato dalla Repubblica di Venezia nel 1604.\nPortata.\nDa un punto di vista idrologico questo ramo deltizio esita in mare circa il 12% della portata complessiva del fiume Po, con un aumento o riduzione di tale incidenza in funzione del regime idraulico in essere (stato di magra, ordinario, di morbida o di piena).\nVoci correlate.\nDelta del Po"}
{"id": "2458201", "revid": "1776051", "url": "https://it.wikipedia.org/wiki?curid=2458201", "title": "Istituto di lingue delle Orsoline Wenzao", "text": "L\u2019Istituto di lingue delle Orsoline Wenzao\uff08\u6587\u85fb\u5916\u8a9e\u5927\u5b78, Pinyin:w\u00e9n z\u0103o w\u00e0i y\u016d d\"\u00e0 xu\u00e9\", situato nel quartiere Sanmin nella citt\u00e0 di Kaohsiung a Taiwan, \u00e8 l'unica universit\u00e0 di lingue a Taiwan."}
{"id": "2458204", "revid": "2184401", "url": "https://it.wikipedia.org/wiki?curid=2458204", "title": "Attante", "text": "Il termine attante \u00e8 usato in linguistica e in narratologia, un campo della semiotica.\nSi tratta di una nozione, introdotta negli studi sintattici da Lucien Tesni\u00e8re (1959), che venne in seguito ripresa e adattata al campo semiotico da Algirdas J. Greimas. Nell'ambito del Percorso generativo del senso introdotto da quest'ultimo (e successivamente ripreso e sviluppato soprattutto dalla c.d. scuola di Parigi), gli attanti compaiono sul piano semio-narrativo, dove sono definiti come elementi astratti e relazionali (quindi privi di investimenti tematici, come p.es. gli attori) e sono organizzati in un processo detto 'schema narrativo canonico'. Secondo Greimas l'attante \u00e8 \"colui che compie o che subisce l'atto indipendentemente da ogni altra determinazione\" (Greimas-Court\u00e9s, Dizionario di semiotica, ed.or. 1979, ad vocem). A differenza degli attori, che si trovano sul piano discorsivo e ricevono un 'riempimento semantico' pi\u00f9 cospicuo, gli attanti non corrispondono a elementi direttamente individuabili a partire dalla superficie del testo, dal modo in cui questo si presenta o da come appare organizzato a una prima lettura. Gli attanti sono infatti una sorta di 'nodi' profondi dell'organizzazione narrativa, collegati all'idea che il modo in cui l'essere umano \u00e8 in grado di 'fare del senso' si strutturi in forma essenzialmente narrativa, e che questa forma sia propria di ogni manifestazione testuale (dal romanzo alla musica, dal film al diritto, dalle arti plastiche alle pratiche quotidiane). Per questo motivo, poich\u00e9 l'organizzazione attanziale rispecchia in un certo senso l'ipotesi che vi siano degli universali linguistici che si annidano nella struttura profonda dei testi, il loro numero \u00e8 limitato. Diversamente, il catalogo degli attori risulta aperto, poich\u00e9 gli investimenti tematici del piano discorsivo rispecchiano pi\u00f9 da vicino la differente organizzazione e le peculiarit\u00e0 di ogni testo.\nL'idea che gli attanti siano un catalogo chiuso deriva a Greimas dagli studi sulla fiaba russa di Vladimir Propp, che aveva individuato una lista di 'funzioni narrative' sempre necessariamente presenti nel corpus di testi che aveva analizzato. Partendo dalle 31 funzioni proppiane originarie, Greimas riduce la lista a poco meno di una decina di 'tipi' attanziali, quali p.es. Destinante/Destinatario, Soggetto/Oggetto, Aiutante/Opponente e cos\u00ec via. Risulta quindi che l'attante non \u00e8 definito in maniera ontologica, rispondendo alla domanda 'Chi (o che cosa) \u00e8?', bens\u00ec in maniera relazionale o funzionale, rispondendo alla domanda 'Che cosa fa?'. Si intende che l'attante pu\u00f2 essere umano o non umano, compiere un'azione direttamente o indirettamente (per mezzo di delegati), e in forma attiva o passiva (subendo l'azione altrui). Per fare un esempio, nella frase \"il cane morde l'osso\", il cane e l'osso non sono attanti ma attori, perch\u00e9 ricevono un investimento tematico definito. Gli attanti, che vengono presupposti dai termini 'cane' e 'osso', sono in questo caso un Soggetto (cane) e un Oggetto (osso). Possiamo immaginare che il Destinante che ha 'comandato' al cane di mordere l'osso sia la 'fame' o il 'gioco' o altro: a questo livello la convocazione tematica non ci interessa. I ruoli attanziali restano ben definiti al di l\u00e0 dell'attribuzione di caratteri discorsivi (attori, temi, figure) e nell'esempio citato sono un Soggetto, un Oggetto e, anche se non viene esplicitato nella frase, un Destinante (colui che d\u00e0 impulso allo svolgimento narrativo).\nIn narratologia, il concetto di attante \u00e8 di primaria importanza non solo in diversi generi letterari, ma anche in altre forme come il cinema. Ispirato a nozioni di grammatica (soggetto, complementi), il modello pu\u00f2 infatti aiutare a schematizzare i meccanismi che possiamo ritrovare, ad esempio, in una fiaba o in un film.\nLa semiotica narrativa propone tre attanti di base, quali il \"Soggetto\" (operatore o di stato, a seconda che sia colui che agisce o colui che si definisce in relazione all'Oggetto), l\"'Oggetto di valore\" e il \"Destinante\".\nIl modello attanziale elaborato da Greimas prevede i seguenti tipi di attanti:\nAccanto all'asse portante Soggetto-Oggetto si delineano due assi ulteriori: \"Destinatore\" (chi pone l'Oggetto come oggetto di desiderio e di valore) e \"Destinatario\" (chi trae beneficio dall'Oggetto), \"Aiutante\" e \"Oppositore\" (rispetto alle azioni che il Soggetto intraprende per entrare in possesso dell'Oggetto).\nGli attanti si organizzano come detto sul piano semio-narrativo, secondo un processo composto da quattro 'fasi' o 'stadi' detto 'Schema (o percorso) narrativo canonico', elaborato da Greimas. Queste fasi della narrativit\u00e0 vengono dette 'sintagmi narrativi' perch\u00e9 si immagina che corrispondano a modelli astratti e standardizzati di 'frasi' che costituiscono l'ossatura dell'ipotesi narrativita. Lo Schema narrativo canonico rappresenta la prima articolazione compiuta della narrativit\u00e0 che si incontra nel Percorso generativo del senso (piano semio-narrativo), ricordiamo che si pone subito dopo il piano fondamentale (il pi\u00f9 profondo, dove incontriamo p.es. il 'quadrato semiotico', che articola una categoria semica ancora priva di investimenti attanziali e men che mai tematici), e si articola nel modo che segue:\nConiugando il modello attanziale proposto da Greimas alle sette sfere d'azione di Propp otteniamo:\nSe ci spostiamo sul livello della narrazione gli attanti si definiscono in base agli assi soggetto/oggetto e destinante/destinatario. A un attante non corrisponde necessariamente un attore, ma pu\u00f2 succedere che per un attante vi siano pi\u00f9 attori e viceversa. L'attante non \u00e8 quindi un'istanza concretamente definibile, esiste solo in relazione agli altri attanti e al suo investimento modale che riguarda le competenze del soggetto e concernono il suo saper fare.\nQuando l'attante possiede un ruolo tematico e ha un programma narrativo si parla di attore o personaggio.\nA livello dell'enunciazione si possono notare due tipi di enunciati:\nNell'ambito della sceneggiatura un attante \u00e8 un elemento che vale per il posto che occupa nella narrazione e per il contributo che d\u00e0 a portarla avanti:\n\u201cQui [\u2026] non si esamina il personaggio n\u00e9 in termini fenomenologici (il carattere e i comportamenti quali man mano si esprimono), n\u00e9 in termini formali (la classe di atteggiamenti e di azioni espresse), bens\u00ec si mettono in luce i nessi strutturali e logici che lo legano ad altre unit\u00e0\".\nL'attante cos\u00ec si differenzia dal personaggio come persona (verosimile) e dal personaggio come ruolo, che vale per la sua funzione codificata e si caratterizza tramite le seguenti categorie oppositive: attivo/passivo, influenzatore/autonomo, modificatore/conservatore, protagonista/antagonista.\nVoci correlate.\nRegimi discorsivi"}
{"id": "2458207", "revid": "628767", "url": "https://it.wikipedia.org/wiki?curid=2458207", "title": "Regno di Napoli", "text": "Regno di Napoli () \u00e8 il nome con cui \u00e8 conosciuto, nella storiografia moderna, l'antico Stato esistito dal XIV al XIX secolo ed esteso a tutto il meridione continentale italiano.\nIl suo nome ufficiale era Regnum Siciliae citra Pharum, il cui significato \u00e8 \u201cRegno di Sicilia al di qua del Faro\u201d, in riferimento al Faro di Messina, e si contrapponeva al contemporaneo \"Regnum Siciliae ultra Pharum\", cio\u00e8 \u201cRegno di Sicilia al di l\u00e0 del Faro\u201d, che si estendeva sull'intera isola di Sicilia. In epoca normanna, l'intero Regno di Sicilia era organizzato in due macro-aree: la prima, che includeva i territori siciliani e calabresi, costituiva il Regno di Sicilia propriamente detto; la seconda, che includeva i restanti territori peninsulari, costituiva il Ducato di Apulia e il Principato di Capua, allorquando il territorio era parte integrante del Regno normanno di Sicilia.\nQuest'ultimo Stato fu istituito nel 1130, col conferimento a Ruggero II d'Altavilla del titolo di \"Rex Siciliae\" dall'antipapa Anacleto II, titolo confermato nel 1139 da papa Innocenzo II. Il nuovo Stato insisteva cos\u00ec su tutti i territori del Mezzogiorno, attestandosi come il pi\u00f9 ampio degli antichi Stati italiani; il suo assetto normativo fu definitivamente formalizzato fin dalle Assise di Ariano del 1140-1142. In seguito, con la stipula della Pace di Caltabellotta del 1302, segu\u00ec la formale divisione del regno in due: \"Regnum Siciliae citra Pharum\" (noto nella storiografia come \"Regno di Napoli\") e \"Regnum Siciliae ultra Pharum\" (anche noto, per un breve periodo, come Regno di Trinacria e conosciuto nella storiografia come \"Regno di Sicilia\"). Pertanto tale trattato pu\u00f2 essere considerato l'atto di fondazione convenzionale dell'entit\u00e0 politica oggi nota come \"Regno di Napoli\".\nIl regno, come Stato sovrano, vide una grande fioritura intellettuale, economica e civile sia sotto le varie dinastie angioine (1282-1442), sia in seguito alla conquista aragonese di Alfonso I (1442-1458), sia sotto il governo di un ramo cadetto della casa d'Aragona (1458-1501); a quel tempo, la capitale, Napoli, era celebre per lo splendore della sua corte e il mecenatismo dei suoi sovrani. Nel 1504 la Spagna unita sconfisse la Francia nel contesto delle guerre d'Italia, e il regno di Napoli fu da allora legato dinasticamente alla monarchia ispanica, insieme a quello di Sicilia, fino al 1707: entrambi furono governati come due vicereami distinti ma con la dicitura \"ultra et citra Pharum\" e con la conseguente distinzione storiografica e territoriale tra Regno di Napoli e Regno di Sicilia. In seguito alla pace di Utrecht il reame napoletano pass\u00f2 ad essere amministrato, per un breve periodo (1713-1734), dalla monarchia asburgica d'Austria. Bench\u00e9 i due regni, nuovamente riuniti, ottennero l'indipendenza con Carlo di Borbone gi\u00e0 nel 1735, l'unificazione giuridica definitiva di entrambi i regni si ebbe solo nel dicembre 1816, con la fondazione dello Stato sovrano del Regno delle Due Sicilie.\nIl territorio del Regno di Napoli, inizialmente, corrispondeva alla somma di quelli delle attuali regioni italiane di Abruzzo, Molise, Campania, Puglia, Basilicata, Calabria e comprendeva anche alcune aree dell'odierno Lazio meridionale ed orientale appartenenti fino al 1927 alla Campania, ovvero all'antica provincia di Terra di Lavoro (circondario di Gaeta e circondario di Sora), ed all'Abruzzo .\nDal Regno di Sicilia al Regno di Napoli.\nL'unit\u00e0 territoriale del Meridione: Ruggero II e la dinastia normanna.\nL'isola di Sicilia e l'intera Italia meridionale a sud del Tronto e del Liri erano i territori che formavano il Regno di Sicilia, costituito di fatto nel 1127-1128 quando il conte di Sicilia, Ruggero II d'Altavilla, unific\u00f2 sotto il suo dominio i diversi feudi normanni dell'Italia Meridionale (Ducato di Puglia e Calabria) con capitale Palermo.\nCon il titolo di \"Re di Sicilia\" fu acclamato dalla prima seduta del parlamento siciliano e successivamente incoronato dall'antipapa Anacleto II fin dal 1130; successivamente legittimato, nel 1139, da papa Innocenzo II. Alla fine del XII secolo, a seguito della sconfitta di Federico Barbarossa, lo Stato Pontificio aveva avviato con papa Innocenzo III una politica di espansionismo del potere temporale; papa Innocenzo IV, in linea col suo predecessore, rivendic\u00f2 i diritti feudali dello Stato della Chiesa sul Regno di Sicilia, poich\u00e9 i titoli regali sullo Stato erano stati assegnati ai Normanni (Ruggero II) da Innocenzo II.\nPeriodo della dinastia sveva.\nQuando per\u00f2 Enrico VI, figlio del Barbarossa, spos\u00f2 Costanza d'Altavilla, ultima erede del Regno di Sicilia, il territorio del regno pass\u00f2 sotto la corona sveva, diventando un centro strategico della politica imperiale degli Hohenstaufen in Italia, in particolare con Federico II.\nIl sovrano svevo, nella duplice posizione di Sacro Romano Imperatore e re di Sicilia, fu uno dei protagonisti della storia medievale europea: si preoccup\u00f2 principalmente del Regno di Sicilia, delegando ai principi germanici parte dei suoi poteri nei territori d'oltralpe. Principale ambizione del sovrano fu quella di creare uno Stato coeso ed efficiente: nobilt\u00e0 feudale e citt\u00e0 dovevano rispondere unicamente al re, in uno Stato fortemente centralizzato retto da un capillare apparato burocratico e amministrativo, che trov\u00f2 la sua massima espressione nelle costituzioni di Melfi.\nDurante il regno di Federico II, le nuove vie commerciali in direzione della Toscana, della Provenza e in definitiva dell'Europa, risultavano sempre pi\u00f9 vantaggiose e proficue rispetto a quelle del Mediterraneo meridionale, dove spesso i traffici erano ostacolati dall'ingerenza dei Saraceni e l'incostanza di diversi regni islamici. Federico II fond\u00f2 a Napoli lo Studium, ovvero la pi\u00f9 antica universit\u00e0 statale d'Europa, destinata a formare le menti della classe dirigente del regno.\nAlla morte di Federico (1250), il figlio Manfredi assunse la reggenza del regno. Un diffuso scontento e la resistenza dei ceti baronale e cittadino al nuovo sovrano sfoci\u00f2 infine in una violenta sollevazione contro le imposizioni provenienti dalla corte regia. In questo i rivoltosi trovarono il sostegno di papa Innocenzo IV, desideroso di estendere la sua autorit\u00e0 nel Mezzogiorno. Tanto i feudatari quanto la classe, tipicamente urbana, composta da burocrati, notai e funzionari, desideravano pi\u00f9 indipendenza e maggiore respiro dal centralismo monarchico; pertanto Manfredi tent\u00f2 una mediazione. Il nuovo sovrano affront\u00f2 i conflitti con una decisa politica di decentramento amministrativo che tendeva ad integrare nella gestione del territorio, oltre che i ceti baronali, anche le citt\u00e0.\nPur senza cedere alle richieste d'autonomia provenienti dall'ambiente urbano, il nuovo sovrano valorizz\u00f2 molto pi\u00f9 del padre la funzione delle citt\u00e0 come poli amministrativi, favorendo anche l'inurbamento dei baroni; ci\u00f2 fece emergere, accanto alla pi\u00f9 antica nobilt\u00e0 baronale, un nuovo ceto burocratico urbano, che in vista di una promozione sociale, invest\u00ec parte dei guadagni nell'acquisto di estesi patrimoni terrieri. Tali mutamenti della composizione del ceto dirigente urbano indussero anche nuove relazioni tra le citt\u00e0 e la corona, preannunciando le profonde trasformazioni della successiva et\u00e0 angioina.\nManfredi continu\u00f2 inoltre a legittimare le politiche ghibelline, controllando direttamente l'\u00abApostolica Legazia di Sicilia\u00bb, corpo politico-giuridico in cui l'amministrazione delle diocesi e del patrimonio ecclesiastico era direttamente gestita dal sovrano, ereditaria e senza la mediazione papale. In questi anni papa Innocenzo IV sostenne una serie di rivolte in Campania e Puglia che portarono all'intervento diretto dell'imperatore Corrado IV, fratellastro maggiore di Manfredi, il quale infine riport\u00f2 il Regno sotto la giurisdizione imperiale. Succedette a Corrado IV il figlio Corradino di Svevia e, finch\u00e9 quest'ultimo fu ancora minorenne, il governo della Sicilia e della Apostolica Legazia fu presa da Manfredi: egli, pi\u00f9 volte scomunicato per contrasti col papato, arriv\u00f2 a proclamarsi re di Sicilia.\nMorto Innocenzo IV, il nuovo papa di origine francese Urbano IV, rivendicando diritti feudali sul Regno di Sicilia e temendo la possibilit\u00e0 di una definitiva unione del regno al Sacro Romano Impero, chiam\u00f2 in Italia Carlo d'Angi\u00f2, conte di Angi\u00f2, Maine e Provenza, e fratello del re di Francia, Luigi IX: nel 1266 il vescovo di Roma lo nomin\u00f2 \"rex Siciliae\". Il nuovo sovrano dalla Francia part\u00ec allora alla conquista del regno, sconfiggendo prima Manfredi nella battaglia di Benevento, e poi Corradino di Svevia a Tagliacozzo, il 23 agosto 1268.\nGli Hohenstaufen, la cui linea maschile si era estinta con Corradino, furono eliminati dalla scena politica italiana mentre gli angioini si assicurarono la corona del Regno di Sicilia. La sconfitta di Corradino, tuttavia, fu la premessa di importanti sviluppi, perch\u00e9 le citt\u00e0 siciliane, che avevano accolto benevolmente Carlo d'Angi\u00f2 dopo la battaglia di Benevento, erano nuovamente passate a sostenere la parte ghibellina. La svolta anti-angioina sull'isola, motivata dall'eccessiva pressione fiscale del nuovo governo, non ebbe conseguenze politiche immediate, ma fu il primo passo verso la successiva guerra del vespro.\nLa grande speculazione finanziaria che la guerra aveva comportato (gli angioini si erano indebitati coi banchieri guelfi di Firenze), port\u00f2 a una serie di nuove tassazioni e gabelle in tutto il regno, che si sommarono a quelle che il re impose quando ebbe a finanziare una serie di campagne militari in Oriente, nella speranza di assoggettare al suo dominio i resti dell'antico impero bizantino.\nPeriodo della dinastia angioina.\nL'avvento di Carlo I sul trono, divenuto Re grazie all'investitura Papale e per diritto di conquista, non segn\u00f2 tuttavia una vera e propria rottura col governo dei sovrani della dinastia Sveva, ma si realizz\u00f2 in un quadro di sostanziale stabilit\u00e0 delle istituzioni monarchiche ed in particolare dell'impianto fiscale. Il rafforzamento dell'apparato governativo attuato in precedenza da Federico II offriva infatti alla dinastia Angioina una struttura Statale solida su cui poggiare il proprio potere. Il primo re di origine angioina conserv\u00f2 senza discontinuit\u00e0 le magistrature elettive dell'apparato regio e nell'amministrazione centrale integr\u00f2 strutture gi\u00e0 esistenti con istituzioni tradizionalmente operanti nella monarchia francese.\nL'eredit\u00e0 dell'organizzazione dello Stato federiciano, riutilizzata da Carlo I, per\u00f2 riproponeva nuovamente il problema dell'opposizione congiunta delle citt\u00e0 e della nobilt\u00e0 feudale: le stesse forze che durante il regno di Manfredi avevano appoggiato la dinastia francese contro gli Svevi. Il sovrano angioino, nonostante i solleciti del Papa, govern\u00f2 con forte assolutismo, incurante delle pretese della nobilt\u00e0 e del ceto urbano, che non consult\u00f2 mai se non per l'aumento delle tassazioni dovuto alla guerra contro Corradino.\nCon la morte di Corradino, per mano degli Angioini, i diritti svevi sul trono di Sicilia passarono ad una delle figlie di Manfredi: Costanza di Hohenstaufen, che il 15 luglio 1262 aveva sposato il re d'Aragona Pietro III. Il partito ghibellino di Sicilia che precedentemente si era organizzato attorno agli svevi Hohenstaufen, fortemente scontento della sovranit\u00e0 della dinastia angioina sull'isola, cerc\u00f2 il sostegno di Costanza e degli aragonesi per organizzare la rivolta contro il potere costituito.\nInizi\u00f2 cos\u00ec la rivolta del Vespro. Questa \u00e8 stata a lungo considerata l'espressione di una ribellione popolare spontanea contro il peso della fiscalit\u00e0 ed il governo tirannico \u00abdella mala Signoria Angioina\u00bb, come la defin\u00ec Dante Alighieri; ma questa interpretazione ha lasciato ormai spazio ad una valutazione pi\u00f9 attenta alla complessit\u00e0 degli avvenimenti e alla molteplicit\u00e0 degli attori in campo.\nUn ruolo centrale deve essere indubbiamente attribuito all'iniziativa dell'aristocrazia rafforzatasi in et\u00e0 sveva, pi\u00f9 decisamente radicata in Sicilia, che sentiva minacciate le proprie posizioni di potere dalle scelte del nuovo sovrano: la preferenza accordata dagli Angi\u00f2 a Napoli, il loro strettissimo legame col Papa ed i mercanti fiorentini, la tendenza ad affidare importanti funzioni di governo ad uomini provenienti dal Mezzogiorno peninsulare.\nFra questi oppositori si distinguevano per attivismo le famiglie aristocratiche emigrate che, dopo l'esecuzione del giovane Corradino, avevano dovuto rinunciare a diritti e a beni patrimoniali, ma che godevano del sostegno delle citt\u00e0 Ghibelline dell'Italia centro-settentrionale. Inoltre con la perdita di centralit\u00e0 della Sicilia, anche le forze produttive e commerciali, che avevano in principio sostenuto la spedizione Angioina, si trovarono in netta contrapposizione con la crescente egemonia del Mezzogiorno peninsulare.\nInoltre non \u00e8 da sottovalutare l'interferenza di agenti esterni come la monarchia Aragonese, in quel periodo in grande contrapposizione col blocco franco-angioino, le citt\u00e0 Ghibelline, ed addirittura l'impero Bizantino, fortemente preoccupato dai progetti espansionistici di Carlo che gli aveva gi\u00e0 strappato Corf\u00f9 e Durazzo ormai parti del Regno di Sicilia.\nLe guerre del Vespro.\nLa sollevazione popolare anti-angioina inizi\u00f2 a Palermo il 31 marzo 1282 e dilag\u00f2 in tutta la Sicilia. Pietro III di Aragona sbarc\u00f2 a Trapani nell'agosto del 1282 e sconfisse l'esercito di Carlo d'Angi\u00f2 durante l'Assedio di Messina, che dur\u00f2 ben 5 mesi da maggio a settembre 1282. Il Parlamento siciliano incoron\u00f2 Pietro e la moglie Costanza, figlia di Manfredi; di fatto, da quel momento vi furono due sovrani col titolo di \"re di Sicilia\": l'Aragonese, per investitura del Parlamento siciliano, e l'Angioino, per investitura papale.\nIl 26 settembre 1282 Carlo d'Angi\u00f2 scapp\u00f2 definitivamente dal campo d'armi in Calabria. Qualche mese pi\u00f9 tardi, il papa regnante Martino IV scomunic\u00f2 Pietro III. Ciononostante non fu pi\u00f9 possibile per Carlo tornare nell'arcipelago siciliano e la sede regia angioina fu itinerante tra Capua e la Puglia per diversi anni, finch\u00e9 col successore di Carlo I, Carlo II d'Angi\u00f2, Napoli fu definitivamente scelta come nuova sede della monarchia e delle istituzioni centrali nel continente. \nCon Carlo II la dinastia ebbe la sua sede fissa nel Maschio Angioino .\nL'amministrazione angioina.\nSeppur le ambizioni angioine in Sicilia venissero inibite dalle numerose sconfitte militari, Carlo I mir\u00f2 a consolidare il proprio potere nella parte continentale del regno, innestando sulla precedente politica baronale guelfa parte delle riforme che gi\u00e0 il vecchio Stato Svevo stava attuando per rafforzare l'unit\u00e0 territoriale del Mezzogiorno.\nDalle prime invasioni longobarde buona parte dell'economia del regno, nel principato di Capua, in Abruzzo e nel Contado di Molise, era gestita dai monasteri benedettini (Casauria, San Vincenzo al Volturno, Montevergine, Montecassino), che in molti casi avevano accresciuto i loro privilegi fino a diventare vere e proprie signorie locali, a sovranit\u00e0 territoriale e in contrasto spesso coi feudatari laici vicini. L'invasione normanna prima, le lotte fra l'antipapa Anacleto II, sostenuto fra gli altri dai benedettini, e il papa Innocenzo II, e infine la nascita del regno di Sicilia minarono le basi della tradizione feudale benedettina.\nDopo il 1138, sconfitto Anacleto II, Innocenzo II e le dinastie normanne incentivarono nell'Italia meridionale il monachesimo cistercense; molti monasteri benedettini furono convertiti alla nuova regola che, limitando l'accumulazione di beni materiali alle risorse necessarie per la produzione artigianale e agricola, precludeva la possibilit\u00e0 per i nuovi cenobi di costituire patrimoni e signorie feudali: il nuovo ordine investiva quindi le risorse in riforme agrarie (bonifiche, dissodamenti, grang\u00ece), artigianato, meccanica e assistenza sociale, con \"valetudinaria\" (ospedali), farmacie e chiese rurali.\nIl monachesimo francese trov\u00f2 allora il sostegno dei vecchi feudatari normanni, che poterono cos\u00ec contrastare attivamente le ambizioni temporali del clero locale: su questo compromesso si innest\u00f2 la politica del nuovo sovrano Carlo I; egli fond\u00f2 di sua mano le abbazie cistercensi di Realvalle (\"Vallis Regalis\") a Scafati e Santa Maria della Vittoria a Scurcola Marsicana, e favor\u00ec le filiazioni delle storiche abbazie di Sambucina (Calabria), Sagittario (Basilicata), Sterpeto (Terra di Bari), Ferraria (principato di Capua), Arabona (Abruzzo) e Casamari (Stato Pontificio), diffondendo al contempo il culto dell'Assunzione di Maria nel Mezzogiorno. Concesse inoltre nuove contee e ducati ai militari francesi che sostennero la sua conquista del napoletano.\nI principali centri monastici di produzione economica erano stati cos\u00ec svincolati dall'amministrazione di possedimenti feudali e l'unit\u00e0 dello Stato, debellata l'autorit\u00e0 politica benedettina, si fondava ora sulle antiche baronie normanne e sull'assetto militare risalente a Federico II. Carlo I infatti conserv\u00f2 gli antichi giustizierati federiciani, accrescendo il potere dei rispettivi presidenti: ogni provincia aveva un giustiziere che, oltre ad essere a capo di un importante tribunale, con due corti, era anche il vertice della gestione del locale patrimonio finanziario e dell'amministrazione del tesoro, ricavato dalle tassazioni delle \"universitates\" (comuni). L'Abruzzo fu diviso in \"Aprutium citra (flumen Piscariae)\" e \"Aprutium ultra (flumen Piscariae)\"; molte delle citt\u00e0 sveve, come Sulmona, Manfredonia e Melfi, persero il loro ruolo centrale nel regno in favore di citt\u00e0 minori o antichi capoluoghi decaduti come Sansevero, Chieti e L'Aquila, mentre nei territori che erano stati bizantini (Calabria, Puglia) si consolid\u00f2 l'assetto politico iniziato dalla conquista normanna: l'amministrazione periferica, che i greci affidavano ad un capillare sistema di citt\u00e0 e diocesi, tra il \"patrimonium publicum\" dei funzionari bizantini e il \"p. ecclesiae\" dei vescovi, da \"Cassanum\" a \"Gerace\", da \"Barolum\" a \"Brundisium\", fu sostituita definitivamente dall'ordine feudale della nobilt\u00e0 fondiaria. Nel Mezzogiorno le sedi dei giustizieri (Salerno, Cosenza, Catanzaro, Reggio, Taranto, Bari, Sansevero, Chieti, L'Aquila e Capua) o di importanti arcidiocesi (Benevento e \"Acheruntia\"), oltre che la nuova capitale, restarono gli unici centri abitati dotati di peso politico o attivit\u00e0 finanziarie, economiche e culturali. \nCarlo perse per\u00f2, per dei provvedimenti pontifici, le ultime regalie del napoletano, quali il diritto del sovrano di nominare degli amministratori regi nelle diocesi con sedi vacanti: tali privilegi fino ad allora nel Mezzogiorno erano sopravvissuti alla riforma gregoriana che stabiliva che solo il pontefice doveva godere della facolt\u00e0 di nominare e deporre vescovi (\"libertas Ecclesiae\").\nIl 7 gennaio 1285 mor\u00ec Carlo I d'Angi\u00f2 e gli succedette Carlo II. Con l'ascesa al trono di Napoli di questo sovrano, la politica regia ebbe una svolta: da quel momento, in seguito alla quasi costante belligeranza tra i regni di Sicilia (Napoli) e di Trinacria (Sicilia), la politica della dinastia angioina si interess\u00f2 soprattutto di ottenere un buon consenso all'interno del Regno. Infatti furono da un lato aumentati i privilegi alla nobilt\u00e0 feudale, indispensabile alla causa bellica, ma dall'altro, quasi a voler bilanciare l'implementarsi dei potentati feudali, furono accordate dai sovrani alle citt\u00e0, in gradi diversi a seconda dell'importanza che esse ricoprivano, nuove libert\u00e0 ed autonomie. Queste ora potevano eleggere i giurati, ovvero i giudici con funzioni amministrative e di controllo ed i sindaci, rappresentanti della popolazione presso il sovrano. Si venne cos\u00ec a creare, a Napoli ed in altre realt\u00e0 urbane del Mezzogiorno, una crescente conflittualit\u00e0 tra la nobilt\u00e0 cittadina ed il popolo grasso al quale, successivamente, il Re Roberto concesse la possibilit\u00e0 di entrare direttamente nell'amministrazione dello Stato.\nPer certi versi si venne a creare, almeno nelle principali citt\u00e0 del regno, una situazione rassomigliante al contrasto esistente anche nei comuni e nelle signorie dell'Italia centro-settentrionale, ma la pace del Re fungeva da equilibratrice e la figura del sovrano da arbitro, poich\u00e9 l'autorit\u00e0 del re era comunque indiscutibile. Si configur\u00f2 cos\u00ec un gioco di equilibrio tra citt\u00e0 e realt\u00e0 rurali-feudali abilmente gestito dalla monarchia, che sotto l'egida di Roberto d'Angi\u00f2 giunse a regolamentare e delineare nettamente le sfere di influenza di nobilt\u00e0 feudale, citt\u00e0 e demanio regio.\nIn Sicilia invece, alla morte di Pietro III, re d'Aragona e Sicilia, il dominio sull'isola fu conteso dai suoi due figli Alfonso III e Giacomo I di Sicilia. Quest'ultimo firm\u00f2 il Trattato di Anagni del 12 giugno 1295, cedendo i diritti feudali sulla Sicilia a papa Bonifacio VIII: il pontefice in cambio concesse a Giacomo I la Corsica e la Sardegna, conferendo quindi la sovranit\u00e0 della Sicilia a Carlo II di Napoli, erede del titolo di \"rex Siciliae\" da parte angioina.\nNascita dei due regni.\nIl trattato d'Anagni per\u00f2 non port\u00f2 a una pace duratura; quando Giacomo I lasci\u00f2 la Sicilia per governare l'Aragona, il trono palermitano fu affidato al fratello Federico III che guid\u00f2 l'ennesima ribellione per l'indipendenza dell'isola e fu poi incoronato da Bonifacio VIII \"re di Sicilia\" (\"rex Trinacriae\"). Federico III per\u00f2 perse l'appoggio di alcuni baroni siciliani; per conservare il titolo regale, per la prima volta riconosciuto dalla Santa Sede, firm\u00f2 con Carlo di Valois, chiamato da Martino IV a ripristinare l'ordine in Sicilia, la pace di Caltabellotta nel 1302.\nAlla stipula della Pace di Caltabellotta segu\u00ec la formale distinzione di due \"Regni di Sicilia\": \"Regnum Siciliae citra Pharum\" (Regno di Napoli) e \"Regnum Siciliae ultra Pharum\" (Regno di Trinacria). Si concludeva cos\u00ec definitivamente il lungo periodo delle guerre del Vespro. Furono cos\u00ec formalmente distinti dall'antico Regno di Sicilia normanno-svevo, il Regno di Trinacria, sotto il controllo degli Aragonesi con capitale Palermo, ed il Regno di Napoli con capitale Napoli, sotto il controllo degli angioini. Carlo II a questo punto rinunzi\u00f2 alla riconquista di Palermo e inizi\u00f2 una serie di interventi legislativi e territoriali per adattare Napoli al ruolo di nuova capitale dello Stato: ampli\u00f2 le mura cittadine, ridusse la pressione fiscale e vi insedi\u00f2 la Gran Corte della Vicaria.\nNel 1309 il figlio di Carlo II, Roberto d'Angi\u00f2, venne incoronato da Clemente V re di Napoli, ancora per\u00f2 col titolo di \"rex Siciliae\", oltre che di \"rex Hierosolymae\".\nCon questo sovrano la dinastia angioino-napoletana raggiunse il suo apogeo. Roberto d'Angi\u00f2, detto \"il Saggio\" e \"pacificatore d'Italia\", rafforz\u00f2 l'egemonia del Regno di Napoli, ponendo egli stesso e il suo reame a capo della lega Guelfa, opponendosi alle pretese imperiali di Arrigo VII e Ludovico il Bavaro sul resto della penisola, riuscendo finanche grazie alla sua astuta e prudente politica a divenire signore di Genova.\nNel 1313 riprese la guerra tra Angioini e Aragonesi; l'anno successivo, il parlamento siciliano, disattendendo l'accordo siglato con la Pace di Caltabellotta, confermava Federico col titolo di re di Sicilia e non pi\u00f9 di Trinacria, e riconosceva come erede del regno il figlio Pietro.\nRoberto tent\u00f2 la riconquista della Sicilia in seguito all'attacco congiunto delle forze imperiali ed aragonesi al Regno di Napoli ed alla lega Guelfa. Sebbene le sue truppe giungessero ad occupare e saccheggiare Palermo, Trapani e Messina, l'atto fu pi\u00f9 punitivo che di concreta conquista, infatti il sovrano angioino non fu in grado di proseguire in una lunga guerra di logoramento e fu costretto a rinunciare.\nSotto la sua guida le attivit\u00e0 commerciali si intensificarono, fiorirono le logge e le corporazioni, Napoli divenne la citt\u00e0 pi\u00f9 vivace del Basso Medioevo in Italia, grazie all'effetto dell'attivit\u00e0 mercantile intorno al nuovo porto che divenne forse il pi\u00f9 movimentato della penisola che attirava il localizzarsi di piccole e grandi imprese commerciali, operanti nel campo dei tessuti e dei drappi, delle oreficerie e delle spezie. Ci\u00f2 fu anche dovuto alla presenza di banchieri, cambiavalute ed assicuratori fiorentini, genovesi, pisani e veneziani, disposti ad assumersi rischi di non limitata entit\u00e0 pur di assicurarsi rapidi e cospicui profitti nel movimentare l'economia di una capitale sempre pi\u00f9 cosmopolita.\nInoltre il sovrano, nella sua costante funzione di arbitro tra nobilt\u00e0 e popolo grasso, ridusse il numero di seggi nobiliari per limitarne l'influenza a vantaggio dei populares.\nIn questi anni la citt\u00e0 di Napoli rafforz\u00f2 il suo peso politico nella penisola, anche con lo sviluppo della propria vocazione umanistica. Roberto d'Angi\u00f2 era molto stimato dagli intellettuali italiani suoi contemporanei come il Villani, il Petrarca, Boccaccio e Simone Martini.\nProprio il Petrarca volle da lui essere interrogato per poter conseguire il lauro e lo defin\u00ec \"Il Re pi\u00f9 saggio dopo Salomone\". Al contrario non godette mai delle simpatie del filo-imperiale Dante Alighieri che lo defin\u00ec \"Re da sermone\".\nIl sovrano raccolse a Napoli in una scuola, non preclusa alle influenze dell'averroismo, un importante gruppo di teologi scolastici. Egli affid\u00f2 a Nicola Deoprepio di Reggio Calabria la traduzione delle opere di Aristotele e Galeno per la biblioteca di Napoli. Dalla Calabria inoltre vennero nella nuova capitale Leonzio Pilato e il basiliano Barlaamo di Seminara, celebre teologo che affront\u00f2 in quegli anni in Italia le dispute dottrinali sorte attorno al \"filioque\" e al credo niceno: il monaco fu anche a contatto con Petrarca, di cui fu maestro di greco, e Boccaccio che lo conobbe proprio a Napoli.\nImportante anche dal punto di vista artistico fu l'apertura di una scuola giottesca e la presenza di Giotto in citt\u00e0 per affrescare la Cappella Palatina nel Maschio Angioino e numerosi palazzi nobiliari, inoltre sotto Roberto d'Angi\u00f2 si diffuse lo stile gotico in tutto il Regno, a Napoli il Re edific\u00f2 la Basilica di Santa Chiara, sacrario della dinastia angioina. Il Regno di Napoli si distinse in quel periodo per una cultura del tutto originale che accostava ad elementi italici e mediterranei anche peculiarit\u00e0 delle corti dell'Europa centrale, trovando una sintesi tra il culto dei valori cavallereschi, la poesia provenzale e le correnti artistiche, poetiche e i costumi tipicamente italici.\nLa pace tra angioini e aragonesi.\nIl re Roberto design\u00f2 come suo erede il figlio Carlo di Calabria ma dopo la morte di quest'ultimo, il sovrano fu costretto a lasciare il trono alla sua giovane nipote, Giovanna d'Angi\u00f2 figlia di Carlo. Intanto si raggiunse un primo accordo di pace tra Angioini e Aragonesi, detto la \u00abPace di Catania\u00bb l'8 novembre 1347. Ma la guerra fra Sicilia e Napoli si sarebbe chiusa solo il 20 agosto 1372 dopo ben novanta anni, col \"Trattato di Avignone\" firmato da Giovanna d'Angi\u00f2 e Federico IV d'Aragona con l'assenso di Papa Gregorio XI.\nIl trattato sanciva il riconoscimento reciproco delle monarchie e dei rispettivi territori: Napoli agli Angioini e la Sicilia agli Aragonesi, estendendo il riconoscimento dei titoli regi anche alle rispettive linee di successione.\nL'erede di Roberto, Giovanna I di Napoli, aveva sposato Andrea d'Ungheria, duca di Calabria e fratello del re d'Ungheria Luigi I, discendenti entrambi dagli angioini partenopei (Carlo II). A seguito di una misteriosa congiura Andrea fu ucciso. Per vendicarne la morte, il 3 novembre 1347 il re d'Ungheria scese in Italia con l'intenzione di spodestare Giovanna I di Napoli. Bench\u00e9 il sovrano ungherese pi\u00f9 volte avesse preteso dalla Santa Sede la deposizione di Giovanna I, il governo pontificio, risiedente allora ad Avignone e politicamente legato alla dinastia francese, conferm\u00f2 sempre il titolo di Giovanna nonostante le spedizioni militari che il re d'Ungheria intraprese in Italia. La regina di Napoli, da parte sua, priva di una discendenza uterina, adott\u00f2 come figlio ed erede al trono Carlo di Durazzo (nipote di Luigi I d'Ungheria), finch\u00e9 anche Napoli non fu direttamente coinvolta negli scontri politici e dinastici che seguirono lo Scisma d'Occidente: a corte e in citt\u00e0 si contrapposero direttamente un partito filofrancese e un partito locale, il primo schierato a favore dell'antipapa Clemente VII e capeggiato dalla regina Giovanna I, il secondo a favore del papa napoletano Urbano VI che trov\u00f2 il sostegno di Carlo di Durazzo e dell'aristocrazia napoletana.\nGiovanna priv\u00f2 allora Carlo di Durazzo dei diritti di successione in favore di Luigi I d'Angi\u00f2, fratello del re di Francia, incoronato re di Napoli (\"rex Siciliae\") da Clemente VII nel 1381. Egli, alla morte di Giovanna I (uccisa per ordine dello stesso Carlo di Durazzo nel Castello di Muro Lucano nel 1382), scese per\u00f2 inutilmente in Italia contro Carlo di Durazzo, e qui mor\u00ec nel 1384. Carlo rest\u00f2 unico sovrano, e lasci\u00f2 Napoli ai figli Ladislao e Giovanna per recarsi quindi in Ungheria a rivendicarne il trono: nel regno transalpino venne assassinato in una congiura.\nPrima che i due eredi Ladislao e Giovanna raggiungessero la maturit\u00e0, la citt\u00e0 campana cadde in mano al figlio di Luigi I d'Angi\u00f2, Luigi II, incoronato re da Clemente VII il 1\u00ba novembre 1389. La nobilt\u00e0 locale osteggi\u00f2 il nuovo sovrano e nel 1399 Ladislao I pot\u00e9 rivendicare militarmente i suoi diritti al trono sconfiggendo il re francese. Il nuovo re seppe restaurare l'egemonia napoletana nell'Italia meridionale intervenendo direttamente nei conflitti di tutta la penisola: nel 1408, chiamato da papa Innocenzo VII per sedare le rivolte ghibelline nella capitale pontificia, occupava buona parte del Lazio e dell'Umbria ottenendo l'amministrazione della provincia di \"Campagna e Marittima\", e occupando poi Roma e Perugia sotto il pontificato di Gregorio XII. Nel 1414, dopo aver sconfitto definitivamente Luigi II d'Angi\u00f2, ultimo sovrano a capo di una lega organizzata dall'antipapa Alessandro V e volta ad arginare l'espansionismo partenopeo, il re di Napoli giungeva alle porte di Firenze. Con la sua morte tuttavia non vi furono successori a continuare le sue imprese e i confini del regno tornarono entro il perimetro storico; la sorella di Ladislao per\u00f2, Giovanna II di Napoli, alla fine dello scisma d'Occidente, ottenne il riconoscimento definitivo dalla Santa Sede del titolo regale per la sua famiglia.\nSucceduta a Ladislao nel 1414 la sorella Giovanna, il 10 agosto 1415 spos\u00f2 Giacomo II di Borbone: dopo che il marito tent\u00f2 di acquisire personalmente il titolo regale, una rivolta nel 1418 lo costrinse a tornare in Francia dove si ritir\u00f2 in un monastero francescano. Giovanna nel 1419 era la sola regina, ma le mire espansionistiche nel napoletano degli angioini di Francia non cessarono. Papa Martino V chiam\u00f2 in Italia Luigi III d'Angi\u00f2 contro Giovanna che non voleva riconoscere i diritti fiscali dello Stato Pontificio sul regno di Napoli. La minaccia francese perci\u00f2 avvicin\u00f2 il regno di Napoli alla corte aragonese, tanto che la regina adott\u00f2 Alfonso V d'Aragona come suo figlio ed erede finch\u00e9 Napoli fu sotto l'assedio dalle truppe di Luigi III. Allorch\u00e9 gli aragonesi liberarono la citt\u00e0 nel 1423, occupando il regno e scongiurando la minaccia francese, i rapporti con la corte locale non furono facili, tanto che Giovanna, cacciato Alfonso V, alla sua morte lasci\u00f2 il regno in eredit\u00e0 a Renato d'Angi\u00f2, fratello di Luigi III\nCon la morte senza eredi di Giovanna II d'Angi\u00f2-Durazzo il territorio del regno di Napoli fu conteso da Renato d'Angi\u00f2, che ne rivendicava la sovranit\u00e0 in quanto fratello di Luigi d'Angi\u00f2, figlio adottivo della regina di Napoli Giovanna II, e Alfonso V re di Trinacria, Sardegna e Aragona, precedente figlio adottivo poi ripudiato della stessa regina. La guerra che ne scatur\u00ec coinvolse gli interessi degli altri stati della penisola, fra cui la signoria di Milano di Filippo Maria Visconti, che intervenne dapprima in favore degli angioini (battaglia di Ponza), poi definitivamente con gli Aragonesi.\nNel 1442 Alfonso V conquist\u00f2 Napoli e ne assunse la corona (Alfonso I di Napoli), riunendo temporaneamente nella sua persona i due regni (il Regno di Sicilia ritorner\u00e0 all'Aragona alla sua morte) e insediandosi nella citt\u00e0 campana e imponendosi, non solo militarmente, nello scenario politico italiano.\nNel 1447 poi, Filippo Maria Visconti design\u00f2 Alfonso erede al ducato di Milano, arricchendo formalmente il patrimonio della corona aragonese. La nobilt\u00e0 della citt\u00e0 lombarda per\u00f2, temendo l'annessione al regno di Napoli, proclam\u00f2 Milano libero comune e instaurando la \"repubblica ambrosiana\"; le conseguenti rivendicazioni aragonesi e napoletane furono contrastate dalla Francia, che nel 1450 diede il sostegno politico a Francesco Sforza per impadronirsi militarmente di Milano e del ducato. L'espansionismo ottomano, che minacciava i confini del regno di Napoli, imped\u00ec ai napoletani l'intervento contro Milano, e papa Niccol\u00f2 V dapprima riconobbe lo Sforza come duca di Milano, poi riusc\u00ec a coinvolgere Alfonso d'Aragona nella lega italica, un'alleanza volta a consolidare il nuovo assetto territoriale della penisola.\nLa politica interna di Alfonso I: umanesimo e centralismo.\nLa corte di Napoli fu, in quest'epoca, una delle pi\u00f9 raffinate e aperte alle novit\u00e0 culturali del Rinascimento: erano ospiti di Alfonso, Lorenzo Valla, che proprio durante il soggiorno partenopeo denunci\u00f2 il falso storico della donazione di Costantino, l'umanista Antonio Beccadelli e il greco Emanuele Crisolora. Ad Alfonso si deve anche la ricostruzione di Castel Nuovo. L'assetto amministrativo del regno rimase grossomodo quello dell'et\u00e0 angioina: furono ridimensionati per\u00f2 i poteri degli antichi giustizierati (Abruzzo Ultra e Citra, Contado di Molise, Terra di Lavoro, Capitanata, Principato Ultra e Citra, Basilicata, Terra di Bari, Terra d'Otranto, Calabria Ultra e Citra), che conservarono funzioni prevalentemente politiche e militari. L'amministrazione della giustizia fu invece devoluta nel 1443 alle corti baronali, nel tentativo di ricondurre le antiche gerarchie feudali nell'apparato burocratico dello Stato centrale.\n\u00c8 considerato un altro importante passo verso il raggiungimento dell'unit\u00e0 territoriale nel regno di Napoli la politica del re, volta ad incentivare pastorizia e transumanza: nel 1447 Alfonso I var\u00f2 una serie di leggi, fra cui l'imposizione ai pastori abruzzesi e molisani di svernare entro i confini napoletani, nel Tavoliere, dove molti dei terreni coltivati furono trasformati anche forzatamente in pascoli. Istitu\u00ec inoltre, con sede prima a Lucera e poi a Foggia, la \"Dogana della mena delle pecore in Puglia\" e l'importantissima rete dei tratturi che dall'Abruzzo (che dal 1532 avrebbe avuto il suo distaccamento della Dogana, la Doganella d'Abruzzo) conducevano alla Capitanata. Questi provvedimenti risollevarono l'economia delle citt\u00e0 interne fra L'Aquila e la Puglia: le risorse economiche legate alla pastorizia transumante dell'Appennino abruzzese un tempo si disperdevano nello Stato Pontificio, dove fino ad allora avevano svernato le mandrie.\nCon i provvedimenti aragonesi le attivit\u00e0 legate alla transumanza coinvolsero, prevalentemente entro i confini nazionali, le attivit\u00e0 artigianali locali, i mercati e i fori boari tra Lanciano, Castel di Sangro, Campobasso, Isernia, Boiano, Agnone, Larino fino al Tavoliere, e l'apparato burocratico sorto attorno alla dogana, predisposto alla manutenzione dei tratturi e alla tutela giuridica dei pastori, divenne, sul modello del \"Concejo de la Mesta\" castigliano, la prima base popolare dello Stato centrale moderno nel regno di Napoli. In misura minore lo stesso fenomeno si verific\u00f2 fra Basilicata e Terra d'Otranto e le citt\u00e0 (Venosa, Ferrandina, Matera) legate alla transumanza verso il Metaponto. Alla sua morte (1458) Alfonso divise nuovamente le corone lasciando il Regno di Napoli al suo figlio illegittimo Ferdinando (legittimato da papa Eugenio IV e nominato duca di Calabria), mentre tutti gli altri titoli della corona d'Aragona, incluso il regno di Sicilia, andarono a suo fratello Giovanni.\nDon Ferrante.\nRe Alfonso lasci\u00f2 quindi un regno perfettamente inserito nelle politiche italiane. La successione del figlio Ferdinando I di Napoli, detto \"Don Ferrante\", fu sostenuta dallo stesso Francesco Sforza; i due nuovi sovrani insieme intervennero nella repubblica di Firenze e sconfissero le truppe del capitano di ventura Bartolomeo Colleoni che insidiavano i poteri locali; nel 1478 le truppe napoletane intervennero nuovamente in Toscana per arginare le conseguenze della congiura dei Pazzi, e poi in Val Padana nel 1484, alleate con Firenze e Milano, per imporre a Venezia la pace di Bagnolo.\nIl potere di Ferrante per\u00f2, durante la sua reggenza, rischi\u00f2 seriamente di essere minacciato dalla nobilt\u00e0 campana; nel 1485 tra la Basilicata e Salerno, Francesco Coppola \"conte di Sarno\" e Antonello Sanseverino \"principe di Salerno\", con l'appoggio dello Stato Pontificio e della repubblica di Venezia, furono a capo di una rivolta con ambizioni guelfe e rivendicazioni feudali angioine contro il governo aragonese che, accentrando il potere a Napoli, minacciava la nobilt\u00e0 rurale. La rivolta \u00e8 conosciuta come \"congiura dei baroni\", che venne organizzata nel castello del Malconsiglio di Miglionico e fu debellata nel 1487 grazie all'intervento di Milano e Firenze. Per un breve periodo la citt\u00e0 dell'Aquila pass\u00f2 allo Stato Pontificio. Un'altra congiura filoangioina parallela, tra Abruzzo e Terra di Lavoro, fu guidata da Giovanni della Rovere nel ducato di Sora, terminata con l'intervento mediatore di papa Alessandro VI.\nNonostante gli sconvolgimenti politici, Ferrante continu\u00f2 nella capitale Napoli il mecenatismo del padre Alfonso: nel 1458 sostenne la fondazione dell'Accademia Pontaniana, ampli\u00f2 le mura cittadine e costru\u00ec Porta Capuana. Nel 1465 la citt\u00e0 ospit\u00f2 l'umanista greco Costantino Lascaris e il giurista Antonio D'Alessandro, nonch\u00e9 nel resto del regno Francesco Filelfo, Giovanni Bessarione. Alla corte dei figli di Ferdinando gli interessi umanistici presero per\u00f2 un carattere molto pi\u00f9 politico, decretando fra le altre cose l'adozione definitiva del toscano come lingua letteraria anche a Napoli: \u00e8 della seconda met\u00e0 del XV secolo l'antologia di rime nota come \"Raccolta aragonese\", che Lorenzo de' Medici invi\u00f2 al re di Napoli Federico I, in cui si proponeva alla corte partenopea il fiorentino come modello di volgare illustre, di pari dignit\u00e0 letteraria col latino. Gli intellettuali napoletani accolsero il programma culturale mediceo, reinterpretando in modo originale gli stereotipi della tradizione toscana. Sull'esempio del Boccaccio, Masuccio Salernitano gi\u00e0 aveva steso, attorno alla met\u00e0 del Quattrocento, una raccolta di novelle in cui le trovate satiriche furono portate ad esiti estremi, con invettive contro le donne e le gerarchie ecclesiastiche, tanto che la sua opera fu inserita nell'Indice dei libri proibiti dall'Inquisizione. Un vero e proprio canone letterario fu inaugurato invece da Jacopo Sannazaro che, nel suo \"prosimetrum\" \"Arcadia\", per la prima volta espose in volgare ed in prosa i topoi pastorali e mitici della poesia bucolica virgiliana e teocritea, anticipando di secoli la tendenza del romanzo moderno e contemporaneo ad adottare come riferimento poetico un sostrato mitologico-esoterico.\nL'ispirazione bucolica del Sannazaro si connot\u00f2 anche come contrappeso agli stereotipi cortigiani dei petrarchisti, dei provenzali e siciliani, o dello stilnovismo; e nel ritorno ad una poetica pastorale si legge una chiara contrapposizione umanistica e filologica della mitologia classica alle icone femminili dei poeti toscani, fra cui Dante e Petrarca, che velatamente esprimevano le tendenze politiche e sociali dei comuni e delle signorie d'Italia. Sannazaro poi fu anche modello e ispirazione per i poeti dell'Accademia dell'Arcadia, che proprio dal suo romanzo presero il nome della loro scuola letteraria.\nGi\u00e0 dalla prima grande epidemia di peste (XIV secolo) che coinvolse l'Europa, le citt\u00e0 e l'economia del Mezzogiorno estremo furono pesantemente colpite, tanto da rendere quel territorio, che dalla prima colonizzazione greca era rimasto per secoli uno dei pi\u00f9 produttivi del Mediterraneo, una vasta campagna spopolata. I territori costieri pianeggianti (pianura del Metaponto, Sibari, Sant'Eufemia), ormai abbandonati, erano impaludati e infestati dalla malaria, ad eccezione della piana di Seminara, dove la produzione agricola accanto a quella della seta sosteneva una debole attivit\u00e0 economica legata alla citt\u00e0 di Reggio.\nNel 1444 Isabella di Chiaromonte spos\u00f2 Don Ferrante e port\u00f2 in dote alla corona napoletana il principato di Taranto, che alla morte della regina nel 1465 fu soppresso e unito definitivamente al regno. Nel 1458 arriv\u00f2 nel Mezzogiorno il combattente albanese Giorgio Castriota Scanderbeg per sostenere il re Don Ferrante contro la rivolta dei baroni. Gi\u00e0 precedentemente lo Scanderbeg venne a sostegno della corona aragonese a Napoli sotto il regno di Alfonso I.\nIl condottiero albanese ottenne in Italia una serie di titoli nobiliari, e i possedimenti feudali annessi, che furono rifugio per le prime comunit\u00e0 di arbereschi: gli albanesi, esuli a seguito della sconfitta da parte di Maometto II del partito cristiano nei Balcani, si insediarono in zone del Molise e della Calabria, fino ad allora spopolate.\nUna ripresa delle attivit\u00e0 economiche in Puglia torn\u00f2 con la concessione del ducato di Bari a Sforza Maria Sforza, figlio di Francesco Maria Sforza duca di Milano, offerta da Don Ferrante per confermare l'alleanza fra Napoli e la citt\u00e0 lombarda. Succeduto Ludovico il Moro a Sforza Maria, gli sforzeschi trascurarono i territori pugliesi in favore della Lombardia, finch\u00e9 il Moro li cedette ad Isabella d'Aragona, erede legittima alla reggenza di Milano, in cambio del ducato lombardo. La nuova duchessa in Puglia inizi\u00f2 una politica di miglioramento urbanistico della citt\u00e0, a cui segu\u00ec una leggera ripresa economica durata fino al governo della figlia Bona Sforza e alla successione al titolo regale di Napoli di Carlo V.\nNel 1542 il vicer\u00e9 Pedro di Toledo emise il decreto di espulsione per gli ebrei dal regno di Napoli. Le ultime comunit\u00e0 che gi\u00e0 dalla grande diaspora del II secolo si erano insediate fra Brindisi e Roma sparirono dalle realt\u00e0 urbane in cui avevano trovato accoglienza. Nei porti della costa pugliese e nelle principali citt\u00e0 della Calabria, nonch\u00e9 con alcune deboli presenze in Terra di Lavoro, dopo la crisi dell'economia cenobitica del XVI secolo, gli ebrei erano l'unica fonte efficiente delle attivit\u00e0 finanziarie e commerciali: oltre al privilegio esclusivo, concesso dalle amministrazioni locali, di esercitare il prestito di denaro, le loro comunit\u00e0 gestivano importanti settori del commercio della seta, relitto di quel sistema economico del mediterraneo che nel Mezzogiorno sopravvisse alle invasioni barbariche e al feudalesimo.\nLe invasioni francesi e l'inizio del vicereame spagnolo.\nA Don Ferrante succedette il primogenito Alfonso II nel 1494. Nello stesso anno Carlo VIII di Francia scese in Italia a sconvolgere il delicato equilibrio politico che le citt\u00e0 della penisola avevano raggiunto negli anni precedenti. L'occasione riguard\u00f2 direttamente il regno di Napoli: Carlo VIII vantava una lontana parentela con gli angioini re di Napoli (la nonna paterna era figlia del Luigi II che tent\u00f2 di sottrarre il trono partenopeo a Carlo di Durazzo e a Ladislao I), sufficiente per poter rivendicare il titolo regale. Con la Francia si schier\u00f2 anche il ducato di Milano: Ludovico Sforza, detto il Moro, aveva spodestato gli eredi legittimi del ducato Gian Galeazzo Sforza e sua moglie Isabella d'Aragona, figlia di Alfonso II, sposi nel matrimonio con cui Milano aveva suggellato l'alleanza con la corona aragonese. Il nuovo duca di Milano non si oppose a Carlo VIII, il quale si diresse contro il regno aragonese; evitando la resistenza di Firenze, il re francese occup\u00f2 in tredici giorni la Campania e poco dopo entr\u00f2 in Napoli: tutte le province si sottomisero al nuovo sovrano d'oltralpe, salvo che le citt\u00e0 di Gaeta, Tropea, Amantea e Reggio.\nGli aragonesi rifugiarono in Sicilia e cercarono il sostegno di Ferdinando il Cattolico, che invi\u00f2 un contingente di truppe capitanate da Gonzalo Fern\u00e1ndez de C\u00f3rdoba che impegnarono in battaglia in Calabria lo schieramento francese. L'espansionismo francese spinse per\u00f2 anche il papa Alessandro VI e Massimiliano d'Asburgo a costituire una Lega contro Carlo VIII, per combatterlo e infine sconfiggerlo nella battaglia di Fornovo: alla fine del conflitto la Spagna occup\u00f2 la Calabria, mentre la repubblica di Venezia acquisiva i porti principali della costa pugliese (Manfredonia, Trani, Mola, Monopoli, Brindisi, Otranto, Polignano e Gallipoli). Alfonso II mor\u00ec durante le operazioni belliche, nel 1495, e Ferrandino eredit\u00f2 il trono, ma gli sopravvisse un solo anno senza lasciare eredi, pur tuttavia riuscendo a ricostituire velocemente una nuova armata napoletana che al grido di \"Ferro! Ferro!\" (derivante dal \"desperta ferro\" degli almog\u00e0ver) scacci\u00f2 i francesi di Carlo VIII dal Regno di Napoli.\nNel 1496 divenne re il figlio di Don Ferrante e fratello di Alfonso II, Federico I, il quale dovette nuovamente affrontare le ambizioni francesi su Napoli. Luigi XII duca d'Orl\u00e9ans aveva ereditato il regno di Francia dopo la morte di Carlo VIII; avendo il re d'Aragona Ferdinando il Cattolico ereditato il trono di Castiglia stipul\u00f2 un accordo (Trattato di Granada, novembre 1500) coi sovrani francesi pretendenti il trono di Napoli, per spartirsi l'Italia e spodestare gli ultimi aragonesi nella penisola. Luigi XII occup\u00f2 il Ducato di Milano, dove cattur\u00f2 Ludovico Sforza, e, d'accordo con Ferdinando il Cattolico, si mosse contro Federico I di Napoli. L'accordo fra francesi e spagnoli aveva previsto la spartizione del Regno di Napoli fra le due corone: al sovrano francese, Abruzzo e Terra di Lavoro, nonch\u00e9 il titolo di \"rex Hierosolymae\" e, per la prima volta, di \"rex Neapolis\"; al sovrano aragonese, Puglia e Calabria coi titoli ducali annessi. Con tale trattato l'11 novembre del 1500 il titolo di \"rex Siciliae\" fu dichiarato decaduto dal papa Alessandro VI e unito alla Corona d'Aragona.\nNell'agosto del 1501 i Francesi entrarono a Napoli; Federico I di Napoli rifugi\u00f2 ad Ischia e, infine, cedette la propria sovranit\u00e0 al re di Francia in cambio di alcuni feudi nell'Angi\u00f2. Nonostante l'occupazione del regno fosse riuscita con successo ad entrambi, i due re non si trovarono concordi nell'attuazione del trattato di spartizione del regno: restarono indefinite le sorti della Capitanata e del Contado di Molise, sui cui territori sia francesi che spagnoli rivendicavano la sovranit\u00e0. Ereditato il regno di Castiglia da Filippo il Bello, il nuovo re spagnolo cerc\u00f2 un secondo accordo, con Luigi XII, per cui i titoli di \"re di Napoli\" e duca di Puglia e Calabria sarebbero andati alla figlia di Luigi, Claudia, e a Carlo d'Asburgo, suo sposo promesso (1502).\nLe truppe spagnole che occupavano Calabria e Puglia, capitanate da Gonzalo Fern\u00e1ndez de C\u00f3rdoba e fedeli a Ferdinando il Cattolico, non rispettarono per\u00f2 i nuovi accordi e cacciarono dal Mezzogiorno i francesi, a cui rest\u00f2 la sola Gaeta fino alla loro definitiva sconfitta nella battaglia del Garigliano nel dicembre 1503. I trattati di pace che seguirono non furono mai definitivi, sennonch\u00e9 si stabil\u00ec almeno che il titolo di \"re di Napoli\" spettasse a Carlo d'Asburgo e alla promessa sposa Claudia. Ferdinando il Cattolico per\u00f2 continu\u00f2 a possedere il regno considerandosi erede legittimo dello zio Alfonso I di Napoli e della antica corona aragonese di Sicilia.\nI vicer\u00e9 spagnoli.\nLa casa reale aragonese divenuta indigena in Italia si era estinta con Federico I e il regno di Napoli cadde sotto il controllo dei reali di Spagna che la governarono mediante dei vicer\u00e9. Il meridione d'Italia rest\u00f2 possedimento diretto dei sovrani iberici fino alla fine della Guerra di successione spagnola (1713). La nuova struttura amministrativa, bench\u00e9 fortemente centralizzata, si sosteneva sull'antico sistema feudale: i baroni ebbero modo cos\u00ec di rafforzare la propria autorit\u00e0 e i privilegi fondiari, mentre il clero vide accrescere il proprio potere politico e morale. Gli organi amministrativi pi\u00f9 importanti avevano sede a Napoli ed erano il Consiglio Collaterale, simile al Consiglio d'Aragona, organo supremo nell'esercizio delle funzioni giuridiche (composto dal vicer\u00e9 e da tre giureconsulti), la Camera della Sommaria, il Tribunale della Vicaria e il Tribunale del Sacro Regio Consiglio.\nFu Ferdinando il Cattolico che, detentore dei titoli di Re di Napoli e di Sicilia, nomin\u00f2 vicer\u00e9 Gonzalo Fern\u00e1ndez de C\u00f3rdoba, che era stato fino ad allora \"Gran Capitano\" dell'esercito napoletano, affidandogli in sua vece gli stessi poteri di un re. Allo stesso tempo decadeva il titolo di \"Gran Capitano\" e il comando delle truppe reali di Napoli fu affidato al conte di Tagliacozzo Fabrizio I Colonna con la nomina di \"Gran Conestabile\" e l'incarico di condurre una spedizione in Puglia, contro Venezia che occupava alcuni porti adriatici. L'operazione militare termin\u00f2 con successo e i porti pugliesi tornavano nel 1509 al regno di Napoli. Re Ferdinando inoltre ristabil\u00ec il finanziamento all'universit\u00e0 di Napoli disponendo un contributo mensile dal suo tesoro personale di 2000 ducati l'anno, privilegio confermato poi dal suo successore Carlo V.\nSuccedettero al de C\u00f3rdoba prima Juan de Arag\u00f3n, che promulg\u00f2 una serie di leggi contro la corruzione, combatt\u00e9 il clientelismo, viet\u00f2 il gioco d'azzardo e l'usura, e poi Raimondo de Cardona, che nel 1510 cerc\u00f2 di reintrodurre l'inquisizione spagnola a Napoli e i primi provvedimenti restrittivi nei confronti degli ebrei.\nCarlo V.\nCarlo V, figlio di Filippo il Bello e Giovanna la pazza, per un complicato sistema d'eredit\u00e0 e parentele, si trov\u00f2 a governare presto un vastissimo impero: dal padre ottenne la Borgogna e le Fiandre, dalla madre nel 1516 la Spagna, Cuba, il regno di Napoli (per la prima volta col titolo di \"rex Neapolis\"), il Regno di Sicilia e la Sardegna, nonch\u00e9 due anni dopo i domini austriaci dal nonno Massimiliano d'Asburgo.\nIl regno di Francia, ancora una volta, venne a minacciare Napoli e il dominio di Carlo V sul Mezzogiorno: i francesi dopo aver conquistato il ducato di Milano al figlio di Ludovico il Moro, Massimiliano, furono sconfitti e cacciati dalla Lombardia da Carlo V (1515). Il re di Francia Francesco I nel 1526 entr\u00f2 allora in una lega, suggellata da Clemente VII e detta \"lega santa\", con Venezia e Firenze, per cacciare gli spagnoli da Napoli.\nDopo una prima sconfitta della lega a Roma, i francesi risposero con l'intervento in Italia di Odet de Foix, che si spinse nel Regno di Napoli assediando Melfi (l'evento passer\u00e0 alla storia come \"Pasqua di sangue\") e la stessa capitale, mentre la Serenissima occupava Otranto e Manfredonia. Nel pieno vigore della campagna militare di invasione da parte delle truppe di Francesco I re di Francia, si colloca l'episodio dell'assedio nell'estate del 1528 della citt\u00e0 Catanzaro, rimasta fedele all'imperatore Carlo V e che si eresse ad ultimo baluardo contro l'avanzare degli invasori. Mentre Napoli, infatti, veniva accerchiata per mare e per terra, Catanzaro era stretta d'assedio da soldatesche agli ordini di Simone de Tebaldi, conte di Capaccio, e di Francesco di Loria, Signore di Tortorella, che erano scesi in armi in Calabria per occuparla, sottometterla e governarla in nome di Francesco I.\nLa citt\u00e0 fortificata fu cinta d'assedio nei primi giorni del mese di giugno e resistette per circa tre mesi agli assalti sotto le mura ed affrontando con coraggio e perizia le battaglie in campo aperto; allo scadere del mese di agosto, infatti, le truppe assedianti dovettero ritirarsi sancendo in tal modo la vittoria della Citt\u00e0 dei Tre Colli, com'\u00e8 definita Catanzaro, che lo stesso Simone de Tebaldi, ritiratosi in Puglia, defin\u00ec \"\u201cCit\u00e0 assai bona et forte\u201d\". Durante l'assedio che, senza dubbio, contribu\u00ec al mantenimento del Regno di Napoli all'imperatore Carlo V, in Catanzaro fu battuta una moneta ossidionale del valore di un carlino. In quegli stessi giorni, la flotta genovese, inizialmente alleata dei francesi, si mise al soldo di Carlo V, e l'assedio di Napoli si tramut\u00f2 nell'ennesima sconfitta dei nemici della Spagna, che port\u00f2 poi al riconoscimento da parte di Clemente VII del titolo imperiale di re Carlo. Venezia perse definitivamente i suoi possedimenti in Puglia (1528).\nLe ostilit\u00e0 della Francia contro i domini spagnoli in Italia per\u00f2 non cessarono: Enrico II, figlio di Francesco I di Francia, sollecitato da Ferrante Sanseverino, \"principe di Salerno\", si alle\u00f2 coi turchi ottomani; nell'estate del 1552 la flotta turca al comando di Sinan Pasci\u00e0 sorprese la flotta imperiale, al comando di Andrea Doria e don Giovanni de Mendoza, al largo di Ponza, sconfiggendola. La flotta francese per\u00f2 non riusc\u00ec a ricongiungersi con quella turca e l'obiettivo dell'invasione del napoletano fall\u00ec.\nNel 1555, a seguito di una serie di sconfitte in Europa, Carlo abdic\u00f2 e divise i suoi domini fra Filippo II, a cui lasci\u00f2 la Spagna, le colonie d'America, i Paesi Bassi spagnoli, il regno di Napoli, il regno di Sicilia e la Sardegna, e Ferdinando I d'Asburgo a cui and\u00f2 l'Austria, la Boemia, l'Ungheria e il titolo di imperatore.\nI vicereami del duca d'Alba, di Hurtado de Mendoza e la pestilenza.\nI vicereami che si succedettero sotto il regno di Filippo II furono per lo pi\u00f9 contrassegnati da operazioni belliche che non apportarono benessere alla popolazione di Napoli. A peggiorare la situazione incorse la pestilenza che si diffuse in tutta Italia attorno al 1575, anno della nomina a vicer\u00e9 di \u00cd\u00f1igo L\u00f3pez de Hurtado de Mendoza. Napoli, in quanto citt\u00e0 portuale, fu estremamente esposta alla diffusione del morbo e le sue attivit\u00e0 economiche principali furono minate alla base. Negli stessi anni sbarcarono prima a Trebisacce, in Calabria, poi in Puglia, le navi del sultano ottomano Murad III, che saccheggiarono i porti principali dello Ionio e dell'Adriatico.\nFu necessario incrementare la militarizzazione delle coste, perci\u00f2 il de Mendoza fece costruire un nuovo arsenale nel porto di Santa Lucia su progetto di Vincenzo Casali. Inoltre viet\u00f2 ai funzionari pubblici di intrecciare legami sacramentali e parentele religiose.\nDalla pace di Cateau-Cambresis alla fine del dominio spagnolo.\nCon la pace di Cateau-Cambr\u00e9sis la storiografia tradizionale designa la fine delle ambizioni francesi nella penisola italiana. Il clima di riforme religiose che coinvolgeva all'epoca sia l'opposizione luterana al papato di Roma, sia la stessa chiesa cattolica, nei territori del vicereame di Napoli si contestualizz\u00f2 nella crescita dell'autorit\u00e0 civile del clero e delle gerarchie ecclesiastiche. Nel 1524, a Roma Gian Pietro Carafa, all'epoca vescovo di Chieti, aveva fondato la congregazione dei teatini (da Teate, antico nome di Chieti) che si diffuse presto in tutto il regno, affiancata poi dai collegi dei gesuiti, che furono per secoli l'unico riferimento culturale per le province dell'Italia meridionale. Il concilio di Trento imponendo nuove regole alle diocesi, quali l'obbligo della residenza nella propria sede a vescovi, parroci e abati, l'istituzione di seminari diocesani, dei tribunali d'inquisizione e, pi\u00f9 tardi, dei monti frumentari, trasform\u00f2 le diocesi del vicereame di Napoli in veri e propri organi di potere, fortemente radicati nel territorio e nelle province, poich\u00e9 erano l'unico sostegno sociale, giuridico e culturale al controllo dell'ordine civile. Fra gli altri ordini monastici che ebbero molto successo a Napoli in questi anni si ricordano i Carmelitani Scalzi, le suore Teresiane, i Fratelli della Carit\u00e0, i Camaldolesi e la Congregazione dell'Oratorio di San Filippo Neri.\nDe Castro, T\u00e9llez-Gir\u00f3n I, Juan de Z\u00fa\u00f1iga y Avellaneda e la rivolta in Calabria.\nIl 16 luglio 1599 giunse a Napoli il nuovo vicer\u00e9 Fernando Ruiz de Castro. Il suo operato si limit\u00f2 principalmente ad operazioni militari contro le incursioni turche in Calabria di \"Amurat Rais\" e \"Sinan Pasci\u00e0\".\nNello stesso anno della sua nomina a vicer\u00e9, il domenicano Tommaso Campanella, che ne \"La citt\u00e0 del Sole\" delineava uno Stato comunitario basato su una presunta religione naturale, organizz\u00f2 una congiura contro Fernando Ruiz de Castro nella speranza di instaurare una repubblica con capitale a Stilo (\"Mons Pinguis\"). Il filosofo e astrologo calabrese gi\u00e0 era stato prigioniero del Sant'Uffizio e confinato in Calabria: qui col sostegno dottrinale e filosofico della tradizione escatologica gioachimita mosse i primi passi per persuadere monaci e religiosi ad aderire alle sue ambizioni rivoluzionarie, fomentando una congiura che si estese fino a coinvolgere non solo l'intero ordine domenicano delle Calabrie, ma anche i locali ordini minori come agostiniani e francescani, e le principali diocesi da Cassano a Reggio Calabria.\nFu la prima rivolta in Europa a schierarsi contro l'ordine dei gesuiti e la loro crescente autorit\u00e0 spirituale e secolare. La congiura fu sedata e Campanella, che si spacci\u00f2 per pazzo, scamp\u00f2 al rogo e all'ergastolo. Qualche anno prima (1576) a Napoli veniva processato per eresia anche un altro domenicano, il filosofo Giordano Bruno, le cui speculazioni e tesi furono ammirate successivamente da diversi studiosi dell'Europa luterana.\nIl de Castro inaugur\u00f2 inoltre una politica incentrata sul finanziamento statale per la costruzione di diverse opere pubbliche: sotto la direzione dell'architetto Domenico Fontana, a Napoli dispose la costruzione del nuovo palazzo reale nell'attuale piazza del Plebiscito.\nCaratterizzato prevalentemente da opere urbanistiche fu il mandato di Pedro T\u00e9llez-Gir\u00f3n y de la Cueva: costui sistem\u00f2 la viabilit\u00e0 della capitale e delle province pugliesi.\nGli succedette Juan de Z\u00fa\u00f1iga y Avellaneda, il cui governo fu orientato al recupero dell'ordine nelle province: argin\u00f2 il brigantaggio negli Abruzzi col sostegno dello Stato Pontificio e in Capitanata; ammodern\u00f2 la viabilit\u00e0 fra Napoli e la Terra di Bari. Nel 1593 furono fermati dal suo esercito gli Ottomani che tentarono di invadere la Sicilia.\nFilippo III di Spagna e i vicereami di de Guzm\u00e1n, Pimentel e di Pedro Fernandez de Castro.\nQuando a Filippo II succedette al trono di Spagna il figlio, Filippo III, l'amministrazione del vicereame di Napoli era affidata a Enrique de Guzm\u00e1n, conte di Olivares. Il regno di Spagna era al suo massimo splendore, unendo la corona d'Aragona, coi domini italiani, a quella di Castiglia e del Portogallo. A Napoli il governo spagnolo fu debolmente attivo nella sistemazione urbanistica della capitale: risalgono a de Guzman la costruzione della fontana del Nettuno (su direzione dell'architetto Domenico Fontana), un monumento a Carlo I d'Angi\u00f2 e la sistemazione della viabilit\u00e0.\nL'altro governo che oper\u00f2 attivamente con una discreta attivit\u00e0 politica ed economica nel regno di Napoli fu quello del vicer\u00e9 Juan Alonso Pimentel de Herrera. Il nuovo sovrano dovette difendere ancora i territori del Mezzogiorno dalle incursioni navali turche e sedare le prime rivolte contro il fiscalismo, che nella capitale cominciavano a minacciare il palazzo. Per prevenire le aggressioni ottomane condusse una guerra contro Durazzo, distruggendo la citt\u00e0 e il porto in cui trovavano asilo i corsari turchi e albanesi che spesso aggredivano le coste del regno. A Napoli tent\u00f2 di combattere la delinquenza, in quegli anni sempre pi\u00f9 in crescita, anche contro le disposizioni pontificie, opponendosi al diritto d'asilo che garantivano gli edifici di culto cattolici: per ci\u00f2 alcuni suoi funzionari furono scomunicati.\nLa politica fortemente nazionale del Pimentel per\u00f2 interess\u00f2 anche diverse opere urbanistiche e architettoniche: costru\u00ec viali e ampli\u00f2 strade, da Poggioreale a via Chiaja; a Porto Longone, nello Stato dei Presidi dispose la costruzione dell'imponente fortezza.\nAl Pimentel segu\u00ec nel 1610 Pedro Fern\u00e1ndez de Castro, i cui interventi furono prevalentemente concentrati nella citt\u00e0 di Napoli, la quale riqualificazione urbana venne affidata al Regio Architetto Domenico Fontana, la cui opera pi\u00f9 importante fu la costruzione del Palazzo Reale. Ordin\u00f2 la ricostruzione dell'universit\u00e0, le cui lezioni dall'inizio del dominio spagnolo erano state ricoverate nei vari chiostri cittadini, finanziando un nuovo edificio (Palazzo dei Regi Studi, ora sede del Museo Archeologico Nazionale di Napoli) commissionando la ristrutturazione di una caserma di cavalleria all'architetto Giulio Cesare Fontana e rimodernando il sistema dell'insegnamento e delle cattedre.\nFior\u00ec sotto la sua reggenza l\"Accademia degli Oziosi\", a cui ader\u00ec fra gli altri il Marino e il Della Porta. Costru\u00ec il collegio dei gesuiti intitolato a San Francesco Saverio e un complesso di fabbriche presso porta Nolana. In Terra di Lavoro inizi\u00f2 le prime opere di bonifica della pianura del Volturno, affidando al Fontana il progetto dei \"Regi Lagni\", l'opera di canalizzazione e messa a regime delle acque del fiume Clanio tra Castel Volturno e Villa Literno, laddove fino ad allora paludi e laghi costieri (come il Lago Patria) avevano reso buona parte della \"Campania Felix\" dei romani un territorio malsano e spopolato.\nLa morte di Filippo III e i governi sotto Filippo IV e Carlo II.\nFu caratterizzato prevalentemente da operazioni militari il governo di Pedro T\u00e9llez-Gir\u00f3n y Velasco Guzm\u00e1n y Tovar, che, nella guerra fra Spagna e Savoia per il Monferrato, condusse una spedizione contro la repubblica di Venezia, in quegli anni alleata della monarchia sabauda. La flotta napoletana assedi\u00f2 e saccheggi\u00f2 Tra\u00f9, Pola e l'Istria.\nGli succedette il cardinale Antonio Zapata, tra carestie e rivolte, e, dopo la morte di Filippo III, Antonio \u00c1lvarez de Toledo y Beaumont de Navarra e Fernando Af\u00e1n de Ribera che dovettero affrontare i problemi di un brigantaggio nelle province sempre pi\u00f9 diffuso e radicato. Li segu\u00ec Manuel de Acevedo y Z\u00fa\u00f1iga, che finanzi\u00f2 la fortificazione dei porti di Barletta, Ortona, Baia e Gaeta, con un governo fortemente impegnato nel sostegno economico dell'esercito e della flotta. Il forte impoverimento del tesoro statale comport\u00f2, sotto l'amministrazione di Ramiro N\u00fa\u00f1ez de Guzm\u00e1n, una devoluzione dell'amministrazione dei domini regi alle corti dei baroni, e la conseguente crescita dei poteri feudali.\nSotto il regno di Carlo II si ricordano i vicereami di Fernando Fajardo y \u00c1lvarez de Toledo e Francisco de Benavides, con politiche impegnate a contenere problemi ormai endemici come il brigantaggio, clientelismo, inflazione e scarsit\u00e0 di risorse alimentari.\nCultura letteraria e scientifica nella Napoli del Seicento.\nLa tradizione umanistica e cristiana fu l'unico riferimento per le prime ambizioni rivoluzionarie a carattere nazionale che cominciarono a emergere, per la prima volta in Europa, tra Roma e Napoli, nell'irrazionalismo del barocco, nell'urbanistica popolare (\"quartieri spagnoli\"), nel misticismo religioso e nella speculazione politica e filosofica. Se nella campagna un forte ritorno all'assetto feudale ricondusse ai seminari e alle diocesi il controllo dell'arte e della cultura, Napoli fu la prima citt\u00e0 in Italia in cui nacquero, seppur disorganizzate e ignorate dai governi, le prime forme letterarie di intolleranza al clima culturale che segu\u00ec la controriforma. \nAccetto, Marino e Basile, per primi nella letteratura italiana, trasgredirono i paradigmi poetici che prendevano come modello le opere tassiane, e con una forte spinta eversiva nei riguardi dei canoni artistici dei loro contemporanei d'Italia, rifiutarono lo studio dei classici come esempio d'armonia e stile e le teorie estetiche e linguistiche dei puristi, che nascevano con la riproposizione dottrinale del latino scolastico e liturgico (Chiabrera, \"Accademia della Crusca\", \"Accademia del Cimento\").\nFurono gli anni in cui, nella commedia dell'arte napoletana, si impose \"Pulcinella\", la pi\u00f9 celebre maschera dell'inventiva popolare meridionale. Il cosentino Tommaso Cornelio, formatosi secondo la tradizione telesiana e cosentiniana (allievo di Marco Aurelio Severino), professore di matematica e medicina, port\u00f2 a Napoli nella seconda met\u00e0 del XVII secolo la filosofia e la matematica di Cartesio e del Galilei, nonch\u00e9 la fisica e l'etica atomistica di Gassendi costituendo, in contrasto con la locale tradizione tomistica e galenica, la base delle future scuole del pensiero moderno partenopeo.\nLa rivolta del 1647-1648.\nSimile per ambizioni al Campanella, ma spinto da ragioni di indole economica, sotto il vicereame del duca d'Arcos Rodr\u00edguez Ponce de Le\u00f3n, Masaniello fu a capo, nel 1647, di una rivolta contro la pesante pressione fiscale locale. Egli riusc\u00ec ad ottenere dal vicer\u00e9 la costituzione di un governo popolare e, per s\u00e9, il titolo di \"Capitano generale del fedelissimo popolo\", finch\u00e9 poi non fu ucciso dagli stessi rivoltosi. Prese il suo posto Gennaro Annese che diede un respiro pi\u00f9 ampio alla rivolta, che assunse un carattere antifeudale e antispagnolo e precise connotazioni politiche e sociali e anche secessionista, al pari di quanto era accaduto, alcuni anni prima, in Portogallo e Catalogna. Anche per Rosario Villari il fine ultimo della rivolta era l'indipendenza dalla Spagna che avrebbe potuto ridimensionare la societ\u00e0 feudale del regno. \u00abQuella che infierisce nell'Italia meridionale nel 1647-1648\u00bb, scrive lo storico calabrese, \u00ab\u00e8 essenzialmente una guerra contadina, la pi\u00f9 vasta e impetuosa che abbia conosciuto l'Europa occidentale nel Seicento\u00bb. Napoli tenter\u00e0 di porsi alla guida del movimento, ponendosi come obiettivo l'indipendenza \u00ab[\u2026] come presupposto e condizione indispensabile di un ridimensionamento del potere feudale e di un nuovo equilibrio politico e sociale del regno\u00bb. Nell'ottobre del 1647 Gennaro Annese, col sostegno di Giulio Mazzarino e di Enrico II di Guisa, proclam\u00f2 la Repubblica. Il nuovo governo fu di breve durata: bench\u00e9 le rivolte si fossero estese alla campagna, nella primavera del 1648 le truppe spagnole guidate da Don Giovanni d'Austria ripristinarono il precedente regime.\nLe province orientali: Terra di Bari, Terra d'Otranto e Calabrie.\nDal XVI secolo la stabilizzazione dei confini adriatici dopo la battaglia di Lepanto e la fine delle minacce turche sulle coste italiane portarono, salvo rare eccezioni a un periodo di relativa tranquillit\u00e0 nell'Italia meridionale, durante il quale baroni e feudatari poterono sfruttare gli antichi diritti fondiari per consolidare privilegi economici e produttivi.\nFra il XVI e il XVII secolo sorse in Puglia e in Calabria quell'economia chiusa e provinciale che caratterizzer\u00e0 le regioni fino all'Unit\u00e0 d'Italia: l'agricoltura per la prima volta divenne di sussistenza; gli unici prodotti destinati all'esportazione erano olio e seta, i cui tempi di produzione stabili, ciclici e ripetitivi non potevano sfuggire al controllo dell'aristocrazia fondiaria. Cos\u00ec tra Terra di Bari e Terra d'Otranto la produzione olearia increment\u00f2 un relativo benessere, testimoniato dal capillare sistema di masserie rurali e, in citt\u00e0, dal rifiorire delle opere urbanistiche e architettoniche (\"barocco leccese\"). Dopo la perdita dei domini della Serenissima nel Mediterraneo, i porti di Brindisi e Otranto rimasero un prezioso mercato di Venezia per l'approvvigionamento dei prodotti agroalimentari, persi fra gli altri anche i mercati di Ortona e Lanciano dopo la conversione dei territori abruzzesi all'economia pastorale. Molto simile la condizione delle Calabrie le cui province, prive di sbocchi commerciali e di porti competitivi, videro uno sviluppo parziale nella sola zona di Cosenza.\nAttorno alle classi pi\u00f9 abbienti fior\u00ec un particolare tipo di umanesimo, fortemente conservatore, caratterizzato dal culto della tradizione classica latina, della retorica e del diritto. Gi\u00e0 prima della nascita dei seminari, sacerdoti e aristocratici laici sovvenzionavano centri di cultura che costituirono, in Puglia e Calabria, l'unica forma di modernizzazione civile che le innovazioni amministrative e burocratiche del regno aragonese richiedevano, mentre l'economia e il territorio rimanevano esclusi dai cambiamenti in atto nel resto d'Europa.\nDal XV secolo scomparvero le ultime tracce della tradizione culturale e sociale greca: nel 1467 la \"diocesi di Hieracium\" abbandonava l'uso del rito greco nella liturgia in favore del latino; similmente nel 1571 la diocesi di Rossano, nel 1580 l'arcidiocesi di Reggio, nel 1586 l'arcidiocesi di Siponto e poco dopo quella di Otranto. La latinizzazione del territorio iniziata coi normanni, continuata con gli angioini, trov\u00f2 il suo completamento nel XVII secolo, parallelamente al forte accentramento del potere in mano all'aristocrazia fondiaria, tra Reggio e Cosenza. In questi anni il Campanella coinvolse tali diocesi, col sostegno di speculazioni astrologiche e filosofiche orientali, nella rivolta contro il dominio spagnolo e l'ordine dei gesuiti; furono anche gli anni del grande sviluppo delle certose di Padula e di Santo Stefano, e della nascita dell'Accademia Cosentina, che vedr\u00e0 fra i suoi allievi e maestri Bernardino Telesio e Sebezio Amilio.\nLa successione di Carlo II e la fine del dominio spagnolo.\nGi\u00e0 dal 1693 a Napoli, come nel resto dei domini degli Asburgo di Spagna, si inizi\u00f2 a discutere delle sorti del regno di Carlo II, il quale lasciava gli Stati della sua corona senza eredi diretti. Fu in quest'occasione che nel Mezzogiorno d'Italia cominci\u00f2 ad emergere una coscienza civile politicamente organizzata, trasversalmente composta sia dagli aristocratici che dai piccoli mercanti e artigiani cittadini, schierata contro i privilegi e le immunit\u00e0 fiscali del clero (la relativa corrente giuridica \u00e8 nota agli storici come \"anticurialismo napoletano\") e ambiziosa di fronteggiare il banditismo. Questa sorta di partito nel 1700, alla morte di Carlo II, si oppose al testamento del sovrano spagnolo che designava erede delle corone spagnola e napoletana Filippo V di Borbone, \"duca d'Angi\u00f2\", sostenendo invece le pretese di Leopoldo I d'Asburgo, il quale riteneva legittimo erede l'arciduca Carlo d'Asburgo (poi imperatore col nome di Carlo VI). Tale dissidio politico port\u00f2 il partito filo-austriaco napoletano ad un'esplicita presa di posizione antispagnola, seguita dalla rivolta nota come congiura di Macchia, poi fallita. Dopo la crisi politica il governo spagnolo tent\u00f2 con la repressione di riportare l'ordine nel regno, mentre la crisi finanziaria era sempre pi\u00f9 disastrosa. Nel 1702 fall\u00ec il Banco dell'Annunziata; in questi anni Filippo V, in viaggio a Napoli, nel 1701 condon\u00f2 i debiti delle universit\u00e0. Gli ultimi vicer\u00e9 per conto della Spagna furono Luis Francisco de la Cerda y Arag\u00f3n, impegnato ad arginare banditismo e contrabbando, e Juan Manuel Fern\u00e1ndez Pacheco y Z\u00fa\u00f1iga, Marchese di Villena il cui mandato di governo fu impedito dalla guerra e quindi dall'occupazione austriaca del 1707.\nGli Asburgo e il vicereame austriaco.\nIl trattato di Utrecht nel 1713 poneva fine alla guerra di successione spagnola: in base agli accordi sanciti dai firmatari, il regno di Napoli con la Sardegna finiva sotto il controllo di Carlo VI d'Asburgo; il regno di Sicilia invece andava ai Savoia, ristabilendo l'identit\u00e0 territoriale della corona del \"rex Siciliae\", con la condizione che, una volta estinta la discendenza maschile dei Savoia, l'isola e il titolo regale annesso sarebbero tornati alla corona spagnola. Con la pace di Rastatt, un anno dopo anche Luigi XIV di Francia riconosce i domini asburgici in Italia. Nel 1718 Filippo V di Spagna tent\u00f2 di ristabilire il proprio dominio a Napoli e in Sicilia col sostegno del suo primo ministro Giulio Alberoni: contro la Spagna intervennero per\u00f2 direttamente Gran Bretagna, Francia, Austria e Province Unite che sconfissero la flotta di Filippo V nella battaglia di Capo Passero. Il trattato dell'Aia (1720) che concluse la guerra della Quadruplice alleanza (cui la battaglia di Capo Passero \u00e8 un elemento) decret\u00f2 il passaggio del regno di Sicilia agli Asburgo: pur mantenendosi come entit\u00e0 statale separata, pass\u00f2 insieme a Napoli sotto la corona austriaca mentre la Sardegna diventava possesso dei duchi sabaudi, con la nascita del regno di Sardegna. Carlo di Borbone veniva designato erede al trono nel Ducato di Parma e Piacenza.\nL'inizio del dominio austriaco, seppur costretti ad affrontare una situazione finanziaria disastrosa, segn\u00f2 una profonda riforma nelle gerarchie politiche dello Stato napoletano, a cui segu\u00ec un discreto sviluppo dei principi illuministici e riformatori. Furono da allora reperibili a Napoli, oltre che i testi cartesiani, le opere di Spinoza, Giansenio, Pascal e le espressioni della cultura tornano in diretto contrasto col clero cittadino, sulla strada dell'anticurialismo napoletano gi\u00e0 aperta da giuristi famosi come Francesco d'Andrea, Giuseppe Valletta e Costantino Grimaldi. Durante il vicereame austriaco, nel 1721, Pietro Giannone pubblica il suo testo pi\u00f9 celebre, la \"Istoria civile del Regno di Napoli\", un importantissimo riferimento culturale per lo Stato napoletano, che diviene celebre in tutta Europa (ammirato da Montesquieu) per come ripropone in termini moderni il machiavellismo e subordina al diritto civile il diritto canonico. Scomunicato dall'arcivescovo di Napoli, trov\u00f2 rifugio a Vienna, senza poter pi\u00f9 tornare nell'Italia meridionale. In quest'ambiente, tra Napoli e il Cilento, visse anche Giovan Battista Vico che, nel 1725, pubblic\u00f2 la prima edizione dei suoi \"Principi di una scienza nuova\", e Giovanni Vincenzo Gravina, studioso a Napoli di diritto canonico, il quale fond\u00f2 a Roma, con Cristina di Svezia, l'accademia dell'Arcadia, riproponendo la lettura laica dei classici. Il suo allievo Metastasio proprio a Napoli form\u00f2 sul Tasso e sul Marino le innovazioni poetiche che diedero al melodramma italiano fama internazionale.\nI primi vicer\u00e9 austriaci furono Georg Adam von Martinitz e Virico Daun, seguiti dall'amministrazione del cardinale Vincenzo Grimani che, favorevole ai circoli anticuriali napoletani, attu\u00f2 la prima politica di risanamento finanziario, tentando di ridurre le spese di governo e al sequestro delle rendite dei feudatari meridionali che a seguito dell'occupazione austriaca erano contumaci I vicer\u00e9 che gli succedettero (Carlo Borromeo Arese ed il Daun al secondo mandato) trovarono un lieve bilancio positivo nelle entrate del regno, grazie anche al saldo delle spese che le operazioni militari avevano richiesto. Nel 1728 il vicer\u00e9 Michele Federico Althann istitu\u00ec il pubblico \"Banco di San Carlo\", per finanziare l'imprenditoria privata di stampo mercantilistico, ricomprare le quote di debito pubblico e liquidare la manomorta ecclesiastica Lo stesso vicer\u00e9 si guadagn\u00f2 l'inimicizia dei gesuiti per aver tollerato la pubblicazione delle opere degli anticurialisti Giannone e del Grimaldi.\nUn nuovo tentativo di invasione per\u00f2 operato da Filippo V di Spagna, sebbene si fosse concluso con la sconfitta di quest'ultimo, riport\u00f2 il bilancio del regno nuovamente in deficit: il problema persistette per tutto il successivo periodo della dominazione austriaca; nel 1731 Aloys Thomas Raimund promosse l'istituzione di una \"Giunta delle Universit\u00e0\" per controllare i bilanci dei piccoli centri delle provincie, assieme alla Giunta della Numerazione per il riordino delle amministrazioni finanziarie, istituita nel 1732. I nuovi catasti furono per\u00f2 ostacolati dai proprietari terrieri e dal clero, che voleva scongiurare i propositi del governo di tassare i beni ecclesiastici. L'ultimo dei vicer\u00e9 austriaci, Giulio Visconti Borromeo Arese, vide l'invasione borbonica e la conseguente guerra, lasciando per\u00f2 ai nuovi sovrani una situazione finanziaria assai migliore rispetto a quella lasciata dai vicer\u00e9 spagnoli.\nI Borbone di Sicilia.\nCarlo di Borbone.\nLa politica di riforme iniziata tiepidamente sotto il vicereame di Carlo VI d'Asburgo fu ripresa dalla corona dei Borboni che intraprese una serie di innovazioni amministrative e politiche, estendendole a tutto il territorio del regno. Carlo di Borbone, gi\u00e0 duca di Parma e Piacenza, figlio di Filippo V re di Spagna e di Elisabetta Farnese, a seguito della battaglia di Bitonto, conquist\u00f2 il regno di Napoli e fece il suo ingresso in citt\u00e0 il 10 maggio 1734; fu incoronato Rex utriusque Siciliae il 3 luglio 1735 nella Cattedrale di Palermo. La conquista dei due regni da parte dell'Infante fu resa possibile dalle manovre della regina di Spagna, la quale, approfittando della guerra di successione polacca nella quale Francia e Spagna combattevano il Sacro Romano Impero, rivendic\u00f2 a suo figlio le province dell'Italia meridionale, ottenute nel 1734 in seguito alla battaglia di Bitonto. Con Carlo il Regno di Napoli vide la nascita della nuova dinastia dei Borboni di Napoli. L'8 giugno 1735 Carlo sostitu\u00ec al Consiglio Collaterale la Real Camera di Santa Chiara, affidando inoltre la formazione del governo al conte di Santisteban e nominando Bernardo Tanucci ministro di giustizia.\nIl regno non ebbe un'effettiva autonomia dalla Spagna fino alla pace di Vienna, nel 1738, con la quale si concluse la guerra di successione polacca. A causa delle ripetute guerre e dei rischi che correva Napoli, Tanucci ipotizz\u00f2 lo spostamento della capitale a Melfi (gi\u00e0 prima capitale del dominio normanno), vedendo in essa un punto altamente strategico: collocata nella zona continentale, protetta dalle montagne e lontana dalle minacce provenienti dal mare aperto.\nNell'agosto 1744 l'esercito di Carlo, forte ancora della presenza di truppe spagnole, sconfisse nella Battaglia di Velletri gli austriaci che tentavano di riconquistare il regno. Alla situazione precaria in cui versava la corona borbonica sul regno di Napoli corrispose una politica ambigua di Carlo: egli all'inizio del suo governo cerc\u00f2 di assecondare le posizioni politiche delle gerarchie ecclesiastiche, favorendo l'istituzione a Palermo di un tribunale d'Inquisizione e non contrastando la scomunica di Pietro Giannone. Quando per\u00f2 la fine delle ostilit\u00e0 in Europa scongiurarono le minacce al suo titolo regale, nomin\u00f2 primo ministro Bernardo Tanucci, la cui politica fu rivolta subito ad arginare i privilegi ecclesiastici: nel 1741, con un concordato furono drasticamente ridotti il diritto d'asilo nelle chiese ed altre immunit\u00e0 al clero; i beni ecclesiastici furono sottoposti a tassazione. Successi analoghi non si ebbero tuttavia nella lotta alla feudalit\u00e0 nelle province periferiche del regno. Fin dal 1740 erano stati infatti istituiti, su proposta della \"Giunta di commercio\" nominata alcuni anni prima, i \"Regi consolati di commercio\" allo scopo di favorire la liberalizzazione dell'economia e di assicurare la giustizia civile che i feudatari non erano in grado di garantire. Presenti in tutte le principali citt\u00e0 del regno (anche pi\u00f9 di uno per provincia), i consolati erano soggetti alla giurisdizione del \"Supremo magistrato di commercio\" di Napoli. Eppure l'opposizione della classe baronale fu talmente compatta e ben organizzata da determinare, entro pochi anni, il sostanziale fallimento dell'iniziativa.\nLe riforme tuttavia, pur restaurando i vecchi sistemi catastali, riuscirono ad imporre una tassazione ai beni ecclesiastici pari alla met\u00e0 della tassazione ordinaria dei laici mentre i beni feudali restarono vincolati al sistema fiscale della \"adoa\". L'Erario si giov\u00f2 dei nuovi provvedimenti e contemporaneamente vi fu un sensibile sviluppo dell'economia, l'aumento della produzione agricola e degli scambi commerciali connessi. Nel 1755 fu istituita presso l'Universit\u00e0 di Napoli la prima cattedra di economia in Europa, denominata \"cattedra di commercio e di meccanica\". I corsi (in italiano e non in latino) furono tenuti da Antonio Genovesi che, persa la cattedra di teologia a seguito di accuse nei suoi riguardi di ateismo, continu\u00f2 i suoi studi nell'economia e nell'etica. I successi ottenuti inaugurarono un progetto d'intervento pi\u00f9 radicale da compiersi nella Terra di Lavoro. Il primo passo interess\u00f2 la costruzione della reggia di Caserta e la modernizzazione urbanistica dell'omonima citt\u00e0, che fu riedificata sui disegni razionalistici di Luigi Vanvitelli. Negli stessi anni nel cuore della capitale del regno invece Giuseppe Sammartino realizzava il celebre complesso scultoreo nella Cappella Sansevero: la cura estremamente formale e la modernizzazione stilistica di cui erano dotate le sue opere generarono polemiche negli ambienti cattolici napoletani, abituati agli esiti artistici del manierismo e del barocco.\nPresso il palazzo reale di Portici, che avrebbe dovuto essere la residenza di Carlo prima della costruzione della Reggia di Caserta, il re istitu\u00ec il museo archeologico in cui furono raccolti i reperti dei recenti scavi di Ercolano e Pompeii. Per la prima volta in Italia, dall'istituzione del ghetto di Roma, a Napoli fu promulgata in questi anni una legge per garantire agli ebrei, espulsi dal regno due secoli prima, gli stessi diritti di cittadinanza (ad esclusione della possibilit\u00e0 di possedere titoli feudali) riservati fino ad allora ai cattolici.\nRe Ferdinando IV.\nNel 1759 re Ferdinando VI di Spagna mor\u00ec senza lasciare eredi diretti. Al primo posto nella linea di successione era il fratello Carlo di Borbone, il quale, rispettando il trattato fra i due regni che stabiliva che le due corone non dovessero mai essere unite, dovette scegliere un successore per i due regni di Napoli e Sicilia. Colui che fino ad allora era stato considerato l'erede al Trono, Filippo, nato il 13 giugno 1747, verr\u00e0 messo sotto osservazione per due settimane da un comitato composto da alti funzionari, magistrati e sei medici per valutare il suo stato mentale. Il loro verdetto fu la sua completa imbecillit\u00e0, escludendolo cos\u00ec dalla succesione. Il secondogenito Carlo Antonio, nato nel 1748, invece seguir\u00e0 il padre come erede del trono di Spagna. La scelta quindi cade sul terzogenito Ferdinando, nato il 12 gennaio 1751, che assunse il titolo di \"Ferdinando IV di Napoli\".\nAlla sua nascita fu scelta come nutrice una nobildonna di campagna di nome Agnese Rivelli, appartenente alla nobilt\u00e0 di Muro Lucano. Era diventato consuetudine nella corte di Napoli, prendendo esempio da quella di Spagna, affiancare al principino un popolano della stessa et\u00e0. Egli, chiamato menino, doveva essere sgridato al posto del principe, il quale in questo modo doveva capire che, se un giorno fosse divenuto re, nel caso avesse fatto errori durante il suo governo, il male sarebbe caduto sull'intero popolo. Agnese Rivelli present\u00f2 ai reali per questo il figlio Gennaro Rivelli. Questo sarebbe diventato amico inseparabile di Ferdinando ed in effetti Ferdinando impediva che il menino fosse sgridato al suo posto, vicino anche negli eventi tragici della Rivoluzione. Sar\u00e0 infatti Gennaro Rivelli al fianco del Cardinale Ruffo a guidare l'esercito della Santafede nella Controrivoluzione alla riconquista del regno.\nQueste le parole di Carlo di Borbone al momento dell'abdicazione: \"Raccomando umilmente a Dio l'Infante Ferdinando che in questo medesimo istante diventa mio successore. A lui lascio il regno di Napoli con la mia paterna benedizione, affidandogli il compito di difendere la religione cattolica e raccomandandogli la giustizia, la clemenza, la cura, l'amore per i popoli, che avendomi fedelmente servito e obbedito, hanno diritto alla benevolenza della mia reale famiglia\". Ferdinando allora aveva solo 8 anni e per questo fu costituito dallo stesso Carlo un Consiglio di Reggenza. Principali esponenti furono Domenico Cattaneo, principe di San Nicandro ed il marchese Bernardo Tanucci, quest'ultimo il capo del Consiglio di Reggenza. Durante il periodo della reggenza ed in quello successivo, fu principalmente il Tanucci ad avere in mano le redini del Regno ed a continuare le riforme iniziate in et\u00e0 carolina. In campo giuridico, molti progressi furono resi possibili dall'appoggio dato al ministro Tanucci da Gaetano Filangieri, il quale, con la sua opera \"Scienza della legislazione\" (iniziata nel 1777), pu\u00f2 essere considerato tra i precursori del diritto moderno. Nel 1767 il re emise l'atto di espulsione nei confronti dei gesuiti dal territorio del regno che ne comport\u00f2 l'alienazione dei beni, conventi e centri di cultura, sei anni prima che papa Clemente XIV decretasse la soppressione dell'ordine.\nNel frattempo Ferdinando invece passava le sue giornate giocando col suo amico Gennaro, vestendosi e mescolandosi coi popolani, i quali lo trattavano e gli parlavano in assoluta libert\u00e0.\nIl 12 gennaio 1767 Ferdinando, avendo raggiunto i 16 anni, divenne re con pieni poteri. In quello stesso giorno il Consiglio di Reggenza divenne Consiglio di Stato. Al momento della cerimonia per\u00f2 Ferdinando non si trov\u00f2. Egli infatti, dimentico dell'importante avvenimento, era coi suoi amati lipariti, un corpo scelto di allievi coi quali giocava a fare la guerra. Di fatto fu ancora il Tanucci a governare. Egli, continuando a intrattenere rapporti con l'ormai ex re di Napoli e con l'imperatrice Maria Teresa d'Austria, organizz\u00f2 ripetuti tentativi di sposare Ferdinando a un'arciduchessa austriaca, facendolo fidanzare con diverse figlie dell'imperatrice, che tuttavia morirono tutte prima delle nozze. Alla fine i suoi sforzi diedero frutti, risolvendosi per\u00f2 nella fine della sua carriera politica.\nNel 1768 Ferdinando spos\u00f2 infatti Maria Carolina d'Asburgo-Lorena, figlia dell'imperatrice Maria Teresa e sorella della regina di Francia Maria Antonietta. Come di consuetudine prima del matrimonio fu stipulato un contratto matrimoniale il quale prevedeva che Maria Carolina dovesse partecipare al Consiglio di Stato una volta dato alla luce l'erede maschio. L'anno dopo Ferdinando IV conoscer\u00e0 il cognato Pietro Leopoldo, allora granduca di Toscana, nonch\u00e9 fratello di Carolina e marito di Maria Luisa, sorella di Ferdinando. Spesso Ferdinando, per la sua ignoranza, rimaneva a lungo in silenzio.\nIn questi stessi anni si sviluppano le associazioni massoniche, che basano i loro ideali sulla libert\u00e0 e l'uguaglianza di ogni individuo. Ci\u00f2 non \u00e8 mal visto da Maria Carolina, la quale al pari degli altri regnanti considera il suo titolo divino, ma al contrario di altri e al pari della sua famiglia crede che tra i suoi compiti ci deve essere la felicit\u00e0 dei suoi popoli; esse erano per\u00f2 avversate dai conservatori, tra i quali Tanucci. Costui tuttavia vede diminuire il suo prestigio nel 1775 quando Maria Carolina, dopo aver dato il primo figlio maschio alla luce, Carlo Tito, entra a far parte del Consiglio di Stato. Maria Carolina parteciper\u00e0 pi\u00f9 attivamente alla vita politica rispetto al marito e spesso lo sostituir\u00e0.\nAntefatti alla Repubblica Napoletana.\nNel 1776 Tanucci segn\u00f2 il suo ultimo successo, rendendosi promotore dell'abolizione di un simbolico atto di vassallaggio, l'omaggio della chinea, che rendeva formalmente il regno di Napoli uno Stato tributario del pontefice di Roma. Nel 1777 il ministro fu sostituito dal siciliano Marchese della Sambuca, uomo pi\u00f9 gradito a Maria Carolina, che proprio Tanucci aveva portato a Napoli. Quanto a Ferdinando, il 14 luglio 1796 dichiarava soppresso il ducato di Sora, insieme allo Stato dei Presidi le ultime tracce delle signorie rinascimentali in Italia, e disponeva il compenso da versare al duca Antonio II Boncompagni. Si impegn\u00f2 inoltre personalmente nella politica di riforma territoriale inaugurata da suo padre: in Terra di Lavoro dispose la costruzione della colonia industriale di San Leucio (1789), interessante esperimento di legislazione sociale e di sviluppo manifatturiero.\nNel 1778 arriv\u00f2 a Napoli John Acton, uomo della marina militare del Granducato di Toscana, che la regina Maria Carolina aveva strappato al fratello Leopoldo. I reali di Napoli e Sicilia dovevano rivedere gli accordi con stati terzi in fatto di pesca, di navigazione mercantile e bellica, eliminare gli istituti aragonesi.\nNel 1783 si venne a sapere che il primo ministro Marchese della Sambuca aveva lucrato sul tesoro in tutti i modi possibili, per esempio ricomprandosi a poco prezzo tutti i possedimenti espropriati ai gesuiti di Palermo. Nonostante ci\u00f2 il suo governo si protrasse fino al 1784, quando si scopr\u00ec che fu uno dei tanti che mise in giro la notizia che John Acton e Maria Carolina fossero amanti. Non si \u00e8 mai saputo se ci\u00f2 fosse vero, fatto sta che Maria Carolina convinse Ferdinando che invece era falso. Divenne primo ministro il settantunenne marchese Domenico Caracciolo, gi\u00e0 vicer\u00e9 di Sicilia, mentre John Acton divenne Consigliere reale. Lo stesso Acton succeder\u00e0 a Caracciolo il 16 luglio 1789, giorno della sua morte.\nUno strumento utile, fonte di un gran numero di dati \u00e8 il Notiziario di Corte Notiziario di Citt\u00e0, edito nel 1789.\nNel 1793 sar\u00e0 fondata la Societ\u00e0 Patriottica Napoletana di ispirazione giacobina, che verr\u00e0 smantellata l'anno seguente con la condanna a morte di 8 affiliati.\nTutti questi avvenimenti prepararono il terreno alla Repubblica Napoletana del 1799. Infatti Maria Carolina, che nei primi anni di regno si era mostrata sensibile alle istanze di rinnovamento e moderatamente favorevole alla promozione delle libert\u00e0 individuali, comp\u00ec una brusca inversione di rotta dopo la Rivoluzione francese, che sfoci\u00f2 in aperta repressione, alla notizia della decapitazione dei regnanti francesi e di converso si espresse nel sostegno napoletano alla presenza militare britannica nel mar Mediterraneo. Le misure repressive portarono ad un'insanabile frattura tra la monarchia e la classe intellettuale; le pene colpirono non solo i democratici, ma anche riformisti di sicura fede monarchica, che cos\u00ec non esitarono ad abbracciare la causa repubblicana nel 1799. L'avanzata delle truppe francesi in Italia cominci\u00f2 con la campagna del generale Napoleone Bonaparte, nel 1796. Nel 1798 le navi francesi presero Malta; in precedenza, nel gennaio 1798, i francesi avevano occupato anche Roma. la decisione di Maria Carolina, sostenuta dall'ammiraglio britannico Horatio Nelson e dall'ambasciatore William Hamilton, di aderire alla seconda coalizione antifrancese e di autorizzare l'intervento militare delle truppe napoletane nello Stato Pontificio si concluse con una catastrofe. L'esercito napoletano, capitanato dal generale austriaco Karl Mack e costituito da circa 116.000 uomini, dopo aver inizialmente raggiunto Roma, sub\u00ec una serie di pesanti sconfitte e si disgreg\u00f2 nella ritirata. Il Regno fu aperto cos\u00ec all'invasione della francese Armata di Napoli del generale Jean \u00c9tienne Championnet.\nLa Repubblica napoletana e la riconquista borbonica.\nIl 22 dicembre 1798 il re Ferdinando IV fugg\u00ec a Palermo, lasciando il governo al marchese di Laino Francesco Pignatelli, col titolo di \"vicario generale\", e a Napoli la sola debole resistenza popolare dei \"lazzari\" contro i militari d'oltralpe. Dalle rivolte popolari, che intanto si erano estese fino all'Abruzzo, il Pignatelli per\u00f2 non raccolse una resistenza organizzata, e l'11 gennaio 1799 firm\u00f2 l'armistizio di Sparanise, dopo che i francesi ebbero occupato Capua.\nTredici giorni dopo, il 22 gennaio 1799 a Napoli, i cosiddetti \"patriotti napoletani\" proclamarono la nascita di un nuovo Stato, la Repubblica Napoletana, anticipando il progetto francese d'istituire nel Mezzogiorno napoletano un governo d'occupazione. Il comandante francese Jean \u00c9tienne Championnet entrato nella capitale approv\u00f2 le istituzioni dei patriotti e riconobbe il farmacista Carlo Lauberg capo della repubblica. Il Lauberg quindi, forte del sostegno francese, in questi anni fond\u00f2 insieme a Eleonora Pimentel Fonseca il \"Monitore Napoletano\", celebre giornale di propaganda rivoluzionaria e repubblicana.\nIl nuovo governo inoltre partecipava direttamente all'esperienza rivoluzionaria francese inviando al direttorio di Parigi la propria rappresentanza, detta \"deputazione napoletana\", e tent\u00f2 subito delle innovazioni come l'eversione della feudalit\u00e0, il progetto giansenista di creare una chiesa nazionale indipendente dal vescovo di Roma e il progetto costituzionale della Repubblica realizzato da Mario Pagano che, nonostante rimase inapplicato, \u00e8 considerato un importante documento che anticip\u00f2 le basi del moderno ordinamento italiano, in particolare quello giudiziario.\nGi\u00e0 il 23 gennaio 1799 furono emanate le \"Istruzioni generali del Governo provvisorio della Repubblica Napoletana ai Patriotti\", una sorta di primo programma di governo. I progetti politici per\u00f2 non riuscirono a trovare pratica attuazione nei soli cinque mesi di vita della Repubblica; il 13 giugno 1799 infatti l'armata popolare sanfedista organizzata attorno al cardinale Fabrizio Ruffo riconquist\u00f2 il Mezzogiorno, restituendo i territori del regno alla monarchia borbonica esule a Palermo. Dopo la riconquista borbonica, la sede della corte ufficialmente rest\u00f2 in Sicilia, ma gi\u00e0 nell'estate del 1799 a Napoli furono istituiti degli organi amministrativi quali la Giunta di Governo, la Giunta di Stato e la Giunta Ecclesiastica; la Segreteria degli Affari Esteri era affidata all'Acton che ne gestiva le cariche ancora da Palermo. Nei mesi seguenti una giunta nominata da Ferdinando I cominci\u00f2 i processi contro i repubblicani. 124 filogiacobini, tra cui Pagano, Cristoforo Grossi, la Fonseca, Pasquale Baffi, Domenico Cirillo, Giuseppe Leonardo Albanese, Ignazio Ciaia, Nicola Palomba, Luisa Sanfelice e Michele Granata, furono condannati a morte.\nLa reazione regia e la prima restaurazione.\nSul finire dell'estate del 1799 gli ex giacobini catturati e imprigionati erano 1396. Il governo di Napoli era stato affidato intanto da Ferdinando IV al cardinale Fabrizio Ruffo, eletto con l'occasione \"luogotenente e capitano generale del Regno di Sicilia citeriore\", con un titolo che anticip\u00f2 ufficiosamente la futura denominazione di Regno delle Due Sicilie che prima Murat e, dopo il congresso di Vienna, Ferdinando IV, utilizzarono per designare il regno. La monarchia restaurata, in cerca del sostegno incondizionato del clero, vistasi minacciata dalle innovazioni giuridiche e amministrative che in parte gli stessi Borbone avevano portato a Napoli gi\u00e0 dal XVIII secolo, fu caratterizzata da una svolta oscurantista: mise subito in pratica i propri disegni politici anche con l'eliminazione fisica dei principali esponenti repubblicani e con l'ostracismo verso chi aveva guadagnato celebrit\u00e0 durante la repubblica. Allo stesso tempo, per ricondurre entro la nuova politica conservatrice anche i sacerdoti e i monaci che, su posizioni pi\u00f9 o meno gianseniste, avevano precedentemente aderito alla rivoluzione, il nuovo governo incaric\u00f2, con dispacci e lettere ufficiali, direttamente i vescovi di controllare tutti gli istituti religiosi delle rispettive diocesi affinch\u00e9 ovunque fosse rispettata l'ortodossia tridentina. Re Ferdinando si rifugi\u00f2 a Palermo restando re di Sicilia.\nIl 27 settembre 1799 l'esercito napoletano conquist\u00f2 Roma mettendo fine all'esperienza repubblicana rivoluzionaria anche nello Stato Pontificio, reinsediandovi quindi il principato del Papa. Nel 1801 gli interventi militari napoletani, nel tentativo di raggiungere la Repubblica Cisalpina, si spinsero fino a Siena, dove si scontrarono senza successo con le truppe d'occupazione francesi di Gioacchino Murat. Alla sconfitta delle truppe borboniche segu\u00ec l'armistizio di Foligno, il 18 febbraio 1801, e in seguito la pace di Firenze tra i sovrani di Napoli e Napoleone; in questi anni furono varati anche una serie di indulti che permisero a molti giacobini napoletani di uscire dalle carceri. Con la pace di Amiens invece, stipulata dalle potenze europee nel 1802, il Mezzogiorno fu provvisoriamente liberato dalle truppe francesi, inglesi e russe, e la corte borbonica da Palermo torn\u00f2 ad insediarsi ufficialmente a Napoli. Due anni pi\u00f9 tardi furono riaperte le porte del regno ai gesuiti, mentre gi\u00e0 dal 1805 i francesi tornarono ad occupare il regno, stanziando in Puglia un presidio militare.\nIl periodo napoleonico.\nGiuseppe Bonaparte.\nIl successivo quinquennio vide il Regno seguire una politica altalenante nei confronti della Francia napoleonica che, per quanto ormai egemone sul continente, rimase sostanzialmente sulla difensiva sui mari: questa situazione non consent\u00ec al Regno napoletano, strategicamente posizionato nel Mediterraneo, di mantenere una stretta neutralit\u00e0 nel conflitto a tutto campo fra francesi e inglesi, i quali a loro volta minacciavano di invadere e conquistare la Sicilia.\nDopo la vittoria di Austerlitz del 2 dicembre 1805, Napoleone Bonaparte regol\u00f2 definitivamente i conti con Napoli: promosse l'occupazione del napoletano, condotta con successo dal Gouvion-Saint Cyr e dal Reynier, e dichiar\u00f2 quindi decaduta la dinastia borbonica, che l'11 aprile dello stesso anno era entrata nella terza coalizione antifrancese, palesemente ostile a Napoleone. Ferdinando con la sua corte se ne torn\u00f2 a Palermo, sotto la protezione inglese. L'imperatore dei francesi nomin\u00f2 quindi il fratello Giuseppe \"Re di Napoli\". Intanto nelle province del Mezzogiorno (soprattutto in Basilicata e Calabria) torn\u00f2 ad organizzarsi la resistenza antinapoleonica: fra i vari capitani degli insorti filoborbonici (tra cui vi erano sia militari di professione che banditi comuni) si distinsero, in Calabria e Terra di Lavoro, il brigante di Itri Michele Pezza, detto \"Fra Diavolo\", e in Basilicata il colonnello Alessandro Mandarini di Maratea. La repressione del moto antifrancese fu affidata, principalmente, ai generali Andr\u00e9 Massena e Jean Maximilien Lamarque i quali riuscirono a frenare la ribellione, anche se con espedienti estremamente crudeli, come accadde ad esempio nel cosiddetto massacro di Lauria, perpetrato dai soldati di Massena.\nSotto un'amministrazione prevalentemente straniera, composta dal c\u00f2rso Cristoforo Saliceti, Andrea Miot e Pier Luigi Roederer, furono tentate, ancora una volta, e finalmente per buona parte attuate, riforme radicali quali l'eversione della feudalit\u00e0 e la soppressione degli ordini regolari; in pi\u00f9 furono istituiti l'imposta fondiaria e un nuovo catasto onciario.\nLa lotta alla feudalit\u00e0 fu efficace anche grazie al contributo di Giuseppe Zurlo e dei giuristi componenti l'apposita Commissione, che, presieduta da Davide Winspeare (gi\u00e0 al servizio dei Borboni in veste di mediatore fra la corte di Palermo e le truppe francesi nel Mezzogiorno), ebbe l'incarico di dirimere le controversie tra municipi e baroni, e alla fine riusc\u00ec a produrre un taglio netto col passato e dunque la nascita della propriet\u00e0 borghese anche nel Regno di Napoli, sostenuta poi dallo stesso Gioacchino Murat. A fianco di una serie di riforme che coinvolsero anche il sistema tributario e giuridico, il nuovo governo istitu\u00ec il primo sistema di province, distretti e circondari del regno, ad organizzazione civile, con a capo rispettivamente un intendente, un sottintendente e un governatore, poi giudice di pace. Le nuove province erano Abruzzo Ultra I, Abruzzo Ultra II, Abruzzo Citra, Molise (con capoluogo Campobasso), Capitanata (con capoluogo Foggia), Terra di Bari, Terra d'Otranto, Basilicata, Calabria Citra, Calabria Ultra, Principato Citra, Principato Ultra, Terra di Lavoro (con capoluogo Capua), Napoli.. Infine l'alienazione dei beni dei monasteri e dei feudatari attir\u00f2 a Napoli un cospicuo numero di investitori francesi, gli unici in grado, insieme ai vecchi nobili locali, di disporre dei capitali necessari per acquistare terreni e beni immobili. Sull'esempio della Legion d'onore in Francia, Giuseppe Bonaparte istitu\u00ec a Napoli l'Ordine Reale delle Due Sicilie per conferire riconoscimenti ai meriti delle nuove personalit\u00e0 che si distinguevano nello Stato riformato.\nGioacchino Murat.\nA Giuseppe Bonaparte, nel 1808 destinato a regnare sulla Spagna, succedette Gioacchino Murat, che fu incoronato da Napoleone il 1\u00ba agosto dello stesso anno, col nome di Gioacchino Napoleone, \"re delle Due Sicilie\", \"par la grace de Dieu et par la Constitution de l'Etat\", in ottemperanza allo Statuto di Baiona che fu concesso al regno di Napoli da Giuseppe Bonaparte. Il nuovo sovrano cattur\u00f2 immediatamente la benevolenza dei cittadini liberando Capri dall'occupazione inglese, risalente al 1805.\nAggreg\u00f2 poi il distretto di Larino alla provincia di Molise. Fond\u00f2, con decreto del 18 novembre 1808, il \"Corpo degli ingegneri di Ponti e Strade\" e avvi\u00f2 opere pubbliche di rilievo non solo a Napoli (il ponte della Sanit\u00e0, via Posillipo, nuovi scavi ad Ercolano, il Campo di Marte), ma anche nel resto del Regno: l'illuminazione pubblica a Reggio di Calabria, il progetto del Borgo Nuovo di Bari, l'istituzione dell'ospedale San Carlo di Potenza, Guarnigioni dislocate nel Distretto di Lagonegro con monumenti e illuminazioni pubbliche, pi\u00f9 l'ammodernamento della viabilit\u00e0 nelle montagne d'Abruzzo. Fu promotore del \"Codice Napoleone\", entrato in vigore nel regno il 1\u00ba gennaio 1809, un nuovo sistema legislativo civile che, fra le altre cose, consentiva per la prima volta in Italia il divorzio e il matrimonio civile: il codice suscit\u00f2 subito polemiche nel clero pi\u00f9 conservatore, che vedeva sottratto alle parrocchie il privilegio della gestione delle politiche familiari, risalente al 1560. Nel 1812, grazie alle politiche del Murat, fu impiantata la prima cartiera del regno a sistema di produzione moderno presso Isola del Liri, nell'edificio del soppresso convento dei carmelitani, ad opera dell'industriale francese Carlo Antonio Beranger.\nNel 1808, il sovrano incaric\u00f2 il generale Charles Antoine Manh\u00e8s di soffocare la recrudescenza del brigantaggio nel Regno, distinguendosi con metodi talmente feroci da essere soprannominato \"Lo Sterminatore\" dai calabresi. Dopo aver domato con poche difficolt\u00e0 le rivolte nel Cilento e negli Abruzzi, Manh\u00e8s pose il suo quartier generale a Potenza, proseguendo con successo l'attivit\u00e0 repressiva nelle restanti zone meridionali, soprattutto in Basilicata e Calabria, province pi\u00f9 vicine alla Sicilia, da cui i briganti ricevevano sostegno dalla corte borbonica in esilio.\nNell'estate del 1810 Murat tent\u00f2 uno sbarco in Sicilia per riunire politicamente l'isola al continente; giunse a Scilla il 3 giugno dello stesso anno e vi rest\u00f2 sino al 5 luglio, quando fu completato un grande accampamento presso Piale, frazione di Villa San Giovanni, dove il re si stabil\u00ec con la corte, i ministri e le pi\u00f9 alte cariche civili e militari. Il 26 settembre poi, constatando impresa difficile la conquista della Sicilia, Murat dismise l'accampamento di Piale e ripart\u00ec per la capitale.\nGrazie allo statuto di Baiona, la costituzione con cui Murat era stato proclamato da Napoleone re delle due Sicilie, il nuovo sovrano si considerava svincolato dal vassallaggio nei confronti dell'antica gerarchia francese, rappresentata a Napoli da molti funzionari nominati da Giuseppe Bonaparte, e forte di questa linea politica, trov\u00f2 maggior sostegno nei cittadini napoletani, che videro pure di buon occhio la partecipazione del Murat a diverse cerimonie religiose e la concessione regia di alcuni titoli dell'Ordine Reale delle Due Sicilie a vescovi e sacerdoti cattolici. Re Gioacchino prese parte fino al 1813 alle campagne napoleoniche ma la crisi politica del Bonaparte non fu un ostacolo alla sua politica internazionale. Cerc\u00f2 fino al congresso di Vienna il sostegno delle potenze europee, schierando le truppe napoletane anche contro la Francia ed il Regno napoleonico d'Italia, sostenendo invece l'esercito austriaco che scendeva a sud per la conquista della Val Padana: con l'occasione occup\u00f2 le Marche, l'Umbria e l'Emilia-Romagna fino a Modena e Reggio Emilia, bene accolto dalle popolazioni locali.\nConserv\u00f2 pi\u00f9 a lungo la corona, ma non si liber\u00f2 dell'ostilit\u00e0 britannica e della nuova Francia di Luigi XVIII, inimicizie che impedirono l'invito di una delegazione napoletana al Congresso, e cos\u00ec ogni sanzione alla occupazione napoletana di Umbria, Marche e Legazioni, risalenti alla campagna del 1814.\nTale incertezza politica spinse il re ad una mossa azzardata: prese contatto con Napoleone all'isola d'Elba e si accord\u00f2 con l'imperatore in esilio, in vista del tentativo dei Cento giorni. Murat diede inizio alla guerra austro-napoletana, attaccando gli stati alleati dell'Impero austriaco; a seguito di questa seconda svolta militare, Murat lanci\u00f2 il famoso \"Proclama di Rimini\", un appello all'unione dei popoli italiani, convenzionalmente considerato l'inizio del Risorgimento. La campagna unitaria per\u00f2 naufrag\u00f2 il 4 maggio 1815, quando gli austriaci lo sconfissero nella battaglia di Tolentino: col trattato di Casalanza infine, firmato presso Capua il 20 maggio 1815 dai generali austriaci e murattiani, il regno di Napoli tornava alla corona borbonica. L'epopea murattiana termin\u00f2 con l'ultima spedizione navale che il generale tent\u00f2 dalla Corsica verso Napoli, dirottata poi verso la Calabria dove, a Pizzo Calabro, Murat fu catturato e fucilato sul posto.\nLa Restaurazione e il Regno delle Due Sicilie.\nDopo la Restaurazione, col ritorno dei Borboni sul trono di Napoli nel giugno 1815, Ferdinando fuse i due regni di Napoli e di Sicilia nel dicembre 1816 in un'unica entit\u00e0 statuale, il regno delle Due Sicilie, che sarebbe durato fino al febbraio 1861, quando, in seguito alla spedizione dei mille e all'intervento militare del Piemonte, le Due Sicilie furono annesse al nascente Regno d'Italia. Il nuovo regno conserv\u00f2 il sistema amministrativo napoleonico, secondo una linea di governo adottata da tutti gli stati restaurati, in cui si iscrisse, a Napoli, il programma politico borbonico, fortemente conservatore. Il \"ministero di Polizia\" fu affidato ad Antonio Capece Minutolo, Principe di Canosa, mentre quello \"delle Finanze\" a Luigi de' Medici di Ottajano, appartenente al ramo mediceo dei Principi di Ottajano, e quello \"di Giustizia\" e \"degli Affari Ecclesiastici\" a Donato Tommasi, principali sostenitori della restaurazione cattolica napoletana.\nPer la prima volta, inoltre, il re, che aveva assunto il titolo di Ferdinando I delle Due Sicilie, si mostr\u00f2 disponibile ad accordi politici con la Santa Sede, fino a promuovere il concordato di Terracina, del 16 febbraio 1818, per cui venivano definitivamente aboliti i privilegi fiscali e giuridici del clero nel napoletano, rafforzandone per\u00f2 i diritti patrimoniali e incrementandone i beni. Lo Stato fu caratterizzato da una politica fortemente confessionale, sostenendo le missioni popolari dei passionisti e dei gesuiti e i collegi dei barnabiti, di formazione anti-regalista, e per la prima volta adottando la religione nazionale come pretesto per sedare le rivolte popolari (moti del '21).\nCompendio.\nGeografia.\nDalla sua formazione fino all'unit\u00e0 d'Italia il territorio occupato dal regno di Napoli rimase compreso pressappoco sempre entro gli stessi confini e l'unit\u00e0 territoriale fu solo debolmente minacciata dal feudalesimo (Principato di Taranto, Ducato di Sora, Ducato di Bari) e dalle incursioni dei corsari barbareschi. Occupava grossomodo tutta la parte della penisola italiana che oggi \u00e8 conosciuta come Mezzogiorno, dai fiumi Tronto e Liri, dai monti Simbruini a nord, fino al capo d'Otranto e al capo Spartivento. La lunga catena appenninica che vi si sviluppa era tradizionalmente divisa in \"Appennino abruzzese\" ai confini con lo Stato Pontificio, \"Appennino napoletano\" dal Molise al Pollino e \"Appennino calabrese\" dalla Sila all'Aspromonte. Fra i fiumi maggiori, il Garigliano e il Volturno: gli unici navigabili.\nAppartenevano al regno le isole dell'arcipelago campano, le isole ponziane e Tremiti, lo Stato dei Presidi. Lo Stato era diviso in giustizierati o province, con a capo un giustiziere, attorno a cui ruotava un sistema di funzionari che lo aiutavano nell'amministrazione della giustizia e nelle riscossioni delle entrate tributarie. Ogni citt\u00e0 capoluogo dei giustizierati ospitava un tribunale, un presidio militare e una zecca (non sempre attiva).\nSuddivisione amministrativa.\nSegue l'elenco delle dodici province storiche del Regno di Napoli.\nMonetazione.\nIl regno di Napoli eredit\u00f2 in parte la monetazione dell'antico regno di Sicilia svevo-normanno. Il tar\u00ec fu la moneta pi\u00f9 antica e nel regno perdur\u00f2 fino all'et\u00e0 moderna. Nel 1287 il Carlo I d'Angi\u00f2 decret\u00f2 la nascita di un nuovo soldo, il \"carlino\", coniato in oro puro e argento. Carlo II d'Angi\u00f2 riform\u00f2 nuovamente il carlino d'argento aumentandone il peso: la nuova moneta fu volgarmente nota come \"gigliato\", dal giglio araldico della casa angioina che vi era raffigurato. Fino ad Alfonso d'Aragona (a cui si devono i ducati in oro detti \"Alfonsini\") non furono pi\u00f9 emessi con\u00ee aurei, salvo che per alcune serie di fiorini e bolognini sotto il regno di Giovanna I di Napoli. Durante la dominazione spagnola furono coniati i primi scudi, nonch\u00e9 ancora tar\u00ec, carlini e ducati. Nel 1684 Carlo II dispose la coniazione delle prime piastre. Tutto il complesso sistema monetario fu conservato poi dai Borbone e durante il periodo napoleonico, quando furono introdotti anche il franco e la lira.\nEconomia.\nIl regno conobbe grazie a questo suo respiro internazionale varie relazioni mercantili che successivamente consentirono durante il periodo aragonese una nuova sensibile crescita economica. In particolare i commerci fiorirono con la penisola iberica, con l'Adriatico, col Mar del Nord ed il Baltico . Gaeta, Napoli, Reggio Calabria e i porti della Puglia furono i pi\u00f9 importanti sbocchi commerciali del regno, che mettevano in comunicazione le province interne con l'Aragona, la Francia, e, tramite Bari, Trani, Brindisi e Taranto, con l'oriente, la Terra Santa e i territori di Venezia. Fu cos\u00ec inoltre che la Puglia divenne un importante centro di approvvigionamento per i mercati europei di prodotti tipicamente mediterranei come olio e vino, mentre in Calabria, a Reggio, poteva sopravvivere il mercato e la coltura della seta, introdotta in epoca bizantina.\nDall'et\u00e0 aragonese la pastorizia divenne un'altra delle risorse fondamentali del regno: tra Abruzzo e Capitanata la produzione della lana grezza destinata ai mercati fiorentini, del merletto e, in Molise, l'artigianato legato alla lavorazione del ferro (coltelli, campane), divennero fino al principio dell'et\u00e0 moderna le pi\u00f9 importanti industrie inserite nelle esigenze dei mercati europei. Con lo sviluppo dell'industrializzazione il regno di Napoli fu coinvolto nei processi di modernizzazione dei sistemi di produzione e scambio commerciale: si ricorda lo sviluppo dell'industria della carta a Sora e Venafro (Terra di Lavoro), della seta a Caserta e Reggio Calabria, del tessile a San Leucio, Salerno, Pagani e Sarno, della siderurgia a Mongiana, Ferdinandea e Razzona di Cardinale in Calabria, metalmeccanico nel bacino di Napoli, cantieristico a Napoli e Castellammare di Stabia, della lavorazione del corallo a Torre del Greco, del sapone a Castellammare di Stabia, Marciano e Pozzuoli.\nNonostante le difficili condizioni storiche, che a volte causarono l'esclusione del regno di Napoli dalle principali direttrici dello sviluppo economico, il porto della capitale e la stessa citt\u00e0 di Napoli, occupando una posizione strategica e centrale nel Mediterraneo, furono per secoli tra i pi\u00f9 vivi e attivi centri economici europei, tanto da attirare mercanti e banchieri da tutte le principali citt\u00e0 europee. Il commercio si svilupp\u00f2 anche contro le ostilit\u00e0 dei turchi che con le loro incursioni erano un pesante inibitore dell'economia navale e del commercio marittimo, fattore questo che rese necessario un rafforzamento della Marina militare e mercantile in epoca borbonica.\nReligione.\nUna di costumi, religioni, fedi e dottrine diverse che altrove erano in guerra, fu invece possibile nei territori del regno di Napoli, grazie alla posizione centrale che occupa il Mezzogiorno nel Mediterraneo. Dall'inizio del dominio angioino si impose a Napoli il cattolicesimo come religione di Stato e dei sovrani, e la chiesa cattolica trov\u00f2 il consenso della maggior parte della popolazione. Alla nascita del regno diverse guerre comportarono la sconfitta e la conseguente interdizione delle altre confessioni religiose a cui aderivano minoranze e coloni stranieri: ebraismo, islam e chiesa ortodossa. In Calabria e in Puglia fino al concilio di Trento e alla controriforma sopravvisse l'uso del rito greco e del Credo Niceno (simbolo recitato senza \"filioque\"). La riconversione di molte delle diocesi greche alla tradizione latina inizialmente fu affidata ai benedettini e ai cistercensi che si sostituirono gradatamente con le loro missioni ai monasteri basiliani, poi fu incoraggiata e ufficializzata da una serie di disposizioni che seguirono il concilio di Trento.\nUn'altra importante minoranza religiosa era costituita dalle comunit\u00e0 ebraiche: diffuse nei principali porti della Calabria, della Puglia, e in alcune citt\u00e0 della Terra di Lavoro e della costa campana, furono espulse dal regno nel 1542 e riammesse poi, con tutti i diritti di cittadinanza, solo sotto il governo di Carlo di Borbone, circa due secoli pi\u00f9 tardi.\nIl controllo dottrinale cattolico fu esercitato prevalentemente nelle gerarchie nobiliari e nella giurisprudenza e determin\u00f2 d'altra parte lo sviluppo di filosofie e etiche eversive nei riguardi della Chiesa di Roma, laiche e spesso anticurialiste: queste dottrine nacquero su basi atomistiche e gassendiane ed ebbero diffusione dal XVII secolo (filosofie portate a Napoli da Tommaso Cornelio) e confluirono poi in una forma fortemente locale di giansenismo nel XVIII secolo.\nParticolarmente diffuso fra la popolazione di tutto il regno era il culto dei santi e dei martiri, invocati spesso come protettori, taumaturghi e guaritori, nonch\u00e9 la devozione alla Vergine Maria (Concezione, Annunciazione, del Pozzo, Assunzione). D'altra parte nei territori del regno sono sorti centri di vocazione, di ecumenismo, e ordini monastici nuovi quali i teatini, i redentoristi e i celestini.\nLingue.\nNel regno di Napoli rimase ben poco della fioritura culturale che Federico II incentiv\u00f2 a Palermo, dando, con l'esperienza della lingua siciliana, dignit\u00e0 letteraria ai dialetti siciliani e calabresi e contribuendo, sia direttamente, sia attraverso i poeti siculo-toscani, celebrati da Dante, all'arricchimento della lingua e letteratura toscane del tempo, basi dell'italiano contemporaneo.\nCon l'avvento del regno angioino si prosegue il processo di latinizzazione gi\u00e0 avviato con successo dai normanni in Calabria e quello di progressiva marginalizzazione delle minoranze linguistiche del Mezzogiorno mediante politiche centraliste e l'uso del latino che si sostitu\u00ec ovunque al greco (che per\u00f2 sopravvisse nelle liturgie di alcune diocesi calabre fino agli inizi del XVI secolo). In et\u00e0 angioina se, sotto il profilo giuridico, amministrativo e dell'insegnamento la lingua egemone fu il latino, e sotto quello veicolare il napoletano, a corte, almeno inizialmente, la lingua pi\u00f9 formalmente prestigiosa fu il francese.\nGi\u00e0 all'epoca di re Roberto (1309-1343) e della regina Giovanna I (1343-1381) si assiste tuttavia a un aumento della presenza mercantile dei fiorentini, che, con l'ascesa al potere di Niccol\u00f2 Acciaiuoli (divenuto Gran Siniscalco nel 1348) giocheranno un ruolo politico e culturale di primo piano nel regno. \u00c8 di questo periodo, infatti, la circolazione della letteratura in lingua toscana e \u00abi due volgari, napoletano e fiorentino, si troveranno a stretto contatto, non solo nell'ambiente variegato della corte, ma forse, ancor di pi\u00f9, nel settore delle attivit\u00e0 commerciali\u00bb.\nNei primi decenni del Quattrocento, ancora in epoca angioina, la familiarit\u00e0 di parte del clero meridionale col greco, soprattutto in Calabria, unitamente all'arrivo di rifugiati di lingua greca che abbandonavano i Balcani caduti in gran parte sotto il dominio ottomano, favorirono una ripresa degli studi umanistici in tale lingua, oltre a quelli che gi\u00e0 da tempo erano stati avviati in latino, sia nel Regno di Napoli che nel resto d'Italia.\nNel 1442 Alfonso V d'Aragona si impossess\u00f2 del regno attorniandosi di una schiera di burocrati e funzionari catalani, aragonesi e castigliani, la maggior parte dei quali per\u00f2, alla sua morte, lasci\u00f2 Napoli. Alfonso, nato ed educato in Castiglia e appartenente a una famiglia di lingua e cultura castigliana, i Trast\u00e1mara, riusc\u00ec a dare vita a una corte trilingue che ebbe nel latino (principale lingua della cancelleria), nel napoletano (principale lingua dell'amministrazione pubblica e degli affari interni al regno, alternandosi in specifici settori col toscano) e nel castigliano (lingua burocratica di corte e dei letterati iberici pi\u00f9 vicini al sovrano, occasionalmente in alternanza col catalano), i propri punti di riferimento letterari ed amministrativi.\nUn progressivo e maggiore avvicinamento all'italiano (che allora veniva ancora denominato toscano o volgare) ebbe luogo con l'ascesa al trono di Ferrante (1458), figlio naturale di Alfonso il Magnanimo, e grande estimatore di tale lingua, venendo da allora sempre pi\u00f9 utilizzato a corte anche perch\u00e9 in quest'ultima e nella burocrazia entrarono sempre pi\u00f9 numerosi, per volere dello stesso sovrano, molti naturali del regno. Fino al 1458, l'uso generalizzato dell'italiano era limitato alla redazione di una parte di quei documenti che dovevano avere una circolazione pubblica (convocazioni dei nobili del regno, concessioni di statuti alle universit\u00e0, ecc.), settore nel quale prevaleva ancora il napoletano e, insieme al latino e al catalano, nella corrispondenza commerciale (cedole, pagamenti dalla Tesoreria all'esercito e alla corte, ecc.).\nCon Ferrante I al potere il volgare toscano divenne ufficialmente una delle lingue di corte nonch\u00e9 principale lingua letteraria del regno insieme al latino (basti pensare al gruppo dei poeti \u201cpetrarcheschi\u201d, come Pietro Jacopo de Jennaro, Giovanni Aloisio, ecc.), andando gradualmente a sostituire (e a partire dalla met\u00e0 del XVI secolo in maniera definitiva) il napoletano nel settore amministrativo e tale rimase durante il resto del periodo aragonese. Il catalano, all'epoca, fu, come abbiamo visto, usato negli affari e nelle transazioni commerciali con l'italiano e il latino, ma non divenne mai n\u00e9 lingua di corte n\u00e9 lingua amministrativa. Il suo uso scritto nella corrispondenza commerciale \u00e8 testimoniato fino al 1488. Ci\u00f2 nonostante in catalano venne composto, a cavallo fra Quattrocento e Cinquecento, un noto canzoniere che ebbe come modello Petrarca, Dante e i classici, pubblicato nel 1506 e nel 1509 (II edizione, ampliata). Il suo autore fu il barcellonese Benet Garreth, meglio conosciuto come Chariteo, alto funzionario pubblico e membro dell'Accademia Alfonsina.\nIl primo decennio del Cinquecento riveste un'eccezionale importanza per la storia linguistica del regno di Napoli: la pubblicazione di un prosimetro di carattere pastorale in lingua italiana, l\"Arcadia\", composto in massima sul finire del Quattrocento dal poeta Jacopo Sannazzaro, la pi\u00f9 influente personalit\u00e0 letteraria del Regno insieme a Giovanni Pontano, che per\u00f2 rimase fedele al latino fino alla morte (1503). L\"Arcadia\" fu allo stesso tempo il primo capolavoro del genere pastorale e il primo capolavoro in lingua italiana scritto da un nativo del Regno di Napoli. La pubblicazione, per le note vicende politiche del regno (che videro il tramonto della casa di Aragona e l'occupazione dello Stato da parte delle truppe francesi, con l'abbandono di Napoli da parte di Sannazzaro che volle restare al fianco del proprio re, accompagnandolo volontariamente nell'esilio), non pot\u00e9 aver luogo prima del 1504, anche se alcuni manoscritti del testo iniziarono a circolare fin dall'ultimo decennio del Quattrocento.\nGrazie all\"Arcadia\" ebbe luogo l'italianizzazione (o toscanizzazione, come si diceva ancora all'epoca) non solo di generi poetici diversi dalla lirica d'amore ma anche della prosa. Il successo straordinario di questo capolavoro, in Italia e al di fuori di essa, fu infatti all'origine, gi\u00e0 in epoca vicereale spagnola, di una lunga serie di edizioni che non si arrest\u00f2 neppure alla morte di Sannazzaro, sopravvenuta nel 1530. Anzi, sar\u00e0 proprio a partire da quell'anno \u00ab[\u2026] che si diffonde una vera e propria moda del volgare e il nome di Sannazzaro, soprattutto a Napoli, viene abbinato con quello di Bembo\u00bb. Come ha sottolineato De Mauro \u00ab[\u2026] i letterati napoletani\u2026 dai tempi del Sannazzaro accettarono di buon grado la supremazia del fiorentino, una supremazia che si tramand\u00f2 di generazione in generazione dal tardo Cinquecento al Settecento\u00bb.\nLa supremazia dell'italiano come principale lingua scritta, letteraria e amministrativa del regno di Napoli, prima insieme al latino, poi da sola, si consolid\u00f2 ulteriormente e definitivamente in epoca vicereale. Nel XVII secolo, se si prende come parametro il numero di libri pubblicati in quella centuria e conservati nella pi\u00f9 importante biblioteca di Napoli (2.800 titoli) emerge come prima lingua l'italiano con 1500 titoli (53,6% del totale) seguito a una certa distanza dal latino con 1063 titoli (38,8% del totale), mentre i testi in napoletano sono 16 (meno dell'1%). Tuttavia, se le due principali lingue di cultura del tempo sono l'italiano e il latino \u00ab[\u2026] sul versante della comunicazione orale il dialetto conservava senz'altro un suo primato\u00bb, e non solo come lingua della gran maggioranza del popolo del regno (assieme ad altri idiomi locali di tipo meridionale e meridionale estremo), ma anche di un certo numero di borghesi, intellettuali e aristocratici, trovando locutori persino presso la corte borbonica durante il Regno delle Due Sicilie (1816-1861).\nIl napoletano raggiunse inoltre dignit\u00e0 letteraria prima con \"Lo cunto de li cunti\" del Basile e successivamente nella poesia (Cortese), nella musica e nella lirica, le quali potevano contare su scuole di altissimo livello. Per quanto riguarda la lingua italiana, oltre che principale lingua scritta e amministrativa, essa rest\u00f2, fino all'estinzione del regno (1816), la lingua delle grandi personalit\u00e0 letterarie, da Torquato Tasso a Basilio Puoti, passando per Giovan Battista Marino, dei grandi filosofi, come Giovan Battista Vico e di giuristi (Pietro Giannone) ed economisti, come Antonio Genovesi: quest'ultimo fu il primo tra i docenti della pi\u00f9 antica facolt\u00e0 di Economia d'Europa (aperta a Napoli per volere di Carlo di Borbone) ad impartire le proprie lezioni in italiano (l'istruzione superiore era stata infatti impartita nel regno, fino ad allora, esclusivamente in latino). Il suo esempio venne seguito da altri docenti: l'italiano divenne in tal modo non solo la lingua dell'universit\u00e0 e dei quattro conservatori della capitale (fra i pi\u00f9 prestigiosi d'Europa) ma anche, \"de facto\", l'unica lingua ufficiale dello Stato, avendo condiviso fino ad allora tale ruolo col latino. Il latino continu\u00f2 tuttavia a sopravvivere, da solo o affiancato dall'italiano, in diversi istituti di cultura diffusi nel regno, e che consistevano prevalentemente in scuole di grammatica, retorica, teologia scolastica, aristotelismo o medicina galenica."}
{"id": "2458211", "revid": "131358", "url": "https://it.wikipedia.org/wiki?curid=2458211", "title": "SG Dynamo Dresden", "text": ""}
{"id": "2458217", "revid": "599013", "url": "https://it.wikipedia.org/wiki?curid=2458217", "title": "Dino Urbani", "text": "Atleta del Circolo Scherma Fides di Livorno, fondato e guidato del grande Maestro d'armi Giuseppe Nadi, Dino Urbani ha partecipato nel 1920 ai Giochi della VII Olimpiade di Anversa conquistando due medaglie d'oro: nella gara di sciabola a squadre e in quella di spada a squadre."}
{"id": "2458218", "revid": "599013", "url": "https://it.wikipedia.org/wiki?curid=2458218", "title": "Thomas Fig", "text": "\u00c8 il fratello del giocatore Henrik Fig.\nCarriera.\nClub.\nCresciuto nel Vejle debutta con la squadra danese nella massima serie nella stagione 1996-1997 con due presenze. Viene notato dal Padova che nel 1997-1998 lo fa tesserare. Gioca all'inizio con la formazione Primavera arrivando alle finali nazionali. Gioca in Serie B nella prima stagione (26 presenze e un gol) esordendo nella partita Padova-Chievo Verona (0-1) del 18 maggio 1997. Nel 1998-1999 oltre alla retrocessione in Serie C1 subisce anche un grave infortunio alla caviglia che ne condizioner\u00e0 tutta la carriera. Dal 1998 al 2006 totalizzer\u00e0 tra Serie C1 e Serie C2 19 presenze e un gol. Dal 2003 al 2005 gioca per il Bassano (29 presenze e 5 gol). Nella stagione 2006-2007 gioca nella Piovese, compagine padovana del Campionato Nazionale Dilettanti. Dall'anno successivo scende ulteriormente di categoria unendosi al Monselice, prima nel campionato di Promozione e l'anno successivo in Eccellenza. Dalla stagione 2009-2010 \u00e8 impegnato con il Sottomarina Lido Calcio in Eccellenza. Nel luglio 2011 passa all'Adriese in Promozione. Al termine della stagione 2012-2013 di Eccellenza rimane svincolato e si ritira dal calcio giocato.\nNazionale.\nHa fatto parte anche della Nazionale Under-21 della Danimarca nel 1998."}
{"id": "2458221", "revid": "149485", "url": "https://it.wikipedia.org/wiki?curid=2458221", "title": "Tommaso Costantino", "text": ""}
{"id": "2458225", "revid": "124123", "url": "https://it.wikipedia.org/wiki?curid=2458225", "title": "Rodolfo Terlizzi", "text": "Tesserato per il Circolo Dilettanti di Scherma (oggi Circolo Scherma Firenze Raggetti), era allievo e nipote del maestro Roberto Raggetti.\nAnche suo fratello minore Umberto Terlizzi (1900-1930) fu un celebre schermidore."}
{"id": "2458226", "revid": "149485", "url": "https://it.wikipedia.org/wiki?curid=2458226", "title": "Baldo Baldi", "text": "Formatosi presso il Circolo Scherma Fides di Livorno sotto la guida del grande Maestro d'armi Giuseppe Nadi, Baldo Baldi ha fatto parte della storica spedizione italiana ai Giochi della VII Olimpiade di Anversa del 1920 durante la quale la scherma italiana fece incetta di medaglie. Baldo Baldi vinse l'oro nella sciabola e nel fioretto a squadre."}
{"id": "2458228", "revid": "599013", "url": "https://it.wikipedia.org/wiki?curid=2458228", "title": "Ernest Gevers", "text": ""}
{"id": "2458232", "revid": "599013", "url": "https://it.wikipedia.org/wiki?curid=2458232", "title": "F\u00e9lix Goblet d'Alviella", "text": ""}
{"id": "2458234", "revid": "26891", "url": "https://it.wikipedia.org/wiki?curid=2458234", "title": "Short Empire", "text": ""}
{"id": "2458236", "revid": "599013", "url": "https://it.wikipedia.org/wiki?curid=2458236", "title": "Joseph De Craecker", "text": ""}
{"id": "2458237", "revid": "214753", "url": "https://it.wikipedia.org/wiki?curid=2458237", "title": "L\u00e9on Tom", "text": "Biografia.\nHa preso parte ai Giochi olimpici di Stoccolma del 1912, di Anversa del 1920, di Parigi del 1924 e di Amsterdam del 1928. Era in grado di gareggiare in tutte le discipline della scherma.\nPartecip\u00f2 inoltre ai II Giochi olimpici invernali di gareggiando nel ruolo di frenatore e classificandosi al sesto posto nel bob a quattro.\nPalmar\u00e8s.\nIn carriera ha ottenuto i seguenti risultati:"}
{"id": "2458238", "revid": "1652635", "url": "https://it.wikipedia.org/wiki?curid=2458238", "title": "Duomo di Mortegliano", "text": "Il duomo di Mortegliano, chiesa arcipretale dedicata ai santi apostoli Pietro e Paolo, \u00e8 il principale luogo di culto della parrocchia della SS. Trinit\u00e0 di Mortegliano, in provincia ed arcidiocesi di Udine; fa parte della forania del Friuli Centrale. Esso si erge al centro dell\u2019abitato, in corrispondenza dell\u2019antica cortina.\nStoria.\nIl progetto del duomo e la demolizione della chiesa di San Paolo.\nNel centro della cortina di Mortegliano sorgevano l\u2019antica parrocchiale di San Paolo, costruita sullo scorcio del Quattrocento, il campanile e un\u2019imponente torre della quale la famiglia degli Strassoldo rivendicava la propriet\u00e0.\nIl 6 dicembre 1857 venne nominata dai capifamiglia la commissione per la fabbrica del duomo e ne venne redatto lo statuto. Nell\u2019anno seguente venne approvato un primo progetto dell\u2019ingegnere architetto Andrea Scala (1820-1892), il quale concep\u00ec una struttura a pianta ottagonale ineguale richiamante lo stile gotico; in seguito tale disegno sarebbe stato modificato pi\u00f9 volte.\nIl 29 giugno 1862 prese possesso della parrocchia don Marco Placereani. Il nuovo pievano richiese a Scala un\u2019opera ancora pi\u00f9 ampia rispetto al primo disegno proposto. Spinto dal desiderio di procedere quanto prima con i lavori, accett\u00f2 il nuovo progetto nonostante esso mancasse di alcune parti. Dal 22 marzo 1864 vennero dunque demolite la quattrocentesca chiesa di San Paolo, la torre difensiva e alcune abitazioni.\nLa benedizione della prima pietra.\nSabato 23 aprile 1864 l\u2019arcivescovo di Udine mons. Andrea Casasola benedisse la prima pietra del nuovo duomo. L\u2019incarico per la costruzione era stato affidato gi\u00e0 nell\u2019anno precedente all\u2019impresa di Girolamo D\u2019Aronco (padre di Raimondo). Tuttavia nel 1865 Placereani e la commissione fabbricaria decisero di risolvere il contratto e di affidare il lavoro a maestranze locali guidate da Angelo Bigaro.\nNel frattempo l\u2019architetto Scala aveva ideato una copertura a cupola dall\u2019aspetto eccessivamente piatto. Per sostenerne il peso vennero costruiti otto piloni angolari, completati nel 1877 con le guglie in cotto tuttora presenti. Nel frattempo si giunse fino al compimento dei muri perimetrali dell\u2019ottagono e delle cappelle laterali, ma il problema della copertura rimaneva irrisolto. Nel 1884 don Pietro Italiano, successore di Placereani, consult\u00f2 Scala per ricevere ragguagli in merito ai costi della cupola modificata; in seguito si rivolse all\u2019ingegner Giovanni Falcioni per far predisporre un progetto pi\u00f9 economico relativo a una copertura in ferro, ghisa e legno, con cupola in zinco.\nIl concorso del 1898.\nLa richiesta formulata a Falcioni ebbe come unici risultati la rottura dei rapporti con Scala e una nuova interruzione dei lavori. Soltanto il 12 luglio 1898 la Societ\u00e0 privata morteglianese per la continuazione dei lavori del Duomo, presieduta dal pievano Lodovico Giuseppe Pascutti, band\u00ec un concorso per la copertura dell\u2019edificato; i progetti avrebbero dovuto coniugare stabilit\u00e0, aspetto estetico ed economicit\u00e0. A fronte di un numero iniziale di 65 concorrenti, alla scadenza del bando, fissata per il 31 marzo 1899, vennero consegnati 12 progetti: tuttavia nessuno di essi appariva pienamente soddisfacente, in quanto intervenivano modificando quanto gi\u00e0 edificato da Scala. Furono cos\u00ec rifiutati i progetti vincitori del primo e del secondo premio (non attuabili), quello colossale dell\u2019ingegnere torinese Carlo Angelo Ceresa (perch\u00e9 prevedeva quattro pilastri interni a sostegno della cupola), come quelli del veneziano Attilio De Luigi e dell\u2019ingegner Antonio Piani. Le difficolt\u00e0 apparivano cos\u00ec insormontabili che il nuovo parroco, Luigi Placereani, era pi\u00f9 propenso ad abbattere il fabbricato esistente e a far costruire una nuova chiesa, dedicata a Sant\u2019Antonio di Padova.\nLa ripresa dei lavori per la copertura.\nUna soluzione per la copertura del duomo giunse soltanto nei primi mesi del 1906, quando una nuova commissione esecutrice affid\u00f2 al capomastro Vittorio Bigaro il compito di costruire la copertura a tenda a otto falde convergenti secondo l'idea da lui propugnata; tuttavia per la sua realizzazione furono necessarie le soluzioni tecniche e l'assunzione di responsabilit\u00e0 dell'ing. Piani. Inizi\u00f2 cos\u00ec la posa delle capriate lignee, culminata nell\u2019estate del 1907 con l\u2019edificazione del pinnacolo centrale a edicola cuspidata, costruito in legno ricoperto da lamiera zincata. I lavori di copertura dell\u2019abside e delle altre cappelle procedettero, tra incertezze e rallentamenti, fino alla fine del 1913, quando venne demolito il piccolo campanile della pieve di San Paolo.\nDon Leonardo Palese, che nel 1911 era divenuto pievano, pot\u00e9 iniziare a occuparsi anche della sistemazione dell\u2019interno. Nel dicembre del 1913 le finestre dell\u2019abside, all\u2019epoca soltanto tre, furono abbellite da vetrate rappresentanti il Redentore e i due santi patroni Pietro e Paolo . Dopo l\u2019intonacatura e la tinteggiatura delle pareti dell\u2019ottagono centrale, anche le relative trifore furono dotate di vetrate con i quattro evangelisti. Mentre non fu mai completato il soffitto del corpo centrale, vennero costruite la gradinata esterna e quella del presbiterio, che venne contestualmente pavimentato. La costruzione di un altare maggiore provvisorio fu affidata allo scultore Giovanni Rampogna (1869-1946), ma l\u2019ingresso dell\u2019Italia in guerra ne sospese l\u2019installazione. L\u2019occupazione del duomo da parte dei reparti militari danneggi\u00f2 questa e altre opere. Nel 1920 si dovette procedere con la riparazione dei danni di guerra, con la provvisoria pavimentazione del corpo centrale e delle cappelle con un getto di calcestruzzo, e con ulteriori modifiche.\nL\u2019inaugurazione e il primo dopoguerra.\nIl 27 novembre 1920 mons. Antonio Anastasio Rossi, arcivescovo di Udine, consacr\u00f2 il nuovo duomo, e restitu\u00ec alla parrocchia il titolo dei santi apostoli Pietro e Paolo. Nello stesso anno e in quelli successivi si procedette con la realizzazione di alcune importanti opere strutturali: gradinate interne, atrio e tribuna per l\u2019organo, bussola, intonacatura e pavimentazione di alcune cappelle. Mancavano inoltre alcuni arredi sacri, alcuni dei quali (battistero, acquasantiere, altari) vennero semplicemente trasportati dalla chiesa della SS. Trinit\u00e0 tra il 1921 e il 1922. Fu invece acquistato dalla ditta \u00abMascioni\u00bb un nuovo organo, inaugurato nel 1927. Tra le diverse cappelle venne decorata soltanto quella della Vergine: per essa lavor\u00f2 nel 1930 il pittore Mario Sgobaro.\nDalla fine degli anni Trenta a oggi.\nGli arcipreti Olivo Comelli (1938-1948) e Valentino Buiatti (1948-1959) si dedicarono a ulteriori lavori di completamento, come la posa della pavimentazione a partizioni geometriche centralizzate in marmo rosso di Verzegnis e paglierino di Chiampo (1942), la trasformazione in stile del soffitto del presbiterio (1942), la costruzione del pulpito (1943), il rivestimento in marmo della cappella del battistero (1944), il restauro del tetto, della cuspide e delle guglie (1949), l\u2019applicazione delle nuove vetrate (1950-51), la decorazione del presbiterio (1951-52) e delle cappelle laterali maggiori e minori (1954). Nel 1954 vennero acquistati dalla ditta Burello i candelieri in ottone, disegnati dall'arch. Domenico Rupolo.\nL\u2019acquisto dei banchi in noce \u00e8 stato completato nel 2014.\nL'esterno.\nLa mole del duomo si scorge, accanto a quella del campanile, a mano a mano che ci si avvicina al centro abitato; la sua posizione \u00e8 rilevata rispetto al piano stradale.\nIl materiale costruttivo \u00e8 in parte eterogeneo, in parte costituito da mattoni a vista.\nLa costruzione appare impostata su una pianta centrale; il corpo principale, a otto facciate, \u00e8 racchiuso da otto pilastri che terminano negli alti pinnacoli sommitali. Ogni facciata \u00e8 caratterizzata da lesene, da un fregio di archetti e da un oculo centrale; nella parte superiore termina in un cornicione rilevato ad archetti e timpano. Le quattro facciate minori, dalle quali aggettano cappelle di altezza ridotta rispetto a quelle maggiori, ospitano nella parte superiore, pi\u00f9 ampia, altrettante trifore vetrate. Dei quattro lati maggiori, i due sull'asse principale sviluppano il prospetto di facciata e il profondo presbiterio; dagli altri due lati, in mezzeria, aggettano le due cappelle maggiori.\nAi tre portali d\u2019ingresso dell\u2019edificio, ogivali e collocati sui tre lati centrali dei cinque che compongono la facciata aggettante, ci si avvicina salendo l\u2019imponente gradinata a semicerchio progettata dall\u2019ing. Antonio Piani.\nIl corpo rettangolare del presbiterio termina nell'abside, anch'essa a cinque lati, come il corpo di facciata e le due cappelle maggiori; fungono da raccordo tra abside e presbiterio due piccoli aggetti poliedrici; quello del fianco sinistro (al quale \u00e8 addossata anche l'adiacente sacrestia a due piani) si interrompe all'altezza della copertura del presbiterio, mentre quello di destra si sviluppa in altezza come piccola torre campanaria (non pi\u00f9 utilizzata).\nL'interno.\nAll'interno \u00e8 pi\u00f9 chiaramente percepibile la pianta centrale, che nell'asse principale si sviluppa nel corpo d'ingresso e nel presbiterio, mentre nella mezzeria si apre nelle due cappelle maggiori; i quattro lati minori ospitano altrettante cappelle di dimensioni pi\u00f9 ridotte. Il soffitto del corpo centrale mostra travature a vista. Le pareti sono racchiuse da alti pilastri angolari in fascio di colonnine, che nella parte alta disegnano una arcata ogivale.\nTutti i corpi degli otto lati si aprono con un arco ogivale, terminano con costolonature a ombrello e sono decorati da campiture geometriche dipinte. Il corpo d'ingresso appare diviso in due livelli: quello inferiore \u00e8 caratterizzato da un triforio ogivale, quello superiore dalla galleria che ospita l'organo.\nRispetto alla quota dell'aula, il presbiterio \u00e8 sopraelevato di cinque gradini. La parte pi\u00f9 ampia, che precede l'altare maggiore, \u00e8 caratterizzata da soffitto a crociera con costolonature rilevate; nella zona superiore delle pareti contrapposte si aprono due trifore. Ai due corpi aggettanti visibili all'esterno corrispondono, all'interno, due archi ogivali; superata questa breve zona intermedia, si giunge nell'abside pentagonale, nelle cinque pareti della quale si aprono altrettante monofore ogivali.\nLa cappella del battistero.\nLa prima cappella a sinistra ospita il fonte battesimale in pietra scolpita, che risale al 1571 e si trova in duomo dal 1921. Fra i tre putti addossati al fusto sono visibili una croce, un cartiglio con la scritta ECE / AGNU / S DEI e uno stemma, verosimilmente degli Strassoldo. La fascia superiore della coppa reca l\u2019iscrizione: DOMINICO PETRI. ET MATHIUSSIO FASSII. CAMER. M.D.LXXI. La copertura in rame, risalente al 1692 e attribuita all\u2019artigiano udinese Gioseffo Franco, \u00e8 lavorata a sbalzo a rappresentare putti e diversi ornamenti. Il rivestimento marmoreo della cappella e la balaustra sono stati realizzati nell\u2019aprile del 1944. I simboli che decorano le pareti richiamano gli effetti del battesimo; le iscrizioni riportano testi ricavati dagli antichi battisteri delle basiliche romane.\nLa cappella della Beata Vergine del Rosario.\nL\u2019altare della cappella maggiore di sinistra proviene dalla chiesa della SS. Trinit\u00e0. Realizzato in gran parte in marmo bianco di Carrara e rosso Francia da Giovanni Battista Cucchiaro nel 1738, \u00e8 stato smontato e ricostruito in duomo dai fratelli Merluzzi di Sevegliano nel 1921.\nSono dedicati ai quindici misteri del rosario i quattro bassorilievi che rivestono i dadi delle colonne e le undici formelle che incorniciano la nicchia.\nLa statua della Beata Vergine del Rosario \u00e8 stata acquistata nel giugno del 1914 presso la ditta Ferdinand Demetz di Ortisei e sostituisce una precedente immagine, probabilmente in marmo, alquanto logora.\nLe decorazioni parietali sono state realizzate nel 1930 dal pittore udinese Mario Sgobaro. Raffigurano, da sinistra a destra, una imbarcazione cristiana e una turca (allusioni alla battaglia di Lepanto), la bestia con sette teste che sale dal mare (immagine apocalittica del maligno), e l\u2019assedio che i turchi posero a Mortegliano fra il 4 e il 5 ottobre 1499 (\u00e8 ben visibile una ricostruzione della cortina e dell\u2019antica chiesa di San Paolo). Al centro, due angeli circondano un rosaio, simbolo della Vergine Maria, mentre lungo i lati della cappella sono presenti iscrizioni tratte da testi biblici e liturgici,\nLa balaustra marmorea proviene dalla chiesa della SS. Trinit\u00e0, ove delimitava il presbiterio.\nAnche i confessionali collocati nelle due cappelle maggiori provengono dall\u2019altro edificio sacro. Tre di essi risalgono al 1726 e si devono alla mano di Filippo Lanteriis; l\u2019ultimo \u00e8 stato realizzato nel 1753 dal morteglianese Giovanni Battista Cantarutti.\nLa pala di sant\u2019Antonio di Padova e la sacrestia.\nNella cappella minore alla sinistra del presbiterio, accanto all\u2019ingresso della sacrestia, \u00e8 collocata la pala di sant\u2019Antonio di Padova, acquistata nel 1850 per uno degli altari della chiesa della SS. Trinit\u00e0.\nLa sacrestia \u00e8 stata edificata nel 1914, dopo che nel 1913 era stato demolito il campanile della vecchia parrocchiale. Nel 1921 era prevista la costruzione di una seconda sacrestia, mai compiuta.\nL\u2019abside.\nLo scultore Giovanni Rampogna aveva preparato nel 1915 un primo altare maggiore in pietra artificiale, cemento e marmo, ma il manufatto venne danneggiato durante l\u2019occupazione del duomo nel corso della guerra e pot\u00e9 essere montato soltanto nel 1920. Gi\u00e0 questa prima opera era completata dalle statue marmoree settecentesche dei santi Pietro e Paolo sottratte all\u2019altare maggiore della chiesa della SS. Trinit\u00e0. Poich\u00e9 si prevedeva di trasportare in duomo la pala d\u2019altare di Giovanni Martini, all\u2019epoca conservata nell\u2019altro edificio sacro, e di collocarla nell\u2019abside, gi\u00e0 nel 1924 mons. Ivan Trinko consigli\u00f2 di allargare l\u2019altare in marmo e di rimuoverne l\u2019alto ciborio per rendere visibile l\u2019opera lignea. Le modifiche vennero apportate a pi\u00f9 riprese fino al 1943, quando si decise di costruire un nuovo altare maggiore sfruttando elementi dell\u2019opera originaria. L\u2019intervento sul nuovo altare, inaugurato nel dicembre 1945, \u00e8 dovuto al marmista Davide Paroni. Nella primavera del 1947 venne aggiunto il tabernacolo, progettato da Pietro Zanini.\nNel settembre 2011 le statue dei santi Pietro e Paolo sono state restituite alla loro collocazione originaria sull\u2019altare maggiore della chiesa della SS. Trinit\u00e0, mentre le statue attuali sono state concesse in comodato d\u2019uso il 19 giugno 2014 dal Museo Diocesano e Gallerie del Tiepolo di Udine, che a sua volta le aveva ricevute dalla Basilica della Beata Vergine delle Grazie di Udine. Esse sono state realizzate, tra la fine del XVIII e l'inizio del XIX secolo, da uno scultore ignoto che le ha intagliate da blocchi di legno di pioppo e di conifera, uniti con l'impiego di cavicchi e colla. La croma visibile \u00e8 in finto marmo, ma originariamente erano presenti colori ad olio su un sottile strato preparatorio. \nLe decorazioni del presbiterio sono state realizzate all\u2019inizio degli anni Cinquanta del Novecento dagli artisti della ditta \u00abScolari e Salviati\u00bb di Padova. Nel soffitto sono rappresentati i simboli degli evangelisti. Alle pareti sono raffigurati santi apostoli ed evangelisti, vescovi e martiri. Accanto a ogni immagine sono indicati i nomi dei relativi offerenti.\nGli stalli sono stati costruiti tra il 1952 e il 1953 dagli artigiani morteglianesi Giovanni Gori e Giuseppe Beltrame, su disegno dell\u2019architetto Pietro Zanini; lo scultore udinese Virginio Lodolo ha curato gli intagli.\nLe vetrate dell\u2019abside.\nLe prime vetrate del duomo erano state predisposte negli anni precedenti il primo conflitto mondiale dal prof. Armando Dalla Porta di Verona per l\u2019Industria Vetraria Friulana dell\u2019udinese Eugenio Maffioli. Le attuali, che sostituiscono quelle originali andate distrutte, sono state lavorate a fuoco fra il 1950 e il 1951 dalla ditta \u00abScolari e Salviati\u00bb di Padova.\nLe cinque monofore rappresentano san Francesco, san Paolo, il buon Pastore, san Pietro e san Pio X; al posto di quest\u2019ultima immagine, danneggiata nel corso degli anni Settanta e Ottanta del Novecento, \u00e8 stata collocata nel corso del 2006 un\u2019opera realizzata dalla ditta \u00abGibo\u00bb di San Giovanni Lupatoto, che negli stessi anni stava curando anche il restauro delle rimanenti vetrate. La trifora di sinistra raffigura la Vergine Maria regina della pace e le sofferenze provocate dalla guerra; il medaglione ritrae il pontefice Pio XII; la trifora di destra rappresenta san Giuseppe e alcune scene di lavoro nelle officine, nelle filande e nei campi; il medaglione \u00e8 dedicato a papa Leone XIII.\nIl pulpito e il crocifisso ligneo.\nL\u2019architetto Pietro Zanini ha progettato anche il pulpito, realizzato tra il 1942 e il 1943 dal marmista Davide Paroni di Mortegliano.\nNella cappella minore a destra del presbiterio, alle spalle della postazione del coro, si conserva il grande crocifisso che, prima di essere portato in duomo, nel 1939, si trovava presso la tomba dei sacerdoti nel cimitero. L\u2019opera \u00e8 attribuita al XVIII secolo.\nLa cappella del Sacro Cuore di Ges\u00f9.\nProviene dalla chiesa della SS. Trinit\u00e0, dove era dedicato alla Santa Croce, anche l\u2019altare della cappella maggiore di destra. Esso fu commissionato al palmarino Carlo Picco nel 1743, mentre la pala della Crocifissione, che si trovava in corrispondenza dell\u2019attuale nicchia, era stata richiesta nel 1753 al pittore udinese Giovanni Domenico Ruggeri (dopo il restauro del 1917 essa si trova nuovamente nella collocazione originaria, nella chiesa della SS. Trinit\u00e0).\nL\u2019altare marmoreo \u00e8 stato qui ricostruito nel 1922, con aggiunte e modifiche, dall\u2019altarista Bortolo Rizzotti di Artegna (i gradini non sono quelli originali). In quel frangente la tela della Crocifissione venne sostituita con la statua del Sacro Cuore di Ges\u00f9, che era stata acquistata nel dicembre del 1914 presso la ditta Ferdinand Demetz di Ortisei, in Val Gardena.\nIl tabernacolo era stato commissionato nel 1768 per la riposizione del Sacramento nella celebrazione del gioved\u00ec santo; \u00e8 stato poi destinato a conservare le reliquie dei santi.\nLe decorazioni a queste pareti e a quelle delle cappelle minori, opera dello studio d\u2019arte decorativa di Aldo Scolari e Silvio Salviati, risalgono al 1954. Quelle della cappella del Sacro Cuore rappresentano in otto quadrilobi i simboli e gli strumenti della Passione con, al centro, l\u2019Agnello immolato.\nLa balaustra, della ditta \u00abPietro D\u2019Aronco\u00bb di Gemona, \u00e8 stata posata nel 1923.\nLa cappella della pala di Giovanni Martini.\nDal 1986 la cappella minore compresa fra quella del Sacro Cuore e l\u2019ingresso principale ospita la pala d\u2019altare in legno dipinto e dorato costruita fra il 1523 e il 1526 da Giovanni di Martino Mioni (c. 1470-1535), al quale venne pagata 1.180 ducati. Essa era stata commissionata dai camerari del comune per fungere da altare maggiore dell\u2019antica matrice di San Paolo. In previsione della demolizione di quest\u2019ultima, nel 1864 la pala venne portata nella chiesa della SS. Trinit\u00e0, dove rimase fino al 1935. Nell\u2019agosto di quell\u2019anno trov\u00f2 posto dietro l\u2019altare maggiore del duomo, dove rimase quasi ininterrottamente fino al 1983, anno in cui fu avviato un radicale restauro.\nL\u2019opera, che misura 6,01 metri di altezza, 3,70 di larghezza e quasi un metro di profondit\u00e0, \u00e8 arricchita da 63 statue e 42 colonnine. Il tema centrale propone, dal basso verso l\u2019alto, quattro scene della vita della Vergine Maria: la deposizione del Figlio ovvero la piet\u00e0, la dormizione, l\u2019assunzione e l\u2019incoronazione. Tra le colonne sono ospitati, oltre ai patroni, diversi santi ausiliatori; alle estremit\u00e0 si vedono i quattro padri della Chiesa occidentale; sulla sommit\u00e0 trovano posto i santi Martino e Giorgio e, al centro, il patrono san Paolo.\nIn quest\u2019opera Giovanni Martini abbandon\u00f2 la tradizionale struttura degli altari lignei, dove le statue erano inserite in nicchie, per adottare una struttura in piani, ciascuno dei quali costituisce uno spazio nel quale i personaggi rappresentano una scena completa della vita di Maria. L'altare di Mortegliano segna il superamento definitivo dello stile gotico, e l\u2019ingresso della scultura lignea friulana nel rinascimento.\nLe dimensioni dell\u2019opera, la sua complessit\u00e0, le peculiarit\u00e0 stilistiche e strutturali, le tecniche e l\u2019impianto figurativo fanno della pala d\u2019altare di Giovanni Martini uno dei massimi capolavori di scultura lignea di tutto l\u2019arco alpino orientale.\nNella cappella della pala si pu\u00f2 ammirare anche la croce astile in argento dorato attribuita all\u2019orefice e scultore Tiziano Aspetti jr. (ca. 1559-1606). Le nicchie ospitano immagini dei santi Pietro Martire, Tommaso d\u2019Aquino, Caterina da Siena, Domenico, Osvaldo e Paolo; le estremit\u00e0 recano su un lato l\u2019Eterno Padre, la Maddalena, la Madonna e san Giovanni, sull\u2019altro gli evangelisti. Al centro compaiono, come di consueto, il Crocifisso e la Madonna con il Bambino. La tipologia dell\u2019opera richiama le simili croci di Domegge e di Perasto, nei pressi di Cattaro.\nLe vetrate del corpo centrale e della bussola.\nCome le vetrate dell\u2019abside, anche quelle dell\u2019ottagono, realizzate dalla ditta Maffioli, erano andate distrutte. Le quattro nuove trifore del corpo centrale, uscite dall\u2019officina della ditta \u00abScolari e Salviati\u00bb di Padova fra il 1950 e il 1951, illustrano gli articoli di fede del \"Credo\". La vetrata collocata sopra il battistero rappresenta la creazione del mondo e dell\u2019uomo (\"Credo in Deum creatorem\"); quella sovrastante la porta laterale raffigura la redenzione (\"Credo in Iesum Christum\"); la successiva \u00e8 dedicata alla santificazione e allo Spirito Santo (\"Credo in Spiritum Sanctum\"); l\u2019ultima trifora mette a tema la vita eterna (\"Credo vitam aeternam\").\nNella bussola sono presenti altre due vetrate: quella di sinistra, del 2009, \u00e8 dedicata a san Giovanni XXIII; quella di destra, degli anni Ottanta del Novecento, rappresenta san Pio X. Entrambe sono state collocate dalla ditta \u00abGibo\u00bb.\nGli organi a canne.\nL'organo maggiore.\nL\u2019organo maggiore, realizzato dalla ditta organaria \u00abVincenzo Mascioni\u00bb di Cuvio (presso Varese), \u00e8 stato benedetto il 13 novembre 1927. \u00c8 contrassegnato dal numero d'opera 387. Collocato sulla tribuna costruita nel 1921, \u00e8 dotato di una consolle a trasmissione pneumatico-tubolare. Nella cassa, addossata alla parete della cappella, sono contenute quasi duemila canne; quelle di facciata, di zinco e con labbro superiore a mitra, sono disposte su tre campate a cuspide di tredici, nove e tredici elementi, a formare un prospetto \"alla ceciliana\". Lo strumento ha due tastiere di 58 note (Do-La) e una pedaliera di 30 note (Do-Fa). I 29 registri reali (6 meccanici per accoppiamenti) sono azionati da placchette a bilico, poste orizzontalmente sopra le tastiere. Lo strumento \u00e8 stato sottoposto a un restauro curato dalla ditta codroipese \u00abFrancesco Zanin\u00bb di Gustavo e terminato nel 1999.\nL'organo positivo.\nNel duomo, in prossimit\u00e0 dell'area presbiterale, \u00e8 presente l\u2019organo positivo appartenuto al maestro Onorio Barbina (1928-2013), per molti decenni organista della parrocchia; lo strumento \u00e8 stato donato dagli eredi nel 2014. A trasmissione meccanica di tasto e mista (meccanica ed elettrica) di registro, ha una tastiera e la pedaliera.\nDati tecnici.\nQuesti i principali dati relativi al duomo di Mortegliano:\nIl campanile.\nIl campanile di Pietro Zanini, con i suoi 113,20 metri d'altezza, \u00e8 il pi\u00f9 alto d'Italia."}
{"id": "2458239", "revid": "599013", "url": "https://it.wikipedia.org/wiki?curid=2458239", "title": "Georges Trombert", "text": ""}
{"id": "2458240", "revid": "599013", "url": "https://it.wikipedia.org/wiki?curid=2458240", "title": "Georges Casanova", "text": ""}
{"id": "2458243", "revid": "1573940", "url": "https://it.wikipedia.org/wiki?curid=2458243", "title": "\u00c9mile Moureau", "text": ""}
{"id": "2458245", "revid": "1573940", "url": "https://it.wikipedia.org/wiki?curid=2458245", "title": "Lionel Bony de Castellane", "text": ""}
{"id": "2458246", "revid": "1776051", "url": "https://it.wikipedia.org/wiki?curid=2458246", "title": "Maha Kali", "text": "Maha Kali \u00e8 il terzo EP del gruppo black metal svedese Dissection, pubblicato in sole 1000 copie il 10 novembre 2004 da The End Records. Segna la rinascita della band, causata dalla scarcerazione di Jon N\u00f6dtveidt, e il cambio stilistico dal black metal al melodic death metal."}
{"id": "2458247", "revid": "599013", "url": "https://it.wikipedia.org/wiki?curid=2458247", "title": "Gaston Amson", "text": ""}
{"id": "2458250", "revid": "124123", "url": "https://it.wikipedia.org/wiki?curid=2458250", "title": "Andr\u00e9 Labatut", "text": ""}
{"id": "2458251", "revid": "599013", "url": "https://it.wikipedia.org/wiki?curid=2458251", "title": "Jean Margraff", "text": ""}
{"id": "2458252", "revid": "1305772", "url": "https://it.wikipedia.org/wiki?curid=2458252", "title": "Horn", "text": ""}
{"id": "2458253", "revid": "99714913", "url": "https://it.wikipedia.org/wiki?curid=2458253", "title": "Marc Perrodon", "text": "Palmar\u00e8s.\nIn carriera ha ottenuto i seguenti risultati:"}
{"id": "2458255", "revid": "599013", "url": "https://it.wikipedia.org/wiki?curid=2458255", "title": "Henri de Saint Germain", "text": ""}
{"id": "2458257", "revid": "599013", "url": "https://it.wikipedia.org/wiki?curid=2458257", "title": "Henry Breckinridge", "text": "Era il fratello di Scott Breckinridge."}
{"id": "2458258", "revid": "599013", "url": "https://it.wikipedia.org/wiki?curid=2458258", "title": "Francis Honeycutt", "text": ""}
{"id": "2458259", "revid": "131358", "url": "https://it.wikipedia.org/wiki?curid=2458259", "title": "MSV Duisburg", "text": ""}
{"id": "2458260", "revid": "599013", "url": "https://it.wikipedia.org/wiki?curid=2458260", "title": "Arthur Lyon", "text": ""}
{"id": "2458263", "revid": "599013", "url": "https://it.wikipedia.org/wiki?curid=2458263", "title": "Harold Rayner", "text": ""}
{"id": "2458265", "revid": "599013", "url": "https://it.wikipedia.org/wiki?curid=2458265", "title": "Robert Sears", "text": ""}
{"id": "2458266", "revid": "89688", "url": "https://it.wikipedia.org/wiki?curid=2458266", "title": "Chiesa di San Pietro ad Vincula", "text": "Chapel Royal of St. Peter ad Vincula (in inglese, \"St. Peter in chains\"; in italiano, \"San Pietro in catene\") \u00e8 la chiesa ufficiale (cappella reale) della Torre di Londra edificata nel 1520. Il nome \u00e8 riferito, e vuole commemorare, l'episodio dell'incarcerazione di San Pietro sotto il regno di Erode Agrippa I a Gerusalemme. Per lo pi\u00f9 la cappella \u00e8 celebre per essere il luogo di sepoltura di molti celebri personaggi giustiziati nella Torre adiacente.\nStoria.\nVenne iniziata nei primi anni del 1510 dal re Enrico VIII d'Inghilterra sotto commissione di Richard Cholmondeley; e ultimata oltre dieci anni dopo. \u00c8 difatti un mirabile esempio dello stile architettonico in voga sotto i Tudor. \u00c8 molto vicina alla principale costruzione della Torre di Londra, la Torre Bianca. La cappella fu in realt\u00e0 eretta sulle rovine di una precedente costruzione religiosa, pi\u00f9 piccola, (della quale probabilmente restavano solo ruderi che furono abbattuti per fare posto alla nuova chiesa) che poteva risalire all'epoca precedente alla Conquista normanna dell'Inghilterra perci\u00f2 forse poco dopo l'anno 1000. Aveva perci\u00f2 all'epoca oltre cinquecento anni.\nDescrizione.\nArte e architettura.\nLa chiesa contiene numerosi monumenti celebrativi. Uno a John Holland, II duca di Exeter, (1395-1447) un connestabile. Nella zona centrale ve n'\u00e8 invece uno dello stesso Cholmondeley, un tenente della torre che mor\u00ec nel 1521 (appena dopo il completamento della struttura). Nel santuario si erge un monumento a Sir Richard Blount, spirato nel 1564, e a suo figlio Sir Michael, morto nel 1610, entrambi a loro volta tenenti e forse anche esecutori di parecchie condanne nella torre. Nel medesimo luogo si trova un organo del XVII secolo opera di Grinling Gibbons.\nMa senza dubbio i monumenti pi\u00f9 importanti sono quelli che commemorano le prime vittime del regno di Enrico VIII. Innanzitutto due sue mogli: la seconda Anna Bolena ingiustamente incarcerata e decapitata per stregoneria ed incesto e la quinta Caterina Howard che invece fu uccisa per tradimento. La prima fu senza dubbio la pi\u00f9 celebre delle due, che provoc\u00f2 il primo divorzio del re con Caterina d'Aragona e la rottura ufficiale dell'Inghilterra con la Chiesa di Roma. Ma una terza regina \u00e8 sepolta nella chiesa, la cui permanenza sul trono segna il record di soli nove giorni (che rende tuttavia difficile considerare accettabile la sua incoronazione): Lady Giovanna Grey, spodestata nel 1553 e giustiziata l'anno successivo per ordine di Maria I d'Inghilterra, figlia di Enrico VIII e Caterina d'Aragona. Tommaso Moro e Giovanni Fisher incorsero nell'ira del medesimo sovrano, essendosi rifiutati di accettare la rottura con la Chiesa di Roma, da cui sono stati successivamente canonizzati in quanto martiri.\nOrgano a canne.\nNella chiesa si trova un organo a canne costruito nel 1999 dalla ditta organaria canadese L\u00e9tourneau (\"opus 70\") riutilizzando la cassa dello strumento precedente, risalente al XVII secolo ed opera di Grinling Gibbons. Lo strumento, a trasmissione mista (meccanica i manuali e il pedale, elettronica per i registri) dispone di 35 registri su due manuali e pedale."}
{"id": "2458271", "revid": "599013", "url": "https://it.wikipedia.org/wiki?curid=2458271", "title": "Jan van der Wiel", "text": ""}
{"id": "2458278", "revid": "1573940", "url": "https://it.wikipedia.org/wiki?curid=2458278", "title": "Louis Delaunoij", "text": ""}
{"id": "2458279", "revid": "1573940", "url": "https://it.wikipedia.org/wiki?curid=2458279", "title": "Salomon Zeldenrust", "text": ""}
{"id": "2458282", "revid": "99713338", "url": "https://it.wikipedia.org/wiki?curid=2458282", "title": "Henri Wijnoldy-Dani\u00ebls", "text": "Biografia.\nHa partecipato a tre edizioni dei giochi olimpici, concorrendo nelle tre specialit\u00e0 della scherma (fioretto, spada e sciabola), nel 1920 ad Anversa, nel 1924 a Parigi (in entrambe conquist\u00f2 una medaglia di bronzo nella sciabola a squadre) e nel 1928 ad Amsterdam.\nPalmar\u00e8s.\nIn carriera ha ottenuto i seguenti risultati:"}
{"id": "2458285", "revid": "188116", "url": "https://it.wikipedia.org/wiki?curid=2458285", "title": "Linea narrativa", "text": "Ogni sceneggiatura \u00e8 composta da una trama che coinvolge una variet\u00e0 di tipologie di personaggi ben delineati secondo precise caratteristiche psicologiche, estetiche e caratteriali. Ogni personaggio persegue un obiettivo da raggiungere, definendo cos\u00ec una linea narrativa. Ciascuna trama e ciascun personaggio definiscono a loro volta una linea narrativa che si interseca con quelle degli altri personaggi e delle altre storie in cui sono coinvolti e che contribuiscono a costruire tramite l'azione.\nDefinizione.\nLa linea narrativa si pu\u00f2 dunque definire come una ministoria a s\u00e9 che interagisce e negozia con le altre linee narrative, che contribuisce a modificare e da cui viene a sua volta modificata. Quando si ha a che fare con un film il numero delle linee narrative \u00e8 significativamente ridotto rispetto a quelle rinvenibile all'interno della trama di una serie televisiva. Quando guardiamo un film abbiamo a che fare con un'unit\u00e0 testuale chiusa dotata di una precisa identit\u00e0 che veicola determinati significati morali, sociali e psicologici. Tale unit\u00e0 testuale \u00e8 rinvenibile attraverso delle isotopie che attraversano l'intera trama e sono definibili come delle linee tematiche ricorrenti; ci possono essere pi\u00f9 isotopie compresenti, ma ne basta anche una sola affinch\u00e9 una storia esista. Il film propone una particolare storia con (quasi sempre) un inizio, un mezzo e una fine, seguendo la classica struttura in tre atti che risale alla Poetica aristotelica, la quale risponde a una precisa griglia narrativa adattabile a un prodotto che in media non supera le due ore.\nInfluenza della serialit\u00e0.\nNell'ultimo decennio tuttavia questa struttura ha ricevuto le influenze della struttura seriale televisiva (in cui la struttura diventa a quattro atti e si presenta notevolmente pi\u00f9 dilatata) e si \u00e8 resa di conseguenza pi\u00f9 flessibile, sia dal punto di vista della costruzione narrativa che dal punto di vista della ricezione dei significati da parte del pubblico, a cui viene offerto una gamma di possibili interpretazioni che in tal modo lo rendono un fruitore attivo capace di adattare i messaggi veicolati dal testo filmico al suo personale contesto culturale e sociale. In questo processo di negoziazione le linee narrative sono protagoniste, \u00e8 la loro complessit\u00e0 e variet\u00e0 a permettere una diversificazione nei processi di identificazione e di attribuzione di significati. Esemplare al riguardo sono gli episodi di E.R. - Medici in prima linea (Michael Crichton, 1994-2009), attraversati da pi\u00f9 di dieci linee narrative; in questo caso il format che ha come soggetto il team medico di un pronto soccorso rende la serie ideale per l'elaborazione di una fitta rete di differenti linee narrative, ciascuna riguardante un particolare personaggio o un particolare caso clinico.\nTipologie di linee narrative nella serialit\u00e0.\nSolitamente, nell'ambito delle serie televisive, si ha una distinzione abbastanza netta tra:\nQuesta classificazione \u00e8 solo indicativa, in quanto ciascuna si \u00e8 ibridata con le altre dando luogo a originali commistioni che variano da una serie all'altra. Resta comunque valida la distinzione tra linea narrativa verticale o iponarrazione (del singolo episodio) e linea narrativa orizzontale o ipernarrazione (caratterizzata dalla continuit\u00e0 che attraversa pi\u00f9 episodi ma anche dall'intersecarsi di pi\u00f9 linee narrative).\nStory line principale e secondaria.\nLa linea dell'azione \u00e8 spesso chiamata \"plot\" o \"story line principale\", in opposizione alla \"story line secondaria\". Non \u00e8 sempre vero che la storia di primo piano contenga gli aspetti pi\u00f9 importanti della narrazione. Infatti, in molte sceneggiature, la pi\u00f9 sottile storia di secondo piano mette in gioco gli elementi relazionali pi\u00f9 profondi, in opposizione agli eventi pi\u00f9 grandi che fanno avanzare la storia. Per il pubblico, questi elementi relazionali sono speso il legame emotivo pi\u00f9 significativo con la narrazione. Spesso la linea dell'azione, sebbene pi\u00f9 appariscente, \u00e8 pi\u00f9 superficiale quanto a significativit\u00e0. Per semplificare, la storia di primo piano pu\u00f2 essere considerata come l'azione esteriore della storia ed \u00e8 sicuramente orientata verso il conflitto e il suo sfruttamento ha portato alla strategia dell'\"high concept\".\nLa storia di secondo piano pu\u00f2 essere considerata come l'azione interiore (del personaggio) della storia ed \u00e8 incentrata sull'identificazione; si tratta di ci\u00f2 che viene chiamato sottotesto, cio\u00e8 l'attitudine del protagonista a scegliere la pi\u00f9 appropriata soluzione del suo conflitto interiore. Il sottotesto \u00e8 spesso espresso in termini di stati emozionali umani generali: odio-amore o vita-morte. Non tutte le storie scritte per lo schermo trattano questi sentimenti primari, ma i film memorabili contengono queste dimensioni nelle loro storie. Al livello pi\u00f9 profondo, il sottotesto pu\u00f2 raggiungere il pubblico in una maniera pi\u00f9 complessa e potente dell'azione in primo piano. I film che ricordate hanno molto probabilmente un forte sottotesto.\nUna efficace costruzione delle linee narrative in qualsiasi prodotto, cinematografico o televisivo che sia, \u00e8 essenziale per poter raggiungere un ampio consenso di pubblico. A questo scopo \u00e8 consigliabile sviluppare una linea principale facilmente trasmissibile al pubblico, lasciando i \"low concept\" nelle linee narrative secondarie (a meno che non si stia progettando un prodotto per un pubblico di nicchia o per canali tematici). Tutti questi elementi rinvenibili nella serie televisiva sono adattabili anche a molto cinema contemporaneo, che si caratterizza per una struttura modulabile che ha portato a parlare di high concept movie."}
{"id": "2458289", "revid": "729019", "url": "https://it.wikipedia.org/wiki?curid=2458289", "title": "Ruta nacional PE-3", "text": "La ruta nacional PE-3 (PE-3) \u00e8 una delle tre strade che attraversano longitudinalmente il Per\u00f9 e per questo \u00e8 chiamata Carretera Longitudinal de la Sierra. Per motivi storici \u00e8 anche chiamata Caminos del Inca (si veda a tale proposito la voce \"Sistema stradale inca\").\n\u00c8 ancora in parte da costruire in alcuni tratti e collega Vado Grande presso la frontiera nord con l'Ecuador, alla citt\u00e0 di Desaguadero presso la frontiera sud con la Bolivia.\nNella citt\u00e0 di La Oroya interseca la Carretera Central.\nLa Carretera Longitudinal de la Sierra attraversa le citt\u00e0 di (ordine nord-sud):"}
{"id": "2458290", "revid": "124474218", "url": "https://it.wikipedia.org/wiki?curid=2458290", "title": "Philips Sport Vereniging 1997-1998", "text": "Questa voce raccoglie le informazioni riguardanti il Philips Sport Vereniging nelle competizioni ufficiali della stagione 1998-1999."}
{"id": "2458291", "revid": "28057", "url": "https://it.wikipedia.org/wiki?curid=2458291", "title": "Medaglia Stampacchia", "text": "La medaglia Stampacchia (\"Stampacchia Gold Medal\") \u00e8 un premio internazionale riservato a matematici che non abbiano superato i 35 anni. Il premio viene assegnato in riconoscimento di studi nel campo del calcolo delle variazioni e delle sue applicazioni che abbiano avuto forte impatto e riconoscimento internazionale. La medaglia \u00e8 intitolata alla memoria del matematico italiano Guido Stampacchia.\nIl premio \u00e8 promosso congiuntamente dall'Unione matematica italiana (UMI) e dalla Fondazione \"Ettore Majorana\" (Erice) e viene attribuito da una commissione internazionale composta da matematici di chiara fama e nominata dall'UMI. La premiazione avviene durante la cerimonia di apertura della Conferenza internazionale sull'analisi variazionale e applicazioni che ogni tre anni viene organizzata presso la Scuola matematica \"Guido Stampacchia\" della Fondazione \"Ettore Majorana\"."}
{"id": "2458295", "revid": "2096950", "url": "https://it.wikipedia.org/wiki?curid=2458295", "title": "Elena Russo (attrice)", "text": "Carriera.\nNata a Napoli il 13 febbraio 1972, si appassiona alla recitazione a soli 7 anni, grazie al padre attore di professione. Si trasferisce appena ventenne a Roma, dove muove i primi passi con Radio Rai come speaker e recitando in rappresentazioni teatrali accanto a Dario Salvatori, Gianluca Guidi, Maria Pia Fusco e Andrea Giordana. Diventer\u00e0 anche conduttrice televisiva in programmi come \"Partita Doppia\" al fianco di Pippo Baudo e \"No Limits\". Nel corso della sua esperienza romana intraprende poi la carriera d'attrice, prima nel cinema e subito dopo in televisione. Esordisce sul grande schermo con la commedia \"Finalmente soli\" del 1997 sotto la regia di Umberto Marino, a cui fanno seguito le altre commedie \"Besame mucho\" di Maurizio Ponzi e \"Amor nello specchio\" di Salvatore Maira, entrambi del 1999.\nAlternando con la presenza televisiva in fiction come \"Il Maresciallo Rocca\", \"Don Matteo\" e \"Ma il portiere non c'\u00e8 mai?\", nel 2002 \u00e8 la protagonista del film \"N'Gopp\" di Pablo Dammicco. \u00c8 protagonista del cortometraggio \"Non pu\u00f2 piovere per sempre\", regia di Alfio D'Agata. Nel 2005 Elena Russo interpreta il ruolo di Madame Chevalier nella fiction \"Elisa di Rivombrosa\" con Vittoria Puccini e Alessandro Preziosi\nNel 2006 \u00e8 la protagonista, assieme a Neri Marcor\u00e8 e Vincenzo Salemme, di \"Baciami piccina\", diretto da Roberto Cimpanelli: una storia ambientata durante la seconda guerra mondiale e nel contempo un viaggio lungo l'Italia degli anni '40. Specializzata ormai in commedie romantiche ed ironiche, Elena mostra la sua bravura anche in ruoli drammatici e storici. Sono infatti numerosi i suoi lavori in questo tipo di produzioni: si possono ricordare le tre stagioni della serie tv \"Orgoglio\" e il film tv \"La luna e il lago\" di Andrea Porporati, in cui \u00e8 ancora protagonista, e la miniserie tv \"Io non dimentico\", regia di Luciano Odorisio, che la vede protagonista insieme a Manuela Arcuri e Brando Giorgi.\nNel 2009 \u00e8 presente nell'importante pellicola \"Baar\u00eca\" di Giuseppe Tornatore, al fianco di un cast corale che comprende nomi come Monica Bellucci, Giorgio Faletti, Beppe Fiorello e Leo Gullotta. Nello stesso anno recita in \"Ce n'\u00e8 per tutti\" di Luciano Melchionna e torna in tv nella seconda stagione de \"L'onore e il rispetto\". Nel 2014 \u00e8 protagonista della fiction \"Furore\" sotto la regia di Alessio Inturri (con il quale aveva gi\u00e0 lavorato in \"Sangue Caldo\" e in \"Rodolfo Valentino - la leggenda con Gabriel Garko\". Elena Russo \u00e8 Sofia Fiore, donna di Napoli emigrata al nord che combatte contro pregiudizio e discriminazione a cavallo tra gli anni '50 e '60. La serie vince il Telegatto come miglior fiction 2014. Nel 2018 torna protagonista, riprendendo il ruolo di Sofia Fiore, in \"Furore - Capitolo secondo\", con Alessio Inturri alla regia. Molti attori nel cast come Angela Molina Massimiliano Morra, Adua del Vesco, Remo Girone, Lorenzo Flaherty, Laura Torrisi, Alessandra Barzaghi, Serena Grandi e tanti altri.\nControversie.\nNel 2009, nell'ambito di un'indagine della Procura di Napoli in cui il direttore generale di Rai Fiction Agostino Sacc\u00e0 \u00e8 stato accusato di corruzione, sono stati pubblicati numerosi documenti da cui emerge che la Russo, insieme ad altre attrici, nel 2007 sarebbe stata raccomandata da Silvio Berlusconi, all'epoca Presidente del Consiglio. \nSacc\u00e0, da parte sua, ha pubblicamente ammesso la raccomandazione, sottolineando tuttavia che i magistrati non hanno attribuito a questo comportamento alcuna rilevanza penale: "}
{"id": "2458298", "revid": "1543377", "url": "https://it.wikipedia.org/wiki?curid=2458298", "title": "Twenty Four Hours", "text": " \nI Twenty Four Hours sono un gruppo musicale italiano di rock progressivo con contaminazioni varie, di cui quella psichedelica rappresenta l'elemento predominante. Dopo il primo album \"The Smell of The Rainy Air\", vinile autoprodotto su incoraggiamento di Nick Saloman/The Bevis Frond nel gennaio 1991 (pubblicato proprio il giorno dopo lo scoppio della prima guerra USA-Iraq), il gruppo ha acquisito una certa notoriet\u00e0 anche grazie all'accoglienza della critica musicale specializzata che segnal\u00f2 all'epoca l'esordio della band tra le migliori uscite del 1991.\nIn seguito a questo, la band fu scritturata nel 1992 dalla Mellow Records di Sanremo, etichetta specializzata in Progressive Rock, e successivamente dalla casa discografica francese Musea. La Mellow pubblic\u00f2 nel 1994 il secondo album della band \"Intolerance\" e ristamp\u00f2 in CD \"The Smell Of The Rainy Air\", mentre la Musea pubblic\u00f2, nel 1999, il terzo album \"Oval Dreams\" che \u00e8 anche quello che ha raggiunto la maggiore diffusione. La band ha anche partecipato ad alcune compilation di rock progressivo e ha pubblicato con licenza Creative Commons una raccolta di brani inediti registrati prima della pubblicazione del primo album ufficiale, intitolata \"Before and After The Boundary\". Dopo un lungo periodo di inattivit\u00e0 che ha fatto seguito all'uscita del quarto album \"The Sleepseller\" del 2004, la band \u00e8 tornata a riunirsi dall'agosto 2014 per comporre, arrangiare e registrare gli ultimi due album \"Left-To-Live\" del 2016 e \"Close - Lamb - White - Walls\" del 2018.\nStoria del gruppo.\nDel primo nucleo della band fanno parte Roberto Aufiero e Fabrizio Bobba alle chitarre, Michele Deflorio al basso, Marco Lippe alla batteria e Paolo Lippe alla voce e sintetizzatori. Il progetto prende forma a Bari nel Natale del 1985 in epoca scolare pre-universitaria. Con questa formazione i Twenty Four Hours suonano in numerosi locali baresi registrando tutti i concerti in presa diretta.\nAnche tutte le prove del gruppo vengono registrate in presa diretta con un mixer a otto canali ed un registratore analogico, per lo pi\u00f9 a cassette, ma talora a bobine. L'abitudine della band di registrare sempre tutto quello che si suonava, indipendentemente dal fatto che fossero prove, improvvisazioni, arrangiamenti o vere e proprie sedute di registrazione ha generato un'infinit\u00e0 di nastri analogici con centinaia di \"take\" di brani finiti, di spezzoni e pi\u00f9 raramente di cover. \u00c8 di quegli anni anche un brano che la band dedica al leader e cantante dei Joy Division Ian Curtis.\nNel 1987 il primo nucleo della band si smembra per contrasti legati soprattutto ad impegni universitari che rendono sempre pi\u00f9 difficoltosi gli incontri per le prove. Il batterista Marco Lippe, il pi\u00f9 attivo dell'ensemble in virt\u00f9 dei suoi successivi numerosi progetti musicali (Hide and Seek, Nirnaeth) e delle collaborazioni (Nirnaeth Space Lab, Locus, Christoper Lenox-Smith (\"Seaweed\") degli Ozric Tentacles), conosce all'Accademia di Belle Arti di Bari Nico Colucci, estroso appassionato di pittura, grafica e musica. Questi lo introduce ad un ambiente giovanile differente ove conosce Antonio Paparelli, chitarrista di impostazione dark-wave. Si formano cos\u00ec gli \"Edain Danse\" con Antonio Paparelli alla chitarra, Nico Colucci al basso e Marco Lippe alla batteria. Questa nuova band si ispira chiaramente ai Joy Division, ai Cure e ai Danse Society (di qui il nome) e inizia a comporre un gran numero di brani che verranno presentati al pubblico barese del Re Art\u00f9 e del Pellicano nei due unici concerti della formazione.\nNonostante il favore incontrato dalla nuova formazione ed in chiara controtendenza rispetto al \"trend\" musicale dell'epoca, il progetto \"Twenty Four Hours\" rimane prioritario nei desideri dei due membri superstiti della band, i fratelli Lippe. Il progetto Edain Danse viene accantonato e nel luglio del 1987 i nuovi Twenty Four Hours (Edain Danse pi\u00f9 Paolo Lippe) compongono il loro primo brano, \"The Bastards\", una lunga ballata psichedelica con chiari riferimenti ai Pink Floyd. Questo lungo brano costituir\u00e0, fino agli ultimi concerti del 1994, il pezzo di chiusura di tutte le esibizioni live della band e verr\u00e0 incluso proprio nell'album di maggior successo, \"Oval Dreams\" pubblicato da Musea nel 1999.\nEntro la fine del 1989 il cantante-tastierista Paolo Lippe ha gi\u00e0 programmato un trasferimento all'Universit\u00e0 di Chieti ove ha intenzione di proseguire gli studi ma fa in tempo comunque a partecipare alla produzione del nuovo demo-tape \"Trip of Rains\" che riscuote un maggiore interesse da parte delle emittenti locali che iniziano a trasmetterlo per radio. In particolare, il brano \"What's on My Back?\" sembra essere il preferito dalle radio baresi che iniziano a trasmetterlo con una discreta frequenza. Tutti i sei brani del nuovo demo-tape faranno parte del primo LP della band, \"The Smell of the Rainy Air\", che esce autoprodotto due anni dopo a causa delle difficolt\u00e0 legate alla lontananza dei membri del gruppo che, dal 1991 in poi vivranno costantemente in tre diverse citt\u00e0 d'Italia. Anche Marco Lippe lascia Bari, tornando a vivere a Bergamo, sua citt\u00e0 natale. \"The Smell of the Rainy Air\" viene, per questo motivo, registrato e mixato fra Bari, Francavilla al Mare e Chieti. L'LP vende in pochi mesi tutte le 500 copie \"limitate\" prodotte e viene recensito positivamente dalle riviste musicali \"Rockerilla\", \"Urlo\" e \"Ciao 2001\" ed inserito fra gli esordi pi\u00f9 interessanti del 1991 nel Reader's Poll di \"Rockerilla\" al n\u00ba 17\nL'incontro con Musea e \"Oval Dreams\".\nGrazie al piccolo successo di \"The Smell of the Rainy Air\" la band riesce ad ottenere due audizioni, la prima con Bernard Gueffier della Musea (che non va a buon fine a causa del genere \"troppo poco progressivo\" del primo album) e la seconda con Mauro Moroni, collezionista di dischi e patron della Mellow Records, la principale etichetta italiana di progressive. Moroni apprezza il sound \"non convenzionale\" del gruppo e propone subito un contratto discografico per la pubblicazione del secondo album \"Intolerance\" che vedr\u00e0 la luce nel marzo del 1994. La recensione di \"Intolerance\" apparsa su \"Rockerilla\" a firma di Beppe Riva ne parla come di un \"disco di assoluta priorit\u00e0 da confrontare vantaggiosamente con il meglio della produzione progressive internazionale\". La Mellow ristamper\u00e0 anche \"The Smell\" su CD ma entrambi i prodotti soffriranno di gravi carenze di distribuzione e pubblicit\u00e0, rivelandosi autentici \"flop\" commerciali.\nPer questo motivo nel 1998 la band si mette alla ricerca di un nuovo contratto discografico o di una collaborazione. Quando ormai sembra deciso che il nuovo album, che \u00e8 gi\u00e0 pronto da un anno, debba essere pubblicato come autoproduzione, il gruppo prova a riproporsi alla Musea, soprattutto perch\u00e9 \"Oval Dreams\", questo il titolo del nuovo lavoro, \u00e8 molto pi\u00f9 progressive dei precedenti.\nBernard Gueffier e Alain Robert, dopo aver ascoltato il demo del CD si dichiarano molto interessati alla produzione di \"Oval Dreams\" che pertanto esce, nel giro di pochi mesi per l'etichetta francese (marzo 1999). Per la band si tratta di un salto di qualit\u00e0 notevole, distribuzione e pubblicit\u00e0 sono capillari ed efficienti ed il nuovo disco vende pi\u00f9 dell'atteso, superando di gran lunga la somma dei tre dischi pubblicati fino ad allora. La critica italiana (\"Rockerilla\" e \"Mucchio Selvaggio\" soprattutto) apprezzano molto il nuovo lavoro della band e per la prima volta, oltre alle rispettive recensioni, entrambe molto positive, le due testate dedicano un intero articolo ai Twenty Four Hours e alla loro musica.\nNel 2009 \"Oval Dreams\" viene ristampato dall'etichetta Russa MALS e nei primi mesi del 2010 diviene disponibile per l'acquisto in formato liquido su iTunes. Il 29 ottobre del 2010 la band si riunisce dopo 16 anni dall'ultimo tour (1994) e a 21 anni dall'ultimo concerto pugliese (1989) proprio a Bari, citt\u00e0 natale, in occasione di un concerto commemorativo per la improvvisa morte di un amico proprietario di un negozio di vinili a Londra, Sandro Mariani.\nL'album \"Oval Dreams\" \u00e8 stato ristampato nel settembre 2012 in vinile \"audiophile\" dall'etichetta discografica italiana Velut Luna e su CD allegato alla rivista HI-FI \"Audiophile Sound\". Il materiale dell'album \u00e8 stato completamente rimixato dalle bobine originali e masterizzato in analogico su registratore Studer A816. L'album \u00e8 stato presentato in anteprima al Top Audio 2012, l'ultima edizione della pi\u00f9 importante manifestazione italiana di audio e video a Milano.\n\"The Sleepseller\".\nAll'uscita di \"Oval Dreams\" seguir\u00e0 un periodo di pausa di due anni, fino all'estate del 2001 quando tre dei componenti si riuniranno a Fano, residenza del tastierista Paolo Lippe, orfani del bassista Nico Colucci, per preparare il nuovo album \"The Sleepseller\" (letteralmente: il venditore di sonno). I brani composti dai tre risentono fortemente delle atmosfere soffuse e dilatate degli ascolti di quel periodo (Kid A e Amnesiac dei Radiohead in testa, ma anche Brian Eno, Peter Schwalm e Massive Attack). Ne risulta un album differente dai precedenti, molto elettronico e sperimentale, le cui caratteristiche vengono descritte fedelmente nelle due principali recensioni italiane (Enrico Ramunni su \"Rockerilla\" e Federico Guglielmi su \"Mucchio Selvaggio\"). L'album viene autoprodotto, mentre la distribuzione \u00e8 affidata alla Musea che non se la sente di rinnovare il contratto di produzione alla band. \"The Sleepseller\" viene pubblicato nel giugno 2004 ma riesce a vendere meno della met\u00e0 del suo predecessore.\nNel giugno 2018 la rivista \"HI-FI Audiophile Sound\" di Pierre Bolduc, ha pubblicato come CD allegato, una versione completamente riscritta, rieditata e rimixata da Paolo Lippe e Paolo Sorcinelli (l'attuale bassista del gruppo) del 4\u00ba album della band \"The Sleepseller\", con due brani inediti ed una nuova versione di \"Evidence\" con mellotron, metallofoni e chitarra elettrica. Il mastering \u00e8 stato affidato a Marco Lincetto di Velut Luna.\n2014: la rinascita e \"Left-To-Live\".\nDopo l'uscita della ristampa \"audiophile\" dell'LP di \"Oval Dreams\", la band annuncia gi\u00e0 nel settembre 2013 l'intenzione di riunirsi per la composizione e la registrazione di nuovo materiale. La \"reunion\" viene confermata a marzo 2014 e avviene nell'agosto successivo, nel medesimo trullo di San Marco di Locorotondo ove nacquero i germogli di \"Oval Dreams\". La formazione comprende Marco Lippe alla batteria, Antonio Paparelli alle chitarre, e Paolo Lippe alle tastiere, basso e voce, mentre contrariamente alle intenzioni, lo storico primo bassista Michele Deflorio partecipa solo ad un brano (\"That Old House\"). La band si \u00e8 riunita durante il periodo pasquale del 2015 a Preganziol e ha registrato le basi di batteria, basso, chitarra e piano-tastiere, mentre nei primi di luglio, sono state registrate tutte le voci ed \u00e8 stato concluso l'editing. Tutte queste fasi, compreso il missaggio finale che \u00e8 avvenuto dal 21 al 31 luglio, sono state effettuate presso la \"Magister Recording Area\" di Andrea Valfr\u00e8, produttore fra l'altro di Orme, Finardi, L\u00f9napop, Rettore ecc. Il mastering \u00e8 stato curato in dominio analogico da Marco Lincetto di Velut Luna ad agosto 2015. Michele Deflorio non ha partecipato alle session. Il nuovo bassista dei Twenty Four Hours \u00e8 Paolo Sorcinelli, musicista professionista di Fano, amico di Paolo Lippe.\nNell'aprile 2016 Musea ha pubblicato il quinto album ufficiale della band, intitolato \"Left-To-Live\" (una meditazione sui delitti perfetti passati e presenti). \u00c8 un concept-album e contiene 12 canzoni. L'anteprima video del secondo brano del disco \"Sister Never Born\" ispirato al romanzo \"Voglio vivere una volta sola\" di Francesco Carofiglio \u00e8 stata pubblicata nel mese di settembre 2015 su YouTube e trasmessa in radio da Malcolm Dome e Tina Saul su Total Rock. \u00c8 nella top-six dei migliori brani su Teamrock.com insieme a Steven Wilson e Steve Hackett. Il secondo video uscito in anteprima la vigilia di Natale 2015 \u00e8 invece relativo al terzo brano del nuovo album ed \u00e8 intitolato \"That Old house\", mentre a Pasqua 2016 ha visto la luce il videoclip del primo brano dell'album \"Soccer Killer\", dedicato ai 13 bambini giustiziati dagli jihadisti dell'ISIS il 12 gennaio 2015 a Mossul in Iraq per aver guardato una partita di calcio in televisione.\nLa collaborazione con i Tuxedomoon e il doppio album \"Close - Lamb - White - Walls\".\nAlla lavorazione del sesto album \"Close - Lamb - White - Walls\", uscito a ottobre 2018, hanno collaborato i membri fondatori dei Tuxedomoon Blaine L. Reininger e Steven Brown. Reininger suona il violino e canta, mentre Brown suona il sax rispettivamente nei brani \"Intertwined\" e \"All The World Needs is Love\". Sono state inoltre incluse nell'album due cover del brano dei Tuxedomoon \"What Use?\" in versione elettronica e acustica.\nReperibilit\u00e0 degli album e dei file ad alta definizione.\nLa band ha sempre riservato particolare attenzione alla qualit\u00e0 delle registrazioni e prediletto i supporti fisici per i propri album (CD e vinili) che sono acquistabili online e in molti negozi specializzati, tuttavia dal 2008 i primi quattro album e la gi\u00e0 citata raccolta \"Before and After The Boundary\" sono stati resi disponibili per il download legale e gratuito dalla piattaforma Jamendo e ancora prima su Vitaminic, oggi dismessa. Attualmente tutte le pubblicazioni dei Twenty Four Hours sono anche disponibili sulle piattaforme di streaming e download come Spotify, iTunes, Google Play, Tidal e similari, ma per il futuro \u00e8 intenzione dei membri di prediligere Bandcamp e eventuali ulteriori siti che permettano l'ascolto gratuito e il download di file ad alta definizione in modo tale che l'ascoltatore possa usufruire del vero e proprio master, senza perdita di alcuna informazione sonora e pertanto con il massimo livello di qualit\u00e0 possibile. Quest'opzione \u00e8 recente ed \u00e8 resa possibile dalla diffusione delle connessioni internet a banda larga, dall'incremento dimensionale dei supporti di archiviazione e dai servizi cloud.\nFormazione.\nCronologia della formazione.\n(*) associati"}
{"id": "2458299", "revid": "110157", "url": "https://it.wikipedia.org/wiki?curid=2458299", "title": "High concept movie", "text": "La definizione di high concept movie \u00e8 coniata da Justin Wyatt per delineare una precisa tipologia di cinema contemporaneo. Il termine \u00e8 attribuibile ai blockbuster di produzione americana, che si caratterizzano per una struttura modulabile, vale a dire sezionabile in frammenti. Questa caratteristica permette di esportare un elemento del film in differenti contesti anche non specificatamente cinematografici. Questi prodotti sono caratterizzati da storie semplici e da personaggi stereotipati che possono essere estratti dal contesto di origine e funzionare da marchio di garanzia in vari ambiti, in particolare nel merchandising e nelle strategie di marketing che contribuiscono a fornire un valore aggiunto al prodotto primario.\nNe sono una diretta conseguenza i gadget che attirano la cerchia di fan di un determinato prodotto audiovisivo, alimentando cos\u00ec il fenomeno del fandom che sempre pi\u00f9 si definisce attraverso l\u2019appropriazione dei prodotti del merchandising e uno sfrenato collezionismo.\nS. G. Jones definisce una fiction de-territorializzata quella che si estende oltre la testualit\u00e0 primaria, coinvolgendo pratiche secondarie come i prodotti commerciali dell\u2019industria culturale e terziarie come i prodotti dei fan .\nIl risvolto sul versante economico \u00e8 prevedibile, infatti l\u2019investimento del capitale iniziale per un film corre cos\u00ec un minor rischio di perdite, in quanto anche se il film dovesse fallire al botteghino \u00e8 possibile recuperare alcuni dei suoi elementi in altri settori, perlopi\u00f9 ludici (parchi di intrattenimento, videogiochi ecc.). La diretta conseguenza di tale strategia \u00e8 uno sfruttamento transmediale del concept originario che crea un universo a s\u00e9 stante in cui la visione del film diventa solo una parte del processo di fruizione del prodotto. In questo modo il cinema \u00e8 riuscito a trovare una risposta alla concorrenza di internet, trovando un\u2019efficace strategia per incorporare i suoi prodotti nella rete e ampliarne il consumo.\nMatt Hills rileva che l\u2019attuale prodotto audiovisivo \u00e8 caratterizzato da una vasta rete di paratesti che lo circondano; allo stesso tempo esso si distingue in base a un costante differimento di uno stesso specifico tema, costruendo dei testi-mondo caratterizzati da iper-diegesi che trascendono i confini del testo originario, dotati di coerenza, continuit\u00e0 e una credibilit\u00e0 che si poggia sulla relazione di fiducia instaurata precedentemente tra lo spettatore e il testo-fonte .\nNote.\nGianluca D'Agostino, High concept, Audino Editore, Roma, 2008 Isbn: 978-88-7527-066-7"}
{"id": "2458302", "revid": "158913", "url": "https://it.wikipedia.org/wiki?curid=2458302", "title": "Elmichi", "text": "Biografia.\nEra \"schildpor\" o \"schildtr\u00e4ger\" (lett. portatore di scudo - scudiero del sovrano) e fratello di latte del re longobardo Alboino. Insieme a Rosmunda, moglie di Alboino, organizz\u00f2 una congiura contro Alboino, che ebbe successo: il re venne ucciso per mano di Peredeo. Dopo il regicidio Elmichi tent\u00f2 di impossessarsi del trono, regnando insieme a Rosmunda per tre mesi; ma fall\u00ec per l'ostilit\u00e0 della popolazione, furiosa per l'assassinio del loro re. Egli fu addirittura costretto a fuggire, insieme a Rosmunda, Alpsuinda, Peredeo e il tesoro dei Longobardi, in territorio bizantino, perch\u00e9 la popolazione longobarda lo voleva morto.\nEra innamorato di Rosmunda, che divenne sua moglie. Tuttavia proprio lei lo avvelen\u00f2: infatti, avendo il prefetto bizantino di Ravenna Longino, a cui Elmichi e Rosmunda avevano chiesto asilo politico, chiesto a Rosmunda di sposarlo a patto che lei uccidesse Elmichi, Rosmunda, bramosa di diventare la donna pi\u00f9 potente di Ravenna, fece bere al marito del vino avvelenato. Quando Elmichi si accorse di essere stato avvelenato, costrinse anche Rosmunda a bere il veleno, e in questo modo morirono entrambi."}
{"id": "2458304", "revid": "15200", "url": "https://it.wikipedia.org/wiki?curid=2458304", "title": "Elmechi", "text": ""}
{"id": "2458307", "revid": "1566286", "url": "https://it.wikipedia.org/wiki?curid=2458307", "title": "Henry Armetta", "text": "Apparve in quasi 150 film, a partire dall'epoca del muto (verso il 1915) fino a terminare nel 1945, anno della sua morte.\nBiografia.\nArmetta nacque a Palermo, in Sicilia, il 4 luglio 1888, con il nome di Enrico Armetta. All'et\u00e0 di quattordici anni, lui e la famiglia si trasferirono negli Stati Uniti. Appena arrivato, Armetta cominci\u00f2 a lavorare come sarto a New York. In seguito, entrato nel mondo del teatro, ottenne una parte nella pi\u00e8ce teatrale \"A Yankee Consul\", da parte dell'appena conosciuto Raymond Hitchcock, noto attore di vaudeville.\nArmetta si trasfer\u00ec a Hollywood nel 1920 e ottenne diversi ruoli teatrali di tipico personaggio italiano come barbiere, droghiere o proprietario di ristorante. In seguito, entr\u00f2 nel mondo del cinema ed apparve in alcuni film muti. Con l'arrivo del sonoro, Armetta venne chiamato per interpretare il ruolo di Matteo nel film \"Fra Diavolo\" (1933), con Stan Laurel e Oliver Hardy; in quello stesso anno, recit\u00f2 con Buster Keaton nel film \"Viva la birra\".\nNel 1938 apparve in \"Viva l'allegria\", con Judy Garland, Allan Jones e Fanny Brice. Nel 1941 interpret\u00f2 il ruolo di padre di una grande famiglia italiana venditrice di letti in \"Il bazar delle follie\", commedia con i Fratelli Marx.\nCol passare degli anni il fisico di Armetta s'indebol\u00ec sempre pi\u00f9, come fu evidente nelle sue ultime apparizioni nel 1945, come in \"Due marinai e una ragazza (Canta che ti passa)\". Mor\u00ec in quello stesso anno per infarto, a San Diego, California, lasciando la moglie e tre figli.\nArmetta venne sepolto nel Cimitero della Santa Croce a Culver City, California."}
{"id": "2458309", "revid": "1494169", "url": "https://it.wikipedia.org/wiki?curid=2458309", "title": "Wahlbach", "text": ""}
{"id": "2458320", "revid": "74801", "url": "https://it.wikipedia.org/wiki?curid=2458320", "title": "Circondario del Reno-Hunsr\u00fcck", "text": "Il circondario del Reno-Hunsr\u00fcck (in tedesco Rhein-Hunsr\u00fcck-Kreis, targa SIM) \u00e8 un circondario (\"Landkreis\") della Renania-Palatinato, in Germania.\nComprende 6 citt\u00e0 e 128 comuni.\nIl capoluogo \u00e8 Simmern/Hunsr\u00fcck, il centro maggiore Boppard."}
{"id": "2458321", "revid": "339392", "url": "https://it.wikipedia.org/wiki?curid=2458321", "title": "Rhein-Hunsr\u00fcck", "text": ""}
{"id": "2458325", "revid": "63727", "url": "https://it.wikipedia.org/wiki?curid=2458325", "title": "Mercedes-Benz M166", "text": "La sigla Mercedes-Benz M166 indica una famiglia di motori a scoppio prodotti dal 1997 al 2005 dalla Casa tedesca Mercedes-Benz.\nProfilo e caratteristiche.\nSi tratta di una famiglia di motori a 4 cilindri di fascia medio-bassa progettati appositamente per una vettura come la Classe A, caratterizzata da un particolare struttura, soprattutto telaistica.&lt;br&gt;\nIn effetti, i motori \"M166\" possiedono particolari caratteristiche che li distinguono dai restanti quadricilindrici Mercedes-Benz. Innanzitutto non si tratta di motori da montare longitudinalmente, ma trasversalmente. Inoltre questi motori risultano inclinati in avanti di ben 59\u00b0. Infine, la particolarit\u00e0 pi\u00f9 singolare: i motori \"M166\" sono stati progettati e realizzati appositamente per un pianale \"a sandwich\", proprio come quello delle prime due serie della Classe A. Tale pianale possiede un'intercapedine ricavata tra il pianale stesso ed il pavimento dell'abitacolo: in caso di urto frontale, il motore scivola all'interno di tale intercapedine piuttosto che invadere l'abitacolo della vettura e provocare cos\u00ec gravi danni fisici ai passeggeri anteriori. Ogni motore \"M166\" viene montato gi\u00e0 parzialmente \"accompagnato\" sotto l'intercapedine in modo da spostarsi con facilit\u00e0 all'interno di essa.&lt;br&gt;\nTra le altre caratteristiche di questi motori, va segnalato l'impiego della lega di alluminio sia per il monoblocco sia per la testata e le canne cilindri in lega di alluminio e silicio.&lt;br&gt;\nIn generale le caratteristiche comuni ai motori \"M166\" sono le seguenti:\nI motori \"M166\" sono stati prodotti in quattro versioni, da 1.4 a 2.1 litri. Le prime due versioni sono state quelle da 1.4 e da 1.6 litri, alle quali si sono aggiunte via via le altre.&lt;br&gt;\nI motori \"M166\" sono stati sostituiti nel 2004 dai motori M266, anch'essi progettati per pianali \"a sandwich\", ma alcuni di essi vennero utilizzati fino al febbraio 2005 per la monovolume Vaneo.&lt;br&gt;\nNella seguente tabella vengono mostrate pi\u00f9 in dettaglio le varie versioni dei motori \"M166\"."}
{"id": "2458328", "revid": "74801", "url": "https://it.wikipedia.org/wiki?curid=2458328", "title": "Boppard", "text": "Boppard \u00e8 una citt\u00e0 di abitanti della Renania-Palatinato, in Germania.\n\u00c8 il centro maggiore, ma non il capoluogo, del circondario (\"Landkreis\") Rhein-Hunsr\u00fcck-Kreis (targa SIM).\nSuddivisione amministrativa.\nBoppard si divide in 10 \"distretti locali\" (\"Ortsbezirk\"), corrispondenti all'area urbana e a 9 frazioni:"}
{"id": "2458332", "revid": "838137", "url": "https://it.wikipedia.org/wiki?curid=2458332", "title": "Aeroambulanza", "text": "Una aeroambulanza \u00e8 un aeromobile, modernamente un aereo o elicottero (eliambulanza), utilizzato per il trasporto di feriti o malati. L'aeroambulanza trova impiego in situazioni in cui il trasporto aereo \u00e8 pi\u00f9 pratico o in situazioni nelle quali un'ambulanza convenzionale non pu\u00f2 facilmente o rapidamente raggiungere il luogo dove il paziente deve essere trasportato. \nNelle versioni moderne, gli equipaggi delle aeroambulanze hanno a disposizione a bordo scorte di farmaci oltre che vari sistemi per l'Advanced Life Support, quali defibrillatori, elettrocardiografi e altri apparati per la terapia intensiva in grado di supportare le funzioni vitali dei trasportati in condizioni critiche. \nIn alcune situazioni, il trasporto via aerea risulta oltre che molto pi\u00f9 rapido, anche pi\u00f9 confortevole e potenzialmente molto meno rischioso, specialmente per i pazienti politraumatizzati rispetto a un trasporto via terra in ambulanza, in quanto le sollecitazioni cinetiche per la vittima sono sensibilmente minori se viene trasportata con un aeromobile. \nClassificazioni.\nSecondo la definizione delle normative italiane, le aeroambulanze effettuano interventi di tipo \"secondario\", cio\u00e8 di trasporto di un paziente critico da un ospedale all'altro, tipicamente verso un centro ospedaliero dotato di strutture specialistiche che sono assenti nel presidio inviante. Gli interventi \"primari\" sono invece definiti come quelli in cui il mezzo viene inviato direttamente sulla scena dell'incidente o del malore e sono pi\u00f9 propriamente definiti elisoccorso, nel caso siano impiegati elicotteri.\nLa \"classificazione anglosassone\", definisce AA (dall'inglese Air Ambulance) gli interventi definiti dalla normativa italiana di tipo secondario, cio\u00e8 quelle situazioni in cui la missione risulta pianificabile e vengono utilizzate superfici idonee per l'imbarco e lo sbarco del paziente. \nPer gli anglosassoni, le altre specializzazioni sono invece definite come:"}
{"id": "2458334", "revid": "309289", "url": "https://it.wikipedia.org/wiki?curid=2458334", "title": "Marchara", "text": "La Marchara () \u00e8 un fiume della Russia siberiana orientale (Sacha-Jakuzia), affluente di destra della Marcha, nel bacino idrografico del Viljuj.\nIl fiume ha origine sull'altopiano del Viljuj e scorre in direzione orientale, successivamente svolta a settentrione nella parte nord-occidentale del bassopiano della Jacuzia centrale. Sfocia nella Marcha a 766\u00a0km dalla foce. Gela da met\u00e0 ottobre sino a fine maggio. I maggiori affluenti sono Marcharakan (109 km), proveniente dalla sinistra idrografica; Delingdekjan (79 km), dalla destra."}
{"id": "2458335", "revid": "80339", "url": "https://it.wikipedia.org/wiki?curid=2458335", "title": "Markhara", "text": ""}
{"id": "2458336", "revid": "80339", "url": "https://it.wikipedia.org/wiki?curid=2458336", "title": "Marhara", "text": ""}
{"id": "2458340", "revid": "697352", "url": "https://it.wikipedia.org/wiki?curid=2458340", "title": "Monte San Martino (disambigua)", "text": ""}
{"id": "2458343", "revid": "1573940", "url": "https://it.wikipedia.org/wiki?curid=2458343", "title": "Ameles fasciipennis", "text": "Ameles fasciipennis \u00e8 una mantide endemica delle Marche, precisamente del comune di Tolentino.\nDescrizione.\n\u00c8 una specie di piccole dimensioni (2-3 cm) caratterizzata da pronoto corto, femori gracili e occhi conici con tubercolo apicale pi\u00f9 o meno sviluppato.\nDistribuzione e habitat.\nLa sua presenza \u00e8 nota solo nel territorio di Tolentino da cui proviene l'olotipo."}
{"id": "2458344", "revid": "226458", "url": "https://it.wikipedia.org/wiki?curid=2458344", "title": "Campionato italiano misto di curling", "text": "Il Campionato italiano misto di curling \u00e8 una competizione che si svolge annualmente tra club italiani di curling associati alla Federazione Italiana Sport del Ghiaccio. Il campionato si svolge con le regole del curling misto, con la differenza perci\u00f2 che la squadra \u00e8 composta da tre atleti maschi (due pi\u00f9 riserva) e tre atlete femmine (due pi\u00f9 riserva). Il campionato si svolge in pi\u00f9 prove durante tutto il periodo invernale, seguite dalle finali. La squadra vincitrice del titolo italiano rappresenter\u00e0 l'anno successivo la nazionale italiana misti di curling.\nAltri campionati.\nLa FISG organizza inoltre altri campionati validi per un titolo italiano:"}
{"id": "2458345", "revid": "7969", "url": "https://it.wikipedia.org/wiki?curid=2458345", "title": "Heroes and Cons", "text": ""}
{"id": "2458346", "revid": "149727", "url": "https://it.wikipedia.org/wiki?curid=2458346", "title": "Bad Salzig", "text": ""}
{"id": "2458347", "revid": "297745", "url": "https://it.wikipedia.org/wiki?curid=2458347", "title": "Cardo massimo", "text": ""}
{"id": "2458350", "revid": "149727", "url": "https://it.wikipedia.org/wiki?curid=2458350", "title": "Herschwiesen", "text": ""}
{"id": "2458351", "revid": "149727", "url": "https://it.wikipedia.org/wiki?curid=2458351", "title": "Hirzenach", "text": ""}
{"id": "2458352", "revid": "149727", "url": "https://it.wikipedia.org/wiki?curid=2458352", "title": "Holzfeld", "text": ""}
{"id": "2458355", "revid": "149727", "url": "https://it.wikipedia.org/wiki?curid=2458355", "title": "Oppenhausen", "text": ""}
{"id": "2458357", "revid": "149727", "url": "https://it.wikipedia.org/wiki?curid=2458357", "title": "Rheinbay", "text": ""}
{"id": "2458358", "revid": "149727", "url": "https://it.wikipedia.org/wiki?curid=2458358", "title": "Udenhausen", "text": ""}
{"id": "2458359", "revid": "767487", "url": "https://it.wikipedia.org/wiki?curid=2458359", "title": "Prince Tagoe", "text": "Carriera.\nClub.\nDopo aver militato in varie formazioni giovanili ghanesi, venne ingaggiato dagli Hearts of Oak. Nel 2005 vinse il titolo di capocannoniere del campionato realizzando 18 reti.\nNel 2006 si trasfer\u00ec in Arabia Saudita per giocare con l'Al-Ittihad.\nSuccessivamente pass\u00f2 alla formazione del Al Shabab Dubai degli Emirati Arabi Uniti, per poi ritornare in Arabia Saudita in virt\u00f9 del suo passaggio alla squadra dell'Al-Ittifaq. Con questa maglia si \u00e8 messo in luce segnando 8 reti nelle prime fasi della AFC Champions League 2009.\nNel 2009 approd\u00f2 in Europa grazie all'interessamento dell', club con il quale firm\u00f2 un contratto triennale il 9 giugno 2009. Il 12 agosto 2009 gli venne riscontrato un problema cardiaco e la dirigenza dell', a seguito della revoca da parte della federazione tedesca della licenza del giocatore, avvi\u00f2 le procedure per rescindere il suo contratto dopo solo due mesi; i legali del giocatori si opposero alla decisione del club e presentarono un ricorso nel quale venivano fornite le prove ottenute tramite ulteriori accertamenti clinici che evidenziavano come lo stato di salute di Tagoe non fosse compromesso a tal punto da invalidare il contratto. La federazione tedesca diede ragione al giocatore e non accolse la richiesta di rescissione avanzata dal club riservandosi il diritto di restituire la licenza a Tagoe una volta superati i problemi di salute. Nel dicembre del 2009 il giocatore ha ottenuto nuovamente l'abilitazione dalla federazione dopo aver superato i test medici necessari.\nIl 1\u00ba maggio 2010 ha segnato le prime reti della sua carriera in Bundesliga realizzando una doppietta nella partita tra Eintracht Francoforte e terminata col punteggio di 1-2.\nNell'ultimo giorno di calciomercato, viene prestato al Partizan Belgrado.\nCuriosit\u00e0.\nIl 16 marzo 2011, riceve come premio di una scommessa, la Renault Coupe del suo allenatore Aleksandar Stanojevi\u0107 per la doppietta vincente segnata nel derby di coppa di Serbia tra il Partizan e la (2-0).\nNazionale.\nIl suo esordio con la nazionale ghanese avvenne in occasione della Coppa d'Africa 2006.\nFigura tra i 23 convocati del Ghana per il Mondiale 2010 in Sudafrica."}
{"id": "2458361", "revid": "123298249", "url": "https://it.wikipedia.org/wiki?curid=2458361", "title": "Peredeo (regicida)", "text": "Biografia.\nVisse nel tardo VI secolo. Rosmunda, desiderosa di uccidere il marito Alboino per un affronto da lei subito, decise di affidare a lui il compito di uccidere il re Alboino; egli per\u00f2 non voleva compiere un atto cos\u00ec malvagio e cos\u00ec Rosmunda, per costringerlo, una notte sostitu\u00ec nel letto l'ancella che conviveva con Peredeo. In questo modo Peredeo, credendo che la donna nel suo letto fosse la sua amata, fece l'amore con lei. Quando si accorse che la donna con cui aveva fatto sesso era Rosmunda, quest'ultima gli disse:\nIn questo modo Peredeo fu costretto ad ammazzare il re; quest'ultimo, non potendo estrarre la sua spada (legata alla testiera del letto da Rosmunda), tent\u00f2 di difendersi con uno sgabello, ma alla fine soccombette.\nIn seguito al regicidio, Peredeo fu costretto, insieme agli altri congiurati, a rifugiarsi a Ravenna (capitale dell'Italia bizantina), poich\u00e9 la popolazione longobarda, adirata per la morte di Alboino, cercava vendetta e voleva la morte dei regicidi. In seguito alla morte di Rosmunda e di Elmichi, Peredeo venne condotto a Costantinopoli (capitale dell'Impero bizantino), dove uccise durante uno spettacolo pubblico un leone sotto gli occhi dell'Imperatore. Per ordine dell'Imperatore gli vennero per\u00f2 strappati gli occhi, perch\u00e9 c'era il timore che potesse fare qualcosa di pericoloso nella capitale. Egli, privato della vista, cerc\u00f2 allora la vendetta: egli infatti si rec\u00f2 al palazzo imperiale con due pugnali nascosti nelle maniche e chiese di poter vedere l'Imperatore, perch\u00e9 gli doveva fare delle rivelazioni molto utili; l'Imperatore allora gli invi\u00f2 due patrizi, che raccogliessero le sue parole. Peredeo uccise i due patrizi ottenendo cos\u00ec la sua vendetta.\nPresumibilmente Peredeo venne ucciso per ordine dell'Imperatore. La sua vendetta ricorda quella del personaggio biblico Sansone che, accecato dai Filistei, ottenne la sua vendetta facendo crollare il loro tempio."}
{"id": "2458374", "revid": "287204", "url": "https://it.wikipedia.org/wiki?curid=2458374", "title": "Sumo Digital", "text": "Sumo Digital Limited \u00e8 una casa produttrice di videogiochi fondata nel 2003 nel Regno Unito a seguito della chiusura degli Infogrames Studios Sheffield (precedentemente conosciuta come Gremlin Interactive). Sumo impiega pi\u00f9 100 persone che alle spalle vantano una lunga esperienza di sviluppo decennale insieme .\nLa societ\u00e0 \u00e8 stata costituita da Carl Cavers , Paul Porter, Darren Mills e James Nord-Hearn ."}
{"id": "2458389", "revid": "31886", "url": "https://it.wikipedia.org/wiki?curid=2458389", "title": "Forse forse", "text": "Forse forse \u00e8 un brano musicale scritto da Roberto Pacco e Lorenzo Imerico e interpretato dal cantautore italiano Luca Napolitano, estratto come primo singolo dall'Ep, Vai.\nIl brano \u00e8 stato presentato durante la finale dell'ottava edizione del programma \"Amici di Maria De Filippi\" svoltasi il 25 marzo 2009.\nIl brano, pubblicato dalla casa discografica Warner Music Italy, \u00e8 in rotazione radiofonica dal 27 marzo 2009 ed in contemporanea disponibile per il download digitale.\nIl singolo ha debuttato nella classifica dei singoli pi\u00f9 venduti in Italia il 16 aprile 2009 alla quinta posizione.\nIl cantautore in merito al brano dichiara:\nIl video.\nIl video, diretto da Gaetano Morbioli, viene presentato da Luca Napolitano durante la diretta del programma \"Total Request Live\" di MTV il 30 aprile 2009.\nGirato a Milano tra una scuola di danza e il noto locale \"Old Fashion\", descrive la storia di un ragazzo geloso (interpretato da Luca stesso) la cui ragazza balla con un ballerino un pezzo passionale. Protagonista femminile del video \u00e8 Alice Bellagamba, al tempo fidanzata dello stesso Luca. Alla fine del video i dubbi sull'epilogo della storia d'amore vengono scacciati da un bacio tra i due protagonisti."}
{"id": "2458390", "revid": "287204", "url": "https://it.wikipedia.org/wiki?curid=2458390", "title": "Disastro di Bradford", "text": "Disastro di Bradford \u00e8 il nome dato ad una strage di calcio avvenuta al Valley Parade di Bradford nel West Yorkshire, in Inghilterra, l'11 maggio 1985, in cui morirono 56 persone e ne rimasero ferite 265.\nFatti.\nSabato 11 maggio 1985 (solo 18 giorni prima della Strage dell'Heysel, un'altra gravissima tragedia sportiva) era in programma allo stadio Valley Parade di Bradford l'incontro tra Bradford City e Lincoln City, valido per il campionato di Third Division; dopo 40 minuti di gioco, probabilmente innescato da una sigaretta o un fiammifero, si avvi\u00f2 un incendio nei pressi del settore G dello stadio. L'arbitro Don Shaw, avvertito dal guardalinee, sospese subito la partita. La polizia cominci\u00f2 l'evacuazione dei tifosi presenti nel settore vicino all'incendio, mentre nel frattempo la tribuna (costruita nel 1908 e composta parzialmente di materiali infiammabili) prese subito fuoco e sciogliendosi andava ad alimentare ulteriormente il fuoco sulle gradinate sottostanti e a generare fumo che limitava la visibilit\u00e0.\nIn un paio di minuti le fiamme cominciarono a diffondersi, facendo crollare il tetto dello stadio. I sopravvissuti raccontarono che era quasi impossibile respirare.\nMolti spettatori, nel tentativo di scappare, scesero sul terreno di gioco, altri erano riusciti a rifugiarsi nelle case vicine, altri ancora cercarono di aiutare la polizia nel tentativo di salvare qualcuno, ma non c'erano estintori all'interno dello stadio; erano stati tolti per evitare possibili atti di vandalismo tra gli hooligans.\nTra le tribune e il campo era stato eretto un muro per contenere il fenomeno degli hooligans, come nel resto degli stadi inglesi nei primi anni '80. Fortunatamente il muro non era alto come in altri stadi e la maggior parte degli spettatori riusc\u00ec a scavalcarlo.\nAnche i giocatori delle due squadre cercarono di aiutare le forze dell'ordine e le aiut\u00f2 anche l'allenatore del Bradford, Terry Yorath, che aveva i familiari nel settore colpito per primo dalle fiamme. Dopo 4 minuti il settore interessato dalle fiamme era completamente distrutto.\nPochi giorni dopo la tribuna fu demolita e rimpiazzata con una pi\u00f9 moderna.\nLe vittime.\nLa maggior parte dei morti aveva o meno di 20 anni o pi\u00f9 di 70; tra questi ci fu anche Sam Firth, ex presidente della squadra locale che aveva 86 anni. I feriti furono ben 265. Fu il pi\u00f9 grave incendio della storia del calcio britannico e il terzo peggior disastro dopo la Strage di Hillsborough e quella che nel 1971 si verific\u00f2 all'Ibrox Stadium di Glasgow, dove i morti furono 66 ed oltre 200 i feriti.\nReazioni.\nI funzionari della polizia continuarono a lavorare fino alle 4 del mattino seguente per rimuovere tutti i corpi, molti dei quali erano ancora in posizione verticale nel settore G coperti dal telone che era crollato.\nLa tragedia ha ricevuto l'attenzione dei media e il sostegno di tutto il mondo, anche da parte di importanti personalit\u00e0 come Elisabetta II del Regno Unito, il premier inglese Margaret Thatcher e Papa Giovanni Paolo II.\nIn seguito alle inchieste della magistratura britannica lo stadio di Bradford venne chiuso, con la squadra che dovette giocare per quasi due anni (fino all'inizio del 1987) in campo neutro, con l'impianto che venne ristrutturato e reso pi\u00f9 sicuro. A livello penale le famiglie delle vittime vennero risarcite di 3.500.000 sterline."}
{"id": "2458395", "revid": "767487", "url": "https://it.wikipedia.org/wiki?curid=2458395", "title": "Stick It Out (album)", "text": "Stick It Out \u00e8 il primo omonimo album degli Stick It Out, uscito nel 2009 per l'Etichetta discografica statunitense Sliptrick Records.\nTracce.\nbonus tracks"}
{"id": "2458398", "revid": "584834", "url": "https://it.wikipedia.org/wiki?curid=2458398", "title": "Carretera Central (Per\u00f9)", "text": ""}
{"id": "2458402", "revid": "830939", "url": "https://it.wikipedia.org/wiki?curid=2458402", "title": "Samuel van Hoogstraten", "text": "Van Hoogstraten fu dapprima allievo del padre, Dirk van Hoogstraten, durante la sua permanenza a Dordrecht fino al 1640. Dopo la sua morte, si trasfer\u00ec ad Amsterdam e divenne allievo di Rembrandt. Poco dopo, tenne egli stesso scuola e si dedic\u00f2 alla pittura ritrattistica.\nSi \u00e8 conservato fino ad oggi un numero di opere di Van Hoogstraten sufficientemente esteso da evidenziare l'evoluzione stilistica dell'artista."}
{"id": "2458403", "revid": "287204", "url": "https://it.wikipedia.org/wiki?curid=2458403", "title": "Newman (Australia)", "text": "Newman \u00e8 una citt\u00e0 nella regione di Pilbara, nell'Australia Occidentale, situata circa 1.186\u00a0km a nord di Perth e 9\u00a0km a nord del Tropico del Capricorno. Con una popolazione al censimento del 2006 di 4245 abitanti, \u00e8 una citt\u00e0 mineraria."}
{"id": "2458404", "revid": "324090", "url": "https://it.wikipedia.org/wiki?curid=2458404", "title": "Vita brevis", "text": "Vita brevis \u00e8 un romanzo filosofico scritto da Jostein Gaarder e pubblicato nel 2000.\nTrama.\nProtagonista del romanzo \u00e8 Floria Emilia: nome di fantasia per quella che \u00e8 stata la reale concubina di Sant'Agostino. Il santo, nel tentativo di convertire Floria, le invia una copia delle Confessioni.\n\"Vita brevis\" vuole essere la risposta di Floria, scritta sotto forma di epistola, al suo amato nonch\u00e9 una critica ad alcune affermazioni fatte dal dottore della chiesa. Nell'epistola, Floria parler\u00e0 anche di Monica, la madre di Agostino, criticando la sua scelta di allontanare il figlio da Floria stessa\nFloria, in particolar modo, contesta il fatto che Sant'Agostino vedesse l'amore provato per lei come un ostacolo ad amare Dio. La donna vuole convincerlo che il tempo passato insieme non sia stato qualcosa di negativo. Il punto cruciale su cui vuole fare riflettere l'autore del romanzo, infatti, \u00e8 proprio questo: pu\u00f2 l'amore per una persona essere un limite all'amore per Dio o l'uno alimenta l'altro?\nPersonaggi.\nFloria Emilia: \u00e8 la vera protagonista del romanzo, nonch\u00e9 unica voce narrante. Tutti gli altri personaggi sono descritti da lei. Appare passionale e decisa.\nSant'Agostino: altro protagonista indiretto del racconto. \u00c8 il destinatario dell'epistola e Floria ha con lui un vero e proprio sfogo che, in alcuni casi, \u00e8 accompagnato da vera e propria ira.\nSanta Monica: la madre di Sant'Agostino viene vista, dalla protagonista, come un intralcio all'amore tra i due. Secondo Floria \u00e8 corresponsabile delle scelte prese da Agostino."}
{"id": "2458411", "revid": "767487", "url": "https://it.wikipedia.org/wiki?curid=2458411", "title": "Let There Be Punk!", "text": "Let There Be Punk \u00e8 un ep degli Stick It Out, uscito nel febbraio 2009.\nContiene brani di gruppi punk rock principalmente risalenti all'ondata del Punk 77, riarrangiati e rivisitati in chiave hard rock."}
{"id": "2458415", "revid": "124388703", "url": "https://it.wikipedia.org/wiki?curid=2458415", "title": "Richard Cramer", "text": "In alcuni film apparve con gli pseudonimi di Rychard Cramer o Dick Cramer.\nBiografia.\nFamoso per l'aspetto corpulento, minaccioso e dalla voce stridula, Cramer cominci\u00f2 a recitare alla fine degli anni venti; i suoi ruoli principali erano quelli dell'antagonista. \nFece molti film western, ma \u00e8 meglio ricordato per alcune parti girate con Stan Laurel e Oliver Hardy, come nel famoso film \"C'era una volta un piccolo naviglio\" (nella parte di Nick Grainger)."}
{"id": "2458416", "revid": "287204", "url": "https://it.wikipedia.org/wiki?curid=2458416", "title": "Colasanti", "text": ""}
{"id": "2458417", "revid": "57342", "url": "https://it.wikipedia.org/wiki?curid=2458417", "title": "Daniela Colasanti", "text": ""}
{"id": "2458421", "revid": "253269", "url": "https://it.wikipedia.org/wiki?curid=2458421", "title": "June Lockhart", "text": "\u00c8 ricordata soprattutto per il ruolo della madre nella serie televisiva \"Lassie\" (1958-1964) e per la partecipazione alla serie \"Lost in Space\" (1965-1968). Figlia d'arte, suoi genitori erano gli attori Gene Lockhart e Kathleen Lockhart.\n\u00c8 la madre dell'attrice Anne Lockhart."}
{"id": "2458430", "revid": "1543377", "url": "https://it.wikipedia.org/wiki?curid=2458430", "title": "John French Sloan", "text": "\u00c8 conosciuto per le sue immagini di genere urbano e per la sua particolare abilit\u00e0 nel catturare l\u2019essenza della vita nel quartiere di Chelsea a New York.\nBiografia.\nJohn Sloan nacque a Lock Haven, nel Pennsylvania il 2 agosto 1871, da James Dixon Sloan, con competenze artistiche ma con un reddito incerto, e Henrietta Ireland Sloan, un\u2019insegnante proveniente da una famiglia benestante. Sloan crebbe a Filadelfia, una citt\u00e0 con una grande tradizione artistica, in cui visse e lavor\u00f2 fino al 1904, anno in cui si trasfer\u00ec a New York. John e le sorelle Elizabeth e Marianna furono incoraggiati dai genitori a disegnare e a dipingere sin dalla tenera et\u00e0.\nNell'autunno del 1884 si iscrisse alla prestigiosa Central High School, dove tra i suoi compagni di classe figurano William Glackens e Albert C.Barnes.\nNella primavera del 1888, a causa di un esaurimento nervoso che colp\u00ec il padre rendendolo incapace di lavorare, Sloan, allora sedicenne, divenne responsabile dei suoi genitori e delle sue sorelle. Lasci\u00f2 la scuola e il suo progetto di diventare dentista per lavorare come cassiere a tempo pieno a Porter e Coates, una libreria e negozio di stampe pregiate. Le sue mansioni non erano pesanti e gli permettevano di leggere i libri ed esaminare le opere nel reparto stampa. Usando il manuale \"The Etcher's Handbook\" dell'acquafortista Philip Gilbert Hamerton, Sloan impar\u00f2 a disegnare e fare schizzi da autodidatta e in seguito, seguendo il manuale di pittura ad olio di John Collier, impar\u00f2 a dipingere. I suoi primi lavori furono copie a penna e inchiostro di opere di D\u00fcrer e Rembrandt e schizzi che vennero venduti nel negozio ad una modesta somma.\nNel 1890, la prospettiva di un salario pi\u00f9 alto spinse Sloan a lasciare il suo posto alla libreria, accettando l'offerta di un lavoro maggiormente remunerato presso il negozio di cancelleria del suo ex collega A. Edward Newton, dove Sloan disegn\u00f2 cartoline d\u2019auguri e calendari e continu\u00f2 a lavorare ai suoi schizzi.\nGli inizi della carriera.\nNello stesso anno frequent\u00f2 le lezioni serali all\u2019Istituto Spring Garden, che gli forn\u00ec la sua prima formazione artistica. Ben presto lasci\u00f2 l\u2019attivit\u00e0 di Newton in cerca di maggiore libert\u00e0, intenzionato a diventare un'artista commerciale indipendente. Poich\u00e9 la sua nuova impresa non gli procur\u00f2 un sufficiente guadagno, nel 1892 inizi\u00f2 a lavorare come illustratore nel dipartimento artistico del quotidiano Philadelphia Inquirer. In quello stesso anno Sloan inizi\u00f2 a frequentare le lezioni serali all'Accademia delle Belle Arti della Pennsylvania, sotto la guida dell\u2019artista realista Thomas Pollock Anshutz. Tra i suoi compagni di scuola ritrov\u00f2 un vecchio compagno della Central High School, William Glackens e, nello stesso anno, fece la conoscenza di Robert Henri, un talentuoso pittore e un carismatico avvocato che divenne il suo mentore ed amico pi\u00f9 fidato.\nHenri incoraggi\u00f2 Sloan nei suoi lavori grafici e lo convinse ad avvicinarsi alla pittura. Entrambi condividevano la stessa mentalit\u00e0 artistica e negli anni successivi promossero un movimento artistico, l'Ashcan School, sostenitore di una nuova forma di realismo, al quale presero parte anche gli artisti George Luks, William Glackens ed Everett Shinn.\nNel 1894 Sloan ricevette il suo primo riconoscimento pubblico: gli fu assegnato il titolo di \"curatore dei manifesti\" per aver disegnato la locandina di due riviste popolari tra la stampa di Chicago, \"Inland Printer\" e \"Chapbook\".\nMentre si trovava a Philadelphia cominci\u00f2 a farsi un nome e a crearsi una certa reputazione come illustratore, pubblicando alcuni suoi disegni nel libro \"Great battles of the world\" di Stephen Crane e realizzando 54 disegni e 53 bozze per l'edizione speciale dei racconti di Charles Paul de Kock. Verso la fine del 1895 decise di lasciare il Philadelphia Inquirer per lavorare nel dipartimento artistico del Philadelphia Press, che gli offriva un orario di lavoro meno rigido, e quindi pi\u00f9 tempo a disposizione per dipingere. Henri lo incoraggiava inviandogli riproduzioni di artisti europei come Manet, Hals, Goya e Diego Vel\u00e1zquez.\nNel 1899 Sloan conobbe Anna Maria (Dolly) Wall, una prostituta con problemi di alcolismo e fu amore a prima vista: la coppia si spos\u00f2 il 5 agosto 1901. Anna Maria fu per Sloan una compagna affezionata che credeva in lui con tutta se stessa, ma i cui lapsus e l\u2019instabilit\u00e0 mentale portarono spesso a delle crisi tra i due. Un amico che era loro particolarmente vicino durante gli anni a New York e che aiut\u00f2 la coppia ad affrontare le diverse crisi fu l\u2019artista John Butler Yeats, padre del poeta William Butler Yeats.\nNel 1903 Sloan aveva gi\u00e0 prodotto quasi sessanta dipinti ad olio ma doveva ancora trovare un nome d\u2019arte. Nell\u2019aprile del 1904 si trasfer\u00ec con la moglie a New York, nel Greenwich Village, dove dipinse alcuni dei suoi quadri pi\u00f9 famosi come \"McSorley\u2019s Bar\", \"Sixth Avenue Elevated at Third Street\" e \"Wake of the Ferry\". Divenne molto prolifico ma le vendite erano basse: ci\u00f2 lo costrinse a continuare a fare affidamento sui guadagni come libero professionista per il Philadelphia Press, per il quale continu\u00f2 a disegnare settimanalmente fino al 1910.\nNel 1905 cerc\u00f2 di trovare un'altra fonte di reddito disegnando illustrazioni per libri, come la Pietra Lunare dello scrittore inglese Wilkie Collins, e per riviste come \"Collier\u2019s Weekly\", \"Good Housekeeping\", \"Harper\u2019s Weekly\", \"The Saturday Evening Post\", e \"Scribner\u2019s\".\nNel 1908 partecip\u00f2 ad un'importante mostra tenutasi alle Gallerie Machbeth, con alcuni artisti del Philadelphia Charcoal Club (Henri, Glackens, Luks e Shinn) e altri tre artisti il cui stile era meno realista e pi\u00f9 impressionista: Maurice Prendergast, Ernest Lawson, e Arthur Bowen Davies. Il gruppo, conosciuto in seguito come \u201cGli Otto\", non era unito da uno stile comune, ma da un legame di amicizia e dalla critica condivisa alle scarse opportunit\u00e0 lavorative presenti al di fuori dell'establishment accademico (era infatti molto difficile trovare qualcuno che comprasse le loro opere). La mostra allora realizzata voleva essere una forma di trasgressione alle severe regole che l'Accademia Nazionale del Design imponeva agli artisti durante le loro esposizioni. Enfatizzando un'osservazione pi\u00f9 diretta e un'interpretazione personale, questi artisti cercarono di creare una corrente artistica autentica ispirandosi alla vita di tutti i giorni. Sloan organizz\u00f2 anche un tour per esporre i dipinti in diverse citt\u00e0, da Newark a Chicago, che suscit\u00f2 dibattiti a mezzo stampa.\nPer cercare di aiutare Dolly a superare il suo alcolismo, Sloan consult\u00f2 un dottore che gli sugger\u00ec di riportare in un diario i suoi pensieri pi\u00f9 profondi nei confronti della moglie. Leggendolo, Dolly sarebbe riuscita a liberarsi dalla paura che lui potesse lasciarla. Nel periodo che va dal 1906 al 1913 il diario venne utilizzato anche per altri scopi, e la sua pubblicazione, avvenuta nel 1965, permise ai ricercatori e agli studiosi di avere una cronologia dettagliata delle attivit\u00e0 e degli interessi di Sloan oltre ad un ritratto del mondo dell\u2019arte pre-bellica.\nL'adesione al socialismo.\nA causa del crescente malcontento che provava nei confronti del governo da lui definito una \"plutocrazia\u201d, Sloan ader\u00ec insieme alla moglie al Partito Socialista nel 1910.\nCon l'uscita del numero di dicembre del 1912, Sloan divent\u00f2 l\u2019editore artistico della rivista \"The Masses\" e contribu\u00ec in altri periodici socialisti, come \"The Call\" e \"Coming Nation\", pubblicando disegni anti-bellici e anti-capitalisti. Tuttavia i suoi lavori per queste riviste non sempre presentavano contenuti politici espliciti dato che Sloan non era mai stato del tutto a suo agio con la propaganda. Era convinto che \"The Masses\" stesse diventando troppo dottrinario e ci\u00f2 lo port\u00f2 ad uno scontro con i colleghi redattori Max Eastman e Floyd Dell che gli fece lasciare la rivista nel 1916.\nSebbene sperasse che l\u2019Unione Sovietica avesse successo nel creare una societ\u00e0 egalitaria, Sloan non fu mai un alleato del Partito Comunista degli Stati Uniti. Come pacifista si oppose all'entrata in guerra degli Stati Uniti durante la prima guerra mondiale. Durante la sua vita si schier\u00f2 con il partito di sinistra ed espresse una forte disapprovazione nei confronti delle ineguaglianze presenti nel sistema economico americano. Nel 1913, in occasione dello sciopero dei lavoratori delle fabbriche di seta di Paterson (New Jersey), dipinse un quadro della lunghezza di ottanta metri su richiesta degli organizzatori John Reed e Mabel Dodge. La manifestazione ebbe luogo nel Madison Square Garden a New York.\nNel 1913 Sloan partecip\u00f2 in qualit\u00e0 di membro del comitato organizzativo al leggendario \"Armory Show\" (la prima grande esposizione internazionale di arte moderna negli Stati Uniti), nella quale esib\u00ec due dipinti e cinque schizzi. Nello stesso anno, il famoso collezionista Albert C. Barnes acquist\u00f2 uno dei suoi dipinti: si trattava del quarto dipinto che Sloan riusc\u00ec a vendere, nonostante fu erroneamente contato come il primo.\nDopo essere stato a contatto con le opere d'arte moderna europea esposte all\"'Armory Show\", Sloan inizi\u00f2 ad allontanarsi dalle immagini urbane che aveva dipinto nei dieci anni precedenti.\nUn nuovo stile.\nNegli anni 1914 e 1915, durante le estati passate a Gloucester (Massachusetts), Sloan dipinse paesaggi \"en plen air\" con un nuovo stile pi\u00f9 fluido e colorato influenzato da Van Gogh e dai Fauves. Poich\u00e9 si era formato da autodidatta, Sloan si dimostr\u00f2 particolarmente dotato per l'istruzione e a partire dal 1912 divent\u00f2 un'insegnante privato e pubblico a New York. Nel 1914 inizi\u00f2 ad insegnare alla Art Students League, e nei successivi diciotto anni divent\u00f2 un insegnante carismatico ed eccentrico. Sloan insegn\u00f2 per un breve periodo anche alla George Luks Art School. I suoi studenti lo rispettavano per le sue conoscenze pratiche e la sua affidabilit\u00e0, ma temevano il suo modo di fare diretto; nonostante fosse un pittore celebre vendette pochissimi dipinti, e per questo motivo spesso ripeteva ai suoi studenti: \u201dnon ho niente da insegnarvi che vi potr\u00e0 aiutare a guadagnarvi da vivere.\u201d Disprezzava l'arrivismo tra gli artisti ed esortava i suoi allievi a trovare gioia solo ed unicamente nel processo creativo. Nel 1917 Sloan fu protagonista di una mostra individuale nella galleria di Kraushaar a New York, con cui continu\u00f2 a mantenere i rapporti.\nNell\u2019estate del 1918, l\u2019ultima che trascorse a Gloucester, venne nominato presidente della Society of Independent Artists, carica che mantenne fino alla sua morte.\nPer i successivi trent\u2019anni trascorse le estati a Santa Fe (Nuovo Messico), il cui paesaggio desertico influenz\u00f2 la sua rappresentazione della forma. Tuttavia, la maggior parte delle sue opere furono completate a New York. Poich\u00e9 trascorsero molto tempo nel sud-ovest, Sloan e Dolly svilupparono un forte interesse per l'arte e le cerimonie native americane, e divennero sostenitori degli artisti indiani. Nel 1922 Sloan organizz\u00f2 una mostra presso la Society of Independent Artists a New York, in cui vennero esposte alcune opere degli artisti nativi americani. Sostenne il lavoro di Diego Rivera, che era stato definito come l'unico artista in America ad aver mantenuto lo stile dei vecchi maestri. La Society of Independent Artists, che Sloan aveva co-fondato nel 1916, diede modo di mostrare per la prima volta i lavori di Rivera e Jos\u00e9 Clemente Orozco negli Stati Uniti nel 1920.\nNel 1943 Dolly mor\u00ec d\u2019infarto e l'anno seguente Sloan spos\u00f2 Helen Farr, un'ex studentessa che aveva conosciuto alla Art Students League e con cui ebbe una relazione negli anni '30.\nNel 1950 venne premiato con la medaglia d'oro per la pittura dall'American Academy of Arts and Letters.\nDurante la preparazione per una grande mostra al Whitney Museum of American Art, Sloan e la moglie trascorsero l\u2019estate del 1951 ad Hanover, New Hampshire e non a Santa Fe com'era loro abitudine: i medici avevano sconsigliato questo viaggio poich\u00e9 l'altitudine avrebbe potuto avere effetti dannosi per l'artista ormai ottantenne.\nIl 7 settembre 1951 Sloan mor\u00ec di cancro. Il gennaio seguente Il Whitney Museum of American Art present\u00f2 la retrospettiva della sua carriera che venne accolta con successo dal pubblico. La moglie Helen Farr, che negli anni seguenti divenne una famosa filantropa, si occup\u00f2 di distribuire in alcuni importanti musei della nazione le opere rimaste invendute, e nel 1939 promosse la pubblicazione di \"Gist of Art\", un manoscritto in cui venivano illustrati i principi e le conoscenze di Sloan.\nCarriera.\nLa formazione di Sloan consistette nello studio e nella riproduzione di opere di pittori come Rembrandt, nella partecipazione ad alcune lezioni tenutesi in diverse scuole d\u2019arte, nella guida di Robert Henri e nella sua esperienza lavorativa di incisore e disegnatore. Prima di frequentare la Pennsylvania Academy of the Fine Arts, dove studi\u00f2 per un breve periodo sotto la guida di Thomas Anshutz, Sloan svolse parecchi lavori nel campo del disegno, dell'incisione e della grafica pubblicitaria, che gli permisero di ampliare le sue conoscenze artistiche. La guida di Henri fu importante nella formazione di Sloan poich\u00e9 lo incoraggi\u00f2 a dipingere maggiormente e lo introdusse alle opere di altri artisti di cui pot\u00e9 studiare tecniche, composizione e stile.\nSloan consult\u00f2 inoltre \"Gli elementi del disegno\" di Ruskin e \"A Manual of Oil Painting\" di John Collier. Sloan credeva che gli studi presso la Pennsylvania Academy of the Fine Arts e le prime esperienze a Philadelphia, fossero la sua \"educazione universitaria\".\nInfluenze.\nFin dalla tenera et\u00e0 Sloan pot\u00e9 consultare l'ampia collezione di libri e riproduzioni d'arte dello zio Alexander Priestley. Tra le varie riproduzioni, fu particolarmente attratto da quelle del caricaturista inglese John Leech, il cui stile influenz\u00f2 i suoi disegni. Quando Sloan ottenne il posto al Philadelphia Press, le sue illustrazioni per il giornale riflettevano lo stile di Leech, Charles Keene e George du Maurier. Dal 1894 cominci\u00f2 ad attirare l'attenzione con le sue illustrazioni decorative caratterizzate da un nuovo stile legato ai manifesti. Queste opere combinano le influenze degli artisti europei della fine dell'Ottocento e degli inizi del Novecento, tra cui Walter Crane; inoltre rivelano gli studi di Sloan su Botticelli e sulle stampe giapponesi.\nA causa del tempo trascorso sotto la guida di Anshutz, i primi dipinti di Sloan furono probabilmente influenzati da Thomas Eakins. Nel 1893 Sloan e Glackens cominciarono a partecipare abitualmente agli incontri settimanali che si tenevano presso lo studio di Henri. Egli incoraggiava i giovani artisti a leggere Whitman ed Emerson e discuteva su libri come \"Modern Painting\" di George Moore e \"Talks on Art\" di William Morris Hunt. Henri credeva fosse necessario creare un nuovo stile d\u2019arte americana meno raffinato e che rappresentasse in modo pi\u00f9 immediato lo spirito dell'epoca. Questa nuova iniziativa riscontr\u00f2 un forte entusiasmo da parte di Sloan e Glackens, che vi aderirono subito.\nStile e scuola Ashcan.\nDato che dipingeva la folla nelle strade e le stanze delle case popolari, le commesse e le prostitute, le domestiche ed i parrucchieri, Sloan fu uno degli artisti pi\u00f9 identificati con la Ashcan School. Tuttavia era un termine che Sloan disprezzava: secondo lui, esso raggruppava troppi artisti diversi tra loro, concentrando l'attenzione degli spettatori sul contenuto piuttosto che sullo stile, e si basava maggiormente su un intento scandalistico. La sua opinione non era sbagliata: le mostre d'arte Ashcan negli ultimi decenni spesso esaltavano la qualit\u00e0 ed importanza come documento storico, mentre Sloan riteneva che ogni artista degno di nota doveva essere apprezzato per l\u2019abile pennellata, i colori e la composizione.\nA differenza di Henri, Sloan non era un pittore superficiale e passava molto tempo sul suo lavoro. Per questo motivo Henri affermava ironicamente che \u201cSloan\u201d fosse il participio passato di \"slow\" (lento). (Quando Sloan lavor\u00f2 al Philadelphia Inquirer assieme a Glackens, i report venivano assegnati a quest'ultimo perch\u00e9 era pi\u00f9 abile e veloce a disegnare i bozzetti.) La sua meticolosit\u00e0 nel disegno era presente anche nella pittura. Sebbene lo stile pittorico di Sloan desse l\u2019impressione che i suoi disegni fossero stati fatti rapidamente, la sua realizzazione di paesaggi urbani si basava su immagini viste e ricordate (e talvolta scritte) piuttosto che disegnate direttamente in strada. L\u2019effetto era concettuale piuttosto che percettivo e Sloan lo denigrava definendolo \u201cpittura visuale\u201d. Questa caratteristica principale del suo stile era coerente con l\u2019obiettivo della Ashcan School di presentare allo spettatore un soggetto con la stessa immediatezza di una foto istantanea.\nSloan aveva l'abitudine di osservare gli abitanti della citt\u00e0 all'interno di un ambiente intimo. Uno dei suoi allievi scrisse che Sloan \u201csi occupava di pittura di genere: scene di strada, ristoranti, bar, battelli, tetti, giardini, ovvero tutta una serie di soggetti comuni.\u201d Proprio come Edward Hopper, Sloan spesso dipingeva utilizzando la prospettiva dalla finestra, in modo da ottenere una visuale pi\u00f9 ristretta ed osservare il soggetto in maniera indisturbata. Nel 1911 scrisse nel suo diario di avere l\u2019abitudine di osservare ogni momento della vita umana che riusciva a captare dalla finestra senza essere osservato a sua volta. L\u2019attenzione di Sloan per i fatti isolati all'interno dell'ambiente urbano richiama le tecniche narrative utilizzate nei romanzi realisti e nei film hollywoodiani che lui apprezzava.\nQuando gli venivano poste delle domande riguardo al contenuto sociale delle sue opere o alla sua adesione al Socialismo, Sloan affermava che i suoi dipinti erano \"realizzati con simpatia, ma nessuna conoscenza sociale. Non sono mai stato interessato ad inserire della propaganda nei miei dipinti, quindi mi infastidisce quando gli storici dell\u2019arte cercano di interpretare le mie immagini di vita urbana come \"socialmente coscienti\". Ho osservato la vita quotidiana delle persone, da cui ho tratto alcuni frammenti di gioia da utilizzare come soggetti delle mie opere\".\nAlla fine degli anni '20, periodo in cui le sue immagini urbane stavano finalmente raggiungendo un successo che avrebbe potuto garantirgli una vita dignitosa, Sloan cambi\u00f2 la sua tecnica e abbandon\u00f2 i paesaggi urbani a favore di nudi, i cui soggetti erano prevalentemente donne, e ritratti. Sloan sosteneva l\u2019uguaglianza tra i sessi. I dipinti \"A woman\u2019s work\", \"Red kimono on the roof sun and wind on the roof\" e \"Spring planting\", rappresentanti immagini di lavori domestici, mettono in mostra gli ideali socialisti dell\u2019artista. In questi quadri, in cui le donne vengono ritratte separate dal sistema capitalista ormai corrotto, Sloan esprime il desiderio di un\u2019immediata redenzione del mondo e di una sua successiva rinascita.\nRitenendole superficiali, rifiut\u00f2 le tecniche di pittura spontanee di Manet, Hals, Robert Henri e George Luks, avvicinandosi invece ai metodi di imprimitura e velatura utilizzati da vecchi maestri come Andrea Mantegna. Da questa scelta eccentrica Sloan cre\u00f2 dei dipinti in cui utilizzava in modo insolito la sovrapposizione del tratteggio per poter definire le forme. Queste opere non ottennero mai la popolarit\u00e0 raggiunta dai suoi primi lavori Ashcan.\nSloan comment\u00f2 sarcasticamente che secondo alcune persone la sua tecnica pittorica \"non era pi\u00f9 da lui\". Ci\u00f2 che i critici non notarono fu la continuit\u00e0 nei suoi lavori: la figura ed il paesaggio rimasero i mezzi principali con cui egli si esprimeva. In realt\u00e0 Sloan fu uno dei primi artisti della sua generazione a liberarsi dagli schemi tradizionali e a cercarne di pi\u00f9 appropriati alle proprie esigenze.\nPatrimonio.\nJohn French Sloan mor\u00ec il 7 settembre ad Hanover, nel New Hampshire, in seguito a delle complicazioni post-operatorie. I suoi dipinti sono esposti in quasi tutti i principali musei americani. Tra le sue opere pi\u00f9 celebri vi sono \"Hairdresser\u2019s Window\" (1907) nella collezione del Wadsworth Atheneum, \"The Picnic Ground\" (1907) nella collezione del Whitney Museum of American Art, \"The Haymarket\" (1907) nella collezione del Brooklyn Museum, \"Yeats at Petitpas\" (1910) nella collezione della Corcoran Gallery of Art, \"McSorley\u2019s Bar\" (1912) nella collezione del Detroit Institute of Arts, \"The \u2018City\u2019 from Greewich Village\" (1922) nella collezione della National Gallery of Art, e infine \"The White Way\" (1927) nella collezione del Philadelphia Museum of Art. Nel 1971 il dipinto \"Wake of the Ferry\" (1907) fu riprodotto in un francobollo statunitense in onore di Sloan.\nTra i suoi studenti figurano Peggy Bacon, Aaron Bohrod, Alexander Calder, Reginald Marsh, Barnett Newman, e Norman Raeben. Nel 1939 pubblic\u00f2 un libro sui suoi insegnamenti ed aforismi, \"Gist of Art\", che rimase in stampa per oltre sessant'anni.\nIn \"American Visions\", il critico Robert Hughes elogi\u00f2 l\u2019arte di Sloan definendola \"un\u2019umanit\u00e0 onesta, una simpatia sincera ed un rifiuto di appiattire i suoi soggetti in stereotipi di figure di basso ceto sociale. Vedeva le persone come parte di una pi\u00f9 grande totalit\u00e0, il corpo carnale e accogliente della citt\u00e0 stessa\".\nIn \"American Painting from the Armory Show to the Depression\", lo storico d\u2019arte Milton Brown defin\u00ec Sloan come \u201cla figura rilevante della Aschan School\"\"\". Secondo il suo amico pittore John Butler Yeats ed il critico d\u2019arte Henry McBride, Sloan era l'\u201cHogarth americano\u201d (un pittore, incisore e autore di stampe satiriche inglese).\nAll'ingresso dell\u2019ufficio postale di Bronxville, New York, compare un affresco di Sloan dipinto nel 1939 ed intitolato \"The Arrival of the First Mail in Bronxville in 1846\" commissionato dalla Treasury Section of Fine Arts. L\u2019ufficio postale e l\u2019affresco furono inseriti nel National Register of Historic Places nel 1988."}
{"id": "2458431", "revid": "767487", "url": "https://it.wikipedia.org/wiki?curid=2458431", "title": "Funzione di Carmichael", "text": "In matematica, e in particolare nella teoria dei numeri, la funzione di Carmichael formula_1 \u00e8 una funzione aritmetica che prende nome dal matematico statunitense Robert Daniel Carmichael (1879-1967).\nDefinizione.\nLa funzione di Carmichael associa a ogni intero positivo formula_2 un intero positivo formula_1, definito come il pi\u00f9 piccolo intero positivo formula_4 tale che\nCalcolare formula_1 con il teorema di Carmichael.\nSia formula_2 intero positivo e sia formula_8 la fattorizzazione in primi di formula_2. Si ha:\ndove formula_11 indica il minimo comune multiplo in formula_12.\nIl teorema di Carmicheal indica come calcolare formula_1 se formula_14 con formula_15 primo e formula_16 intero positivo:\ndove formula_18 \u00e8 la funzione \u03c6 di Eulero che per una potenza di un primo \u00e8 data da:\nPropriet\u00e0.\nSia formula_18 la funzione \u03c6 di Eulero, si ha che formula_1 \u00e8 un divisore di formula_22.\nSi ha che formula_1 \u00e8 l\"'esponente\" (minimo comune multiplo degli \"ordini\" o \"periodi\" degli elementi) del \"gruppo delle unit\u00e0\" (gruppo moltiplicativo degli elementi invertibili) di formula_24."}
{"id": "2458433", "revid": "226458", "url": "https://it.wikipedia.org/wiki?curid=2458433", "title": "Action point", "text": "In una sceneggiatura basata sulla struttura restaurativa in tre atti, gli action point sono quei momenti di azione che producono un avanzamento nella storia. \nTipologia dell'action point.\nDal momento che in questo modello di sceneggiatura \u00e8 necessaria una correlazione molto stretta tra causa ed effetto, ogni frammento di azione genera conseguenze e reazioni. Possono essere divisi in barriere, complicazioni o svolte. \nNel caso della barriera, l'azione compiuta dal personaggio non lo porta ad ottenere risultati. Se l'azione si concludesse con un esito positivo o anche negativo, il conflitto sarebbe risolto e non ci sarebbe modo di fare avanzare la storia ulteriormente. L'uso eccessivo di questo espediente pu\u00f2 risultare dannoso qualora la storia diventi ripetitiva e priva di una precisa direzione.\nLa complicazione \u00e8 un'azione le cui conseguenze non sono immediate e si attivano col procedere della storia, lasciando intuire allo spettatore quale potrebbero essere le sue ripercussioni. Questo espediente spesso genera sottotrame affiancando la vicenda primaria.\nLa svolta \u00e8 l'action point pi\u00f9 incisivo, atto che sovverte la direzione della storia facendole prendere una piega opposta a quella portata avanti sino a quel momento. \u00c8 un elemento nuovo che si presenta sia come azione che come emozione, fornendo nuove interpretazioni ai fatti esposti e rovesciando la percezione che il pubblico ha della situazione profilata inizialmente. \u00c8 un colpo di scena generalmente fondato sulla rivelazione che getta una nuova luce sulla vicenda."}
{"id": "2458435", "revid": "486946", "url": "https://it.wikipedia.org/wiki?curid=2458435", "title": "US Latina", "text": ""}
{"id": "2458436", "revid": "1442080", "url": "https://it.wikipedia.org/wiki?curid=2458436", "title": "Proximus Diamond Games 2008 - Singolare", "text": "Il singolare del Proximus Diamond Games 2008 \u00e8 stato un torneo di tennis facente parte del WTA Tour 2008.\nAm\u00e9lie Mauresmo era la detentrice del titolo, ma quest'anno non ha partecipato.\nJustine Henin ha battuto in finale Karin Knapp 6-3,6-3."}
{"id": "2458442", "revid": "486946", "url": "https://it.wikipedia.org/wiki?curid=2458442", "title": "Hotspots di biodiversit\u00e0", "text": ""}
{"id": "2458446", "revid": "63727", "url": "https://it.wikipedia.org/wiki?curid=2458446", "title": "Wilhelm Wimpff", "text": "Notizie biografiche.\nBench\u00e9 sia praticamente sconosciuto, Wilhelm Wimpff merita un posto rilevante nella storia dei trasporti su carrozza, ma soprattutto nella storia dell'automobile.&lt;br&gt;\nL'azienda di Wimpff nasce nel 1866 con l'obiettivo di costruire carrozze e tra i suoi clienti vi furono effettivamente anche personalit\u00e0 di spicco nel mondo dell'aristocrazia dell'epoca. L'azienda di Wimpff, insomma, riusciva a veleggiare con una certa tranquillit\u00e0 nel mare del commercio. Ma la svolta pi\u00f9 significativa si ebbe l'8 marzo 1886, quando a Wimpff giunse una commessa nientemeno che da Gottlieb Daimler, che gli propose di costruire una vettura sulla quale poi lo stesso Daimler avrebbe montato un motore allo scopo di poter muovere la vettura senza bisogno di cavalli.&lt;br&gt;\nWimpff acconsent\u00ec e nell'agosto dello stesso anno la vettura era pronta: senza saperlo, Wilhelm Wimpff ha compiuto un passo importantissimo. In pratica egli pu\u00f2 essere considerato senza dubbio come il primo, designer automobilistico della storia, sebbene la sua creazione non avesse niente di particolare, ma somigliasse invece in tutto e per tutto ad una normale carrozza.&lt;br&gt;\nWilhelm Wimpff continu\u00f2 comunque la sua normale attivit\u00e0 di carrozzaio e collezion\u00f2 altri importanti clienti, come Robert Bosch ed il conte Ferdinand von Zeppelin."}
{"id": "2458453", "revid": "599013", "url": "https://it.wikipedia.org/wiki?curid=2458453", "title": "Dieter Elsneg", "text": "Carriera.\nClub.\nNella stagione 2006-2007 Dieter esordisce in Bundesliga nella partita contro il Rapid Vienna persa dal per 2 a 0.\nLa stagione successiva il partecipa alla Erste Liga ed Elsneg viene impiegato in 25 partite segnando 11 gol. Nell'estate del 2008 si trasferisce al Frosinone insieme al connazionale Robert Gucher.\nNella prima parte della stagione viene impiegato soprattutto nella formazione Primavera, con la quale partecipa al Torneo di Viareggio 2009, per poi fare il suo esordio in Serie B in Frosinone-Sassuolo del 6 dicembre 2008. A fine stagione avr\u00e0 totalizzato 8 presenze, impreziosite da una rete, contro l' il 9 maggio 2009.\nSampdoria.\nNella stagione 2009-2010 non \u00e8 riuscito a entrare nei piani del tecnico Francesco Moriero e ha preferito, l'8 gennaio 2010, lasciare Frosinone per accasarsi alla , con la formula del prestito con diritto di riscatto per il club blucerchiato.\nIl 23 gennaio 2010, segna il suo primo gol con la maglia blucerchiata nel Campionato Primavera sul campo dell'Empoli, partita che finisce con la vittoria della Sampdoria per 2-0.\nViene convocato per la prima volta in prima squadra in occasione di -Sampdoria del 28 febbraio 2010.\nKapfenberger.\nL'11 luglio 2010 Dieter viene acquistato dal Kapfenberger che milita nella Bundesliga austriaca.\nIl 21 giugno 2011 il Frosinone, detentore ancora del cartellino del giocatore, comunica di aver raggiunto l'accordo per il passaggio a titolo definitivo dell'attaccante.\nRitiro.\nNel gennaio 2021 si ritira dal calcio giocato a soli 30 anni\nNazionale.\nHa militato in tutte le nazionali giovanili austriache ed ha esordito nell'Under-21 il 3 giugno 2009 in amichevole contro la Bulgaria."}
{"id": "2458459", "revid": "599013", "url": "https://it.wikipedia.org/wiki?curid=2458459", "title": "Will McDonald", "text": ""}
{"id": "2458464", "revid": "729019", "url": "https://it.wikipedia.org/wiki?curid=2458464", "title": "Up (casa discografica)", "text": "La Superstereo Up International (ma nota comunemente come Up) \u00e8 stata una casa discografica italiana attiva prevalentemente negli anni '70 e '80.\nStoria.\nFu fondata a met\u00e0 degli anni '70 dal discografico Walter Guertler, che negli anni precedenti aveva creato moltissime etichette quali ad esempio la Music, la Jolly e la Joker, tutte riunite nel gruppo S.A.A.R..\nGli artisti pi\u00f9 noti della Up furono i Collage, che rappresentarono l'etichetta al Festival di Sanremo 1977 con \"Tu mi rubi l'anima\", gli Sugar and Candies, con Zucchero Fornaciari, e Francesco Florio, cantante solista dei Rogers; venne inoltre usata da Guertler per stampare in Italia dischi di artisti stranieri di cui otteneva l'esclusiva per il mercato italiano.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n33 giri.\nStesso numero di catalogo per la serie Long Playing (LPUP o STBUP) o in versione musicassetta (MCUP)"}
{"id": "2458465", "revid": "767487", "url": "https://it.wikipedia.org/wiki?curid=2458465", "title": "S.H.E", "text": "Le S.H.E sono un gruppo pop femminile taiwanese, i cui membri sono Selina Ren, Hebe Tien ed Ella Chen. Il nome del gruppo \u00e8 composto dalle iniziali dei nomi di ciascun membro. Dalla pubblicazione del loro primo album, \"Girl's Dorm\" (2001), le S.H.E hanno registrato 10 album per un totale di 4.5 milioni di copie vendute, ed hanno raggiunto il record di biglietti venduti in entrambi i tour mondiali che hanno effettuato. Il gruppo ha recitato in sette drama taiwanesi, ha condotto due variet\u00e0 televisivi, ed ha composto 10 canzoni come contributi a sei diverse colonne sonore di altrettanti drama. Le S.H.E hanno pubblicizzato pi\u00f9 di 30 compagnie e prodotti diversi, inclusi Coca-Cola e World of Warcraft. Grazie al grande successo delle S.H.E, diverse etichette discografiche taiwanesi hanno iniziato a creare le proprie girl band.\nNel 2000, Ren, Tian e Chen hanno partecipato ad un concorso canoro, la cui vincitrice, Ren, ha vinto un contratto con una casa discografica. Tian e Chen, entrambe finaliste, si sono unite a Ren per formare le S.H.E. Il trio ha frequentemente cantato cover di altri artisti, oltre alle proprie composizioni originali. Il gruppo pubblica gli album sotto l'etichetta HIM International Music. La Avex Asia distribuiva la musica delle S.H.E ad Hong Kong, ma ha passato il testimone alla WOW Music nel 2007. La EMI Music China distribuisce la musica del gruppo a Singapore e nella Cina continentale.\nOrigini.\nThe Universal Talent and Beauty Girl Contest.\nIl 12 agosto del 2000, l'etichetta discografica taiwanese HIM International ha indetto delle audizioni aperte al pubblico, in cerca di nuovi talenti femminili per complementare il gruppo maschile Power Station. Durante le audizioni, Jen Chia-Hs\u00fcan di Taipei ha cantata la canzone \"Before I Fall In Love\" di Coco Lee, Tien Fu-Chen della citt\u00e0 di Hsinchu ha cantato \"Write a Song\" di Shunza, e Chen Chia-Hwa di Pingtung ha cantato \"Gentle and Soft\" dei Mayday. Tutte e tre ebbero successo e si pens\u00f2 di includerle nello \u2018'Universal Talent and Beauty Girl Contest'\u2019. Le eliminazioni preliminari della competizione si tennero il 20 agosto del 2000 a New York City. Entrando nella fase finale delle eliminazioni, Jen Chia-Hs\u00fcan fu designata per cantare \"The Closest Stranger\" di Elva Hsiao; entrambe Tien e Chen avrebbero cantato \"Cloudy Sky\" di Karen Mok. Le tre ragazze ebbero successo ancora una volta e si assicurarono i posti tra le sette finaliste della fase che si sarebbe svolta in televisione.\nPer la fase televisiva della competizione, messa in onda su \"TV Citizen\" della CTV, il programma prevedeva per prima l'esibizione di Tien Fu-Chen, seguita direttamente da Jen Chia-Hs\u00fcan. Durante questa fase televisiva, ognuno dei cinque giudici designati avrebbe acceso una luce se avesse identificato un difetto durante l'esibizione canora\u00a0\u2013 un totale di tre luci accese o pi\u00f9 avrebbe designato l'eliminazione della concorrente. Jen Chia-Hs\u00fcan cant\u00f2 \"Reflection\" di Christina Aguilera, ottenendo non pi\u00f9 di due luci accese per altrettanti errori. Tien Fu-Chen cant\u00f2 \"Loving You\" di Kit Chan. Nonostante avesse dimenticato la maggior parte del testo della canzone, ricevette solamente due luci per gli errori commessi. Chen Chia-Hwa scelse \"Afterwards\" di Rene Liu, ma fu eliminata per aver ricevuto un totale di quattro luci. Alla fine di questa fase rimasero solo quattro concorrenti, due delle quali erano Jen Chia-Hs\u00fcan e Tien Fu-Chen. Tra le quattro, i giudici scelsero Jen come vincitrice, donandole cos\u00ec come premio un contratto con la HIM International. Pi\u00f9 tardi quella stessa estate, la HIM International contatt\u00f2 Chen e Tien, chiedendo ad entrambe le ragazze un'ulteriore audizione. Dopo qualche registrazione di prova, la HIM mise sotto contratto discografico sia Chen Chia-Hwa che Tien Fu-Chen.\nOrigini del nome.\nDopo aver registrato le canzoni per il primo album, il trio aveva bisogno di un nome con cui debuttare in pubblico. La compagnia sugger\u00ec diversi nomi possibili, tra i quali figuravano H.B.O, Digi Girl, 3C Girls (3C \u7f8e\u5c11\u5973) e S.H.E Girl Friends (S.H.E \u5973\u670b\u53cb). Il nome Digi Girl sarebbe stato troppo esplicito a causa della campagna pubblicitaria della HIM per i prodotti Digimaster, mentre il nome H.B.O sarebbe coinciso con il titolo di una delle canzoni presenti nel primo album delle ragazze. La HIM, alla fine, opt\u00f2 per il nome S.H.E; come risultato di ci\u00f2, Jen Chia-Hs\u00fcan divent\u00f2 Selina, Tien Fu-Chen prese il nome di Hebe e Chen Chia-Hwa ottenne il nome Ella.\nIl nome del gruppo fu scelto per due precise ragioni. Eliminando i punti che dividono le lettere S.H.E, la parola risultante avrebbe ulteriormente enfatizzato il fatto che il gruppo fosse assolutamente composto da ragazze; i punti stanno a simboleggiare le differenze presenti tra i tre membri. Inoltre, avere un nome inglese rendeva il gruppo pi\u00f9 accessibile ad un pubblico internazionale. Tuttavia, ci furono delle preoccupazioni sulle reazioni che il pubblico avrebbe potuto avere per un nome simile, poich\u00e9 era abbastanza simile al nome SES, un gruppo femminile coreano popolare all'epoca; bisognava evitare che le S.H.E fossero accusate di plagio. Di conseguenza, la HIM forn\u00ec al pubblico locale un nome cinese alternativo per il nuovo gruppo: \u5973\u670b\u53cb (pinyin: n\u01da p\u00e9ngy\u01d2u; inglese: girl friends).\nStoria.\nPrima di pubblicare le prime canzoni delle S.H.E, la HIM International si concentr\u00f2 sulla chimica del gruppo; come conseguenza le tre ragazze furono costrette a vivere insieme per un periodo in una stanza di un dormitorio. L'11 settembre 2001 le S.H.E pubblicarono il loro primo album, \"Girl's Dorm\" (cinese: \u5973\u751f\u5bbf\u820d), in memoria del trimestre in cui avevano vissuto insieme. Sebbene il CD vendette un numero di copie impressionante per essere il primo album di un gruppo in debutto (150.000 copie), il trio ottenne la vera notoriet\u00e0 per aver cantato in modo stonato durante la loro prima esibizione dal vivo. Ci\u00f2 nonostante, le vendite di \"Girls Dorm\" risultarono in una nomination come \"Miglior Nuovo Artista\" ai tredicesimi \"Golden Melody Awards\". Il 29 gennaio 2002, fu pubblicato l'album \"Youth Society\", che vendette pi\u00f9 di 250.000 copie. Con la pubblicazione del loro secondo album, le \"S.H.E Girl Friends\" cambiarono ulteriormente il proprio nome in favore del pi\u00f9 semplice \"S.H.E\".\nIl terzo album del trio, \"Genesis\", fu pubblicato il 5 agosto 2002, approssimativamente sei mesi dopo la pubblicazione di \"Youth Society\". Seguendo il successo del seguente album, 20.000 copie di \"Genesis\" furono ordinate in prevendita, prima dell'effettiva pubblicazione dell'album. L'album avrebbe venduto, in seguito, 180.000 copie. Pi\u00f9 tardi, le S.H.E firmarono per una campagna pubblicitaria con la N-age, una compagnia sudcoreana di giochi on-line. La N-age non solo apparve in un paio di video musicali del gruppo, ma sponsorizz\u00f2 anche le S.H.E nel loro primo grande concerto a Tainan, che fu anche chiamato \"N-age Genesis Concert\", al quale assistettero pi\u00f9 di 20.000 fan. Il 23 gennaio 2003, le S.H.E pubblicarono \"Together\", la prima raccolta dei loro singoli.\nIl quinto album delle S.H.E doveva essere pubblicato il 6 agosto, ma a causa di un infortunio di Ella, \"Super Star\" raggiunse i negozi il 22 agosto 2003. L'album presentava la prima canzone pop rock del gruppo, \"Super Star\", che non scese mai sotto la quarta posizione, nella classifica musicale \"YES 93.3\" di Singapore, per dieci settimane consecutive. Finora, \"Together\" e \"Super Star\" hanno venduto insieme 580.000 copie; 250.000 copie di \"Super Star\" furono vendute solo a Taiwan. Il 6 febbraio 2004, le S.H.E pubblicarono il loro sesto album, \"Magical Journey\", in due versioni diverse: una intitolata \"Magical Version\", ed una \"Journey Version\". Le due versioni insieme vendettero in tutta l'Asia 1 milione e mezzo di copie, delle quali 160.000 furono vendute solo a Taiwan. Il 2 giugno, le S.H.E e la HIM International si accordarono per un'estensione del contratto del trio, che si sarebbe esaurito nell'ottobre del 2005. Pi\u00f9 tardi quello stesso anno, il 4 settembre 2004, le S.H.E diedero inizio al loro primo grande tour, il Fantasy Land Tour. Il tour \u00e8 iniziato a Taipei, dove furono presenti pi\u00f9 di 25.000 fan, ed \u00e8 finito a Genting Highlands in Malaysia. Durante il concerto allo stadio di Shanghai, il trio ha raggiunto il record di fan presenti. Il tour ha raccolto un totale di 22.4 milioni di NT$ con i biglietti d'ingresso. La pubblicazione del settimo album delle S.H.E, \"Encore\", fu spostata al 12 novembre 2004 in modo da permettere a Selina di partecipare alla propria cerimonia di laurea alla fine di novembre. \"Encore\" ha venduto un milione di copie in Asia durante la prima settimana dalla pubblicazione; da allora, la cifra ha superato i due milioni. All'epoca in cui \"Encore\" doveva essere pubblicato, i media avevano gi\u00e0 iniziato ad etichettare le S.H.E come \"Il Gruppo Femminile Numero Uno\" (\u5973\u5b50\u7b2c\u4e00\u5929\u5718).\nLe S.H.E hanno pubblicato tutti i loro album a distanza di pochi mesi, fino alla fine del 2004. Tuttavia, a causa dei molti impegni live, da quel momento il pubblico ha dovuto aspettare pi\u00f9 di un anno per vedere la nascita del loro album seguente. Dopo aver pubblicato \"Encore\", il gruppo ha contribuito alla colonna sonora di \"Reaching for the Stars\", che per\u00f2 ha venduto solo 50.000 copie. Quello stesso anno, il duo femminile di Hong Kong Twins ha pubblicato sul mercato taiwanese il suo primo album in cinese, intitolato \"Trainee Cupid\". Questo album avrebbe venduto 800.000 copie in due mesi. Le scarse vendite della colonna sonora ed il successo dell'album delle Twins hanno fatto s\u00ec che questo periodo venisse descritto come uno dei tempi bui della carriera delle S.H.E. Il 25 novembre 2005 il trio ha finalmente pubblicato l'ottavo album, \"Once Upon A Time\". Il CD non solo segn\u00f2 un record con una cifra di 50.000 prevendite, ma vendette pi\u00f9 di un milione di copie, eclissando di gran lunga \"Trainee Cupid\". \"Once Upon A Time\" ha fatto il suo debutto sulla classifica cinese \"G-music\" direttamente in prima posizione, mantenendosi tale per le quattro settimane successive, e rimanendo nella classifica per un totale di 13 settimane. La traccia principale dell'album, \"Don't Wanna Grow Up\", ha vinto il premio come \u201cCanzone dell'Anno\u201d agli \"Hong Kong TVB8 Awards\".\nIl 21 luglio 2006, le S.H.E hanno pubblicato il loro nono album, intitolato \"Forever\", che ha venduto 150.000 copie in una sola settimana. Nell'album erano presenti cinque canzoni inedite, una raccolta di opere passate, e tre canzoni prese dalle colonne sonore dei vecchi drama. \"Forever\" presentava, inoltre, molte collaborazioni con altri artisti dell'industria pop taiwanese. La megastar del C-pop Jay Chou ha composto per questo album \"Electric Shock\". La canzone \"Solo Madrigal\" era un duetto di Selina con Tank, il quale aveva originariamente registrato tale canzone per il suo album di debutto. Per la colonna sonora del drama Tokyo Juliet, Hebe e la boyband Fahrenheit hanno cantata insieme \"Only Have Feelings For You\", vincitrice di diversi premi, incluso quello come \u201cMiglior Duetto di Taiwan\u201d ai \"2006 Sprite China Music Awards\".\nIl second grande tour delle S.H.E, The Perfect 3 World Tour, ha avuto inizio l'8 luglio 2006 a Shanghai, dove c'\u00e8 stato un record di presenze dei fan, che hanno riempito pi\u00f9 del 60% dello stadio. Dopo il loro concerto \u201cPerfect 3\u201d ad Hong Kong, che fu registrato e pubblicato come second CD live del gruppo, le S.H.E furono lodate per la loro perseveranza, preparazione nella danza, ed abilit\u00e0 nel prendere il tono giusto. Nei primi cinque mesi del tour, il gruppo ha attirato ai propri concerti pi\u00f9 di 200.000 fan ed ha raccolto 200 milioni di NT$ in biglietti d'ingresso. Il 18 aprile, le S.H.E hanno firmato un contratto con la WOW Music per migliorare la loro promozione ad Hong Kong. \"Play\", il decimo album del trio, \u00e8 stato pubblicato l'11 maggio del 2007 ed \u00e8 stato il primo album delle S.H.E pubblicato sotto la nuova etichetta discografica. \"Play\" ha ottenuto il doppio disco d'oro nei primi quattro giorni del periodo di prevendita; entro il 5 giugno furono vendute pi\u00f9 di 150.000 copie. Un mese dopo la pubblicazione di \"Play\", le S.H.E furono nominate come \u201cArtiste Femminili pi\u00f9 Popolari\u201d ai \"Golden Melody Awards\", ma persero contro la diva pop Jolin Tsai.\nStile musicale.\nLe S.H.E hanno pubblicato tredici album in studio, tra i quali figurano due raccolte. Tutti gli album del gruppo presentano sulla copertina un'acetosella, il loro simbolo. In alcune copertina essa \u00e8 semplice da intravedere (\"Girls Dorm\", \"Together\", \"Encore\", \"Forever\"); in altre, il fiore \u00e8 meno percettibile (\"Super Star\", \"Once Upon a Time\"). Alcuni contributi delle S.H.E includono delle canzoni nelle colonne sonore di \"Magical Love\", \"The Rose\", \"Reaching for the Stars\", \"Tokyo Juliet\", \"The Little Fairy\", \"Hanazakarino Kimitachihe\" e \"Bull Fighting\". Nel 2008, il gruppo ha cantato il tema finale del film \"CJ7\".\nI tre membri hanno diversi toni vocalici, in modo da complementarsi. Ella canta con un tono che varia dall'alto al mezzo soprano, mentre Hebe e Selina cantano con un tono che va dal mezzo soprano al soprano.\nLa maggior parte delle canzoni delle S.H.E vengono categorizzate nella musica pop. Le canzoni di questo genere hanno melodie leggere, ritmi di batteria semplici, e occasionalmente l'accompagnamento del pianoforte o del sintetizzatore. In \"Girls Dorm\" e \"Youth Society\", sono stati utilizzate anche melodie suonate con la chitarra acustica. Mentre alcune canzoni pi\u00f9 lente, in particolare quelle di \"Genesis\", vengono categorizzate come R&amp;B, le canzoni con un andamento veloce del genere di \"Beauty Up My Life\" si focalizzano di pi\u00f9 sulle influenze techno. Le S.H.E hanno cantata anche qualche canzone pop rock, come \"Piquancy\", \"Super Star\" e \"Star Light\". Con il proseguimento della loro carriera, le S.H.E hanno iniziato a mischiare le ballate pop leggere con elementi hip hop e dance. I tentativi di fondere tali generi sono iniziati con canzoni come \"If You're Happy, Then I'll Be Pleased\", che conteneva una breve parte rap, e si sono evoluti in canzone del genere di \"Listen to Yuan Wei-jen Play Guitar\", che \u00e8 composta totalmente di parti rappate con l'unica eccezione dei ritornelli.\nTesti.\nCome artiste, le S.H.E non scrivono da sole i testi della maggior parte delle loro canzoni. Shi Rencheng (\u65bd\u4eba\u8aa0), che scrive testi anche per artisti come Rene Liu, Jordan Chan e Yuki Hsu, \u00e8 stata la compositrice principale delle S.H.E sin dal debutto del gruppo. Alcuni dicono perfino che alcuni dei \"leggendari\" testi di Shi sono stati la causa parziale del successo del trio. Nel periodo tra la pubblicazione di \"Magical Journey\" e quella di \"Forever\", anche Daryl Yao (\u59da\u82e5\u9f8d) ha contribuito molto ai testi. I testi del compositore principale delle canzoni di Jay Chou, Vincent Fang, hanno anche fatto diverse apparizioni negli album del trio. In alcune occasioni, i membri delle S.H.E hanno contribuito ai testi delle proprie canzoni. Hebe ha scritto le parole di \"Say You Love Me\" e \"Too Late\", e ha compost la parte rap di \"If You're Happy, Then I'll Be Pleased\". A Selina sono invece accreditati i testi di \"Wifey\" e \"Silenced\".\nLa maggior parte delle canzoni delle S.H.E parlano d'amore. La parole \"amore\" (cinese tradizionale: \u611b; pinyin: \u00e0i) appare nei titoli di sei canzoni, e pi\u00f9 di 270 volte nei testi. La parola \"love\" in inglese non solo si trova nei titoli di tre canzoni, ma anche innumerevoli volte nelle canzoni stesse. Le parole ad essa correlate, come \"abbraccio\" (cinese tradizionale: \u64c1\u62b1; pinyin: y\u014dng b\u00e0o) e \"sentimento\" (cinese tradizionale: \u611f\u89ba; pinyin: g\u01cen ju\u00e9), appaiono circa 40 volte. Occasionalmente, le storie d'amore sono riprese dalla letteratura ed adattate alle canzoni. Esempi di ci\u00f2 includono \"Laurel Tree Goddess (Daphne)\", che \u00e8 basata sulla storia di Apollo e Dafne, e \"The Story of Romeo and Juliet\",che \u00e8 basata appunto su \"Romeo e Giulietta\" e \"Butterfly Lovers\".\nCover.\nGli album delle S.H.E contengono un certo numero di cover. Tra le 90 canzoni del gruppo, 28 in totale sono cover. I primi album contenevano un alto numero di cover; tuttavia, dal 2004, il gruppo ha registrato non pi\u00f9 di due cover per album. Nella maggior parte delle cover si \u00e8 tenuto il titolo originale della canzone. Ad altre canzoni, come \"Soledad\" dei Westlife, sono stati dati dei nuovi titoli cinesi. I testi solitamente vengono riscritti in cinese, ma alcune canzoni, come \"I've Never Been To Me\" di Charlene, sono cantate nell'inglese originario. Mentre lo stile musicale \u00e8 solitamente mantenuto come l'originale, alcune cover del genere di \"Only Lonely\" e \"I.O.I.O\" hanno una lieve tendenza verso il bubblegum pop.\nOccasionalmente il gruppo ha creato parodie di vecchie melodie e filastrocche per bambini. \"Don't Wanna Grow Up\" \u00e8 una parodia della Sinfonia n. 40 di Mozart, e \"London Bridge is Falling Down\" \u00e8 basata sulla canzoncina per bambini che porta lo stesso titolo. I versi di \"Thanks for Your Gentleness\" fanno parte di una composizione originale, ma i ritornelli sono presi in prestito da \"Gentle and Soft\" dei Mayday.\nLe cover cantate dalle S.H.E hanno ricevuto meno lodi dalla critica rispetto ai loro lavori originali. Durante la totalit\u00e0 della carriera del gruppo, le loro composizioni originali hanno ottenuto circa 20 premi, mentre le cover sono state menzionate solamente due volte.\nCarriera cinematografica e televisiva.\nDalla fine del 2001 all'inizio del 2002, Hebe ed Ella hanno recitato nel drama \"Magical Love\" (\u611b\u60c5\u5927\u9b54\u5492). Ella recitava nel ruolo di Juliet, una studentessa appena diplomatasi dalle scuole superiori che non fa altro che cercare il suo Romeo. Hebe ha interpretato il ruolo secondario di Sha Sha, l'amica insicura ma ottimista di Juliet. Selina era assente poich\u00e9 stava studiando alla \"National Taiwan Normal University\". Le canzoni \"Remember\" e \"Belief\" furono utilizzate come sigle di apertura e di chiusura del drama. Nel febbraio del 2002, le S.H.E firmarono un contratto per co-presentare il programma \"Guess Guess Guess\" insieme a Jacky Wu. Durante la conduzione del programma da parte delle S.H.E, lo share di ascolti raggiunse il 3.5, facendo s\u00ec che lo show fosse regolarmente tra i primi 10 programmi pi\u00f9 visti del fine settimana. Le S.H.E hanno smesso di condurre \"Guess Guess Guess\" a luglio. Nell'aprile del 2003, il trio ha condotto come ospiti due puntate del variet\u00e0 taiwanese \"Happy Sunday\", prima di firmare un contratto come effettive co-presentatrici a maggio. Tuttavia, durante il periodo delle S.H.E come conduttrici di \"Happy Sunday\", al culmine dell'epidemia della SARS, Hebe esib\u00ec dei sintomi di febbre dopo essere tornata da Singapore. Visto che Ella viveva con Hebe all'epoca, entrambe furono forzate alla quarantena per 10 giorni, lasciando Selina come l'unico membro del gruppo che potesse ancora condurre il programma televisivo \"Happy Sunday\".\nTutti e tre i membri delle S.H.E hanno recitato nel drama \"The Rose\", dove Ella ha il ruolo di Bai He, una ragazza che soffre di bassa autostima. Selina ha recitato in due ruoli secondari: il suo primo personaggio, Qin, \u00e8 una ragazza bellissima ma molto fragile con una personalit\u00e0 commovente. Il suo secondo personaggio, Di Ya Man, \u00e8 il doppione di Qin ma con una personalit\u00e0 arrogante e dominante. Hebe ha rappresentato Xiao Feng, una ragazza che aspira quietamente a conquistare il ragazzo che interessa a Bai He, Han Kui. Ogni episodio di \"The Rose\" fu stimato costare all'inizio 1 milione di dollari taiwanesi; la cifr\u00e0 aument\u00f2 velocemente a 1.3 milioni fino alla fine delle riprese. Nonostante gli alti costi di produzione, \"The Rose\" \u00e8 stato il drama col pi\u00f9 alto share di ascolti di quella stagione. Ai \"Golden Bell Awards\" del 2004, che sono stati presentati dall'Ufficio Informazione del Governo per onorare i programmi televisivi migliori dell'anno, \"The Rose\" \u00e8 stato premiato come \"Drama pi\u00f9 Popolare\". Le S.H.E hanno cantato \"Flowers Have Blossomed\" per la colonna sonora del drama. La canzone non ha solo debuttato direttamente in prima posizione sulla \"UFO Music Charts\", ma \u00e8 anche rimasta nella classifica di YES 93.3 per 10 settimane, mantenendo la prima posizione per due settimane consecutive.\nIl 29 luglio 2003, Ella partecip\u00f2 ad un numero acrobatico durante il segmento condotto dalle S.H.E di \"Happy Sunday\". Il numero, che implicava un salto da un edificio di diversi piani, era parte di un video di servizio pubblico che spiegava le giuste procedure per fuggire da un incendio. Durante il suo primo tentativo, Ella ha seguito il protocollo, saltando dal secondo piano di un edificio ed atterrando senza danni. Per il secondo tentativo, le fu chiesto di saltare dal terzo piano. Tuttavia, durante il salto, si innervos\u00ec e non riusc\u00ec a seguire le procedure di sicurezza correttamente, cosicch\u00e9 cadde da 20 piedi d'altezza e si danneggi\u00f2 l'anca. I paramedici la trasportarono al General Hospital di Neihu, prima di essere rediretti al National Taiwan University Hospital. Ella fu dimessa dall'ospedale dopo 23 giorni di convalescenza, ma lei torn\u00f2 nella sua citt\u00e0 natale Pingtung per cinque mesi, in modo da riprendersi del tutto. Nonostante questo incidente, l'Organizzazione Nazionale del Turismo del Giappone, che aveva sempre ammirato le capacit\u00e0 di conduzione delle S.H.E, chiede ad \"Happy Sunday\" di promuovere il turismo giapponese. Come risultato, Selina ed Hebe condussero \"Yokoso! Japan\", un segmento speciale di \"Happy Sunday\" che esplorava numerose sfaccettature della cultura giapponese. Nel gennaio del 2004, Ella ritorn\u00f2 al suo ruolo di conduttrice, dopo il periodo di convalescenza, ed \u00e8 apparsa nei due episodi finali di \"Yokoso! Japan\". Tuttavia, durante i quattro episodi di cui era composto il segmento, i produttori stavano gi\u00e0 cercando qualcuno che rimpiazzasse le S.H.E, ed alla fine scelsero il cantante taiwanese Phil Chang. Le S.H.E condussero in modo discontinuo \"Happy Sunday\" non appena iniziarono le promozioni del loro album \"Magical Journey\".\nSelina ed Hebe, insieme ad altre 28 celebrit\u00e0, furono inserite nel cast della mini serie di tre episodi \"Happy New Year 2004\". A febbraio, entrambi i membri delle S.H.E recitarono insieme nel film \"A Disguised Superstar\" (\u5192\u724c\u5929\u7687), con Miriam Yeung; ad aprile, Hebe recit\u00f2 come l'amante nel primo episodio di \"Say Yes Enterprise\". L'episodio si sarebbe classificato a 1.93, piazzandosi terzo dietro \"My Secret Garden II\" (\u6211\u7684\u79d8\u5bc6\u82b1\u5712II) e \"Snow Angel\" (\u96ea\u5929\u4f7f). Nell'ottobre del 2005, tutti e tre i membri delle S.H.E recitarono nel drama \"Reaching for the Stars\" (\u771f\u547d\u5929\u5973), e cantarono la sigla iniziale, \"Star Light\" (\u661f\u5149). Il drama si concentra sul destino di una compagnia elettrica, il cui presidente \u00e8 appena morto. Selina recita nel ruolo di Zhou Xinlei, la figlia viziata ma di buona natura del presidente. Ella ha il ruolo di Ren Jie, una ragazza astuta che assume l'identit\u00e0 dell'ereditiera della compagnia per salvare suo fratello. Hebe rappresenta Shen Xiaorou, una poliziotta dalla forte volont\u00e0 che vive con sua nonna malata. Il primo episodio di \"Reaching for the Stars\" ha avuto la sfortuna di essere messo in onda in contemporanea all'episodio finale di \"The Prince Who Turns Into A Frog\" (\u738b\u5b50\u8b8a\u9752\u86d9). Mentre lo share di ascolti dell'episodio pilota di \"Reaching for the Stars\" fu di 1.17, l'episodio finale di \"The Prince Who Turns Into A Frog\" segn\u00f2 il record del 2005 per l'episodio pi\u00f9 visto (6.93). Alla fine, nonostante gli alti investimenti nella produzione della serie, \"Reaching For The Stars\" ottenne solo dei commenti mediocri, ci\u00f2 nonostante Ella fu nominata come \"Miglior Attrice\" ai \"Golden Bell Awards\" del 2006.\nNell'estate del 2006, Ella ha perseguito i suoi interessi da attrice, e fu inserita nel cast di un drama taiwanese come protagonista. Il drama sarebbe stato messo in onda pi\u00f9 tardi quello stesso anno. Nel gennaio del 2007, le S.H.E e Wu Bai furono invitati a prestare le loro voci a diversi personaggi nella versione taiwanese del film d'animazione di Luc Besson, \"Arthur e il popolo dei Minimei\". Nello stesso mese, Selina ed Hebe firmarono un contratto di sei mesi come co-presentatrici di \"Guess Guess Guess\", lo stesso programma che avevano condotto cinque anni prima. Il drama in cui recitava Ella, \"Hanazakarino Kimitachihe\", fu finalmente messo in onda a novembre e rimase sugli schermi televisivi fino all'episodio finale, il 4 marzo 2007. Ella recitava nel ruolo di Lu Ruixi, una ragazza mascolina americana che si trasferisce in una scuola taiwanese in modo da poter vedere saltare il suo idolo, un atleta di salto in alto, ogni giorno. Durante tutti i suoi 15 episodi, il drama non ha ceduto a nessuno la sua prima posizione nelle classifiche di ascolti. Le S.H.E hanno cantato la canzone \"What to do?\" (\u600e\u9ebd\u8fa6) come sigla iniziale del drama. Nel giugno del 2007, la SET TV selezion\u00f2 Hebe per recitare in \"Bull Fighting\", nel ruolo della figlia dell'uomo che possiede la tredicesima strada. Le S.H.E hanno cantato \"How Have You Been Lately?\" (\u4f60\u6700\u8fd1\u9084\u597d\u55ce) come sigla finale del drama.\nImmagine pubblica.\nNel 2001, le S.H.E iniziarono a pubblicizzare i primi di molti prodotti, ossia quelli della Digimaster e della catena di bevande Fuzion Smoothie. Da allora, il gruppo ha pubblicizzato numerose compagnie, tra i quali figurano Bobson Jeans (2003), Bausch &amp; Lomb (2002\u2013presente), Coca-Cola (2004\u2013presente), e China Mobile (2006\u2013presente). Uno degli spot pubblicitari pi\u00f9 rilevanti delle S.H.E \u00e8 quello per World of Warcraft, dove le ragazze furono inserite nel contesto del mondo fantasy del gioco.\nLe S.H.E contribuiscono regolarmente alle canzoni per le campagne pubblicitarie. Le canzoni \"Too Much\" e \"Beauty Up My Life\", tratte dall'album di debutto \"Girls Dorm\", furono usate per le pubblicit\u00e0 di Sogo e Wacoal. \"Genesis\" e \"Watch Me Shine\", tratte dall'album del 2002 \"Genesis\", furono utilizzate per N-age, un gioco online sudcoreano. \"Piquancy\" (caratteri cinesi: \u75db\u5feb), dall'album del 2004 \"Encore\", fu utilizzata per la promozione del gioco online \"New Legendary Twins\" (caratteri cinesi: \u65b0\u7d55\u4ee3\u96d9\u5b0c). In collaborazione con i Fahrenheit, le S.H.E cantarono \"Always Open\" per la catena di supermercati 7-Eleven.\nLe compagnie usano frequentemente i video musicali delle S.H.E come mezzi pubblicitari. I video di \"Genesis\" e \"Watch Me Shine\" compaiono nel gioco elettronico N-age; dei flash di \"Excuse\" sono presenti nel telefoni OKWAP di Inventec. Daphne (\u9054\u8299\u59ae\u5973\u978b), una compagnia cinese di scarpe, ha utilizzato le canzoni \"Super Model\", \"Laurel Tree Goddess - Daphne\" e \"Good Mood Just Be Yourself\" (\u597d\u5fc3\u60c5Just Be Yourself) per le sue campagne promozionali.\nImmagine.\nLe S.H.E sono considerate un gruppo femminile giovane ed energico. In un'industria dove la bellezza \u00e8 la chiave del successo, l'aspetto esteriore delle S.H.E \u00e8 a malapena mediocre. Tuttavia, il punto principale a favore delle S.H.E non \u00e8 la qualit\u00e0 delle loro facce, ma le differenze che sussistono tra i tre membri. Furono fatti numerosi tentativi per cambiare l'immagine del gruppo, sia incrementando il loro sex appeal, sia cercando di farle diventare delle rockstar, ma pi\u00f9 spesso queste immagini prefabbricate furono soppiantate dalla natura selvaggia, spensierata e scherzosa delle S.H.E. Diversamente da molte altre artiste femminili, che tentano di restare imbellettate il pi\u00f9 possibile, le S.H.E sono note per le loro voraci abitudini alimentari, incuranti di ogni rischio di obesit\u00e0. Il gruppo non solo fu nominato come \"gruppo femminile pi\u00f9 grasso della storia\", ma si sono perfino autonominate \"gruppo femminile pi\u00f9 brutto della storia\".\nUno dei tratti distintivi delle S.H.E \u00e8 la loro amicizia. Questo legame si vede in diversi video musicali, come \"Five Days, Four Nights\" (\u4e94\u5929\u56db\u591c). Alcune canzoni, come \"If You're Happy, Then I'll Be Pleased\" (\u4f60\u5feb\u6a02\u6211\u96a8\u610f), e video musicali, come \"Good People Will Get Good Hugs\" (\u597d\u4eba\u6709\u597d\u62b1), enfatizzano l'importanza di mantenere dei buoni amici piuttosto che cercare il vero amore. Durante il corso della loro carriera, le S.H.E sono diventate sempre pi\u00f9 a loro agio l'una con l'altra. L'intimit\u00e0 tra Selina, Hebe ed Ella \u00e8 arrivata al punto che i media hanno iniziato a sospettare dell'orientamento sessuale del gruppo. Nel 2007, le S.H.E hanno composto la canzone \"Wifey\" per commemorare la loro amicizia. Il termine \"Wifey\" deriva dai giorni del gruppo passati nel dormitorio femminile, quando Selina chiamava Hebe con quel nomignolo. Da allora, quel nome \u00e8 diventato simbolico per il cameratismo delle ragazze.\nCritiche.\nMancanza di originalit\u00e0.\nUna recensione dell'album delle S.H.E del 2005, \"Once Upon A Time\", descriveva la maggior parte delle canzoni come \"banali\", \"prevedibili\" e non meglio dei soliti \"standard del pop pi\u00f9 sdolcinato\", suggerendo che fosse cambiato poco dagli inizi della loro carriera. Chris Taylor di \"Taiwan Review\" afferm\u00f2 che le loro canzoni potessero essere appena considerate artistiche, e che le ragazze non erano altro che dei meri idoli creati dall'industria. Secondo il cronista del \"Taipei Times\" Johnny Neihu, la musica delle S.H.E faceva semplicemente \"schifo. Davvero, davvero, davvero schifo. Davvero\". Un articolo su \"Style Weekly\", una rivista di moda cinese, asserva che le canzoni del trio erano testualmente pi\u00f9 deboli rispetto a quelle dei \"musicisti di talento\", poich\u00e9 riflettevano solo la visione femminile dell'amore.\nIl fatto che il gruppo cantasse regolarmente delle cover ha attirato dei commenti irosi, col passare degli anni. Dopo la pubblicazione della colonna sonora di \"Reaching for the Stars\" nel 2005, alcuni forum su Internet accusarono il gruppo di plagio, in quanto la canzone \"Star Light\" (\u661f\u5149) era sospettosamente simile ad \"About you\" di Ayumi Hamasaki. Come risposta, le S.H.E dichiararono che \"Star Light\" ed \"About You\" erano completamente differenti, e non avevano minimamente un suono simile. Quello stesso anno, i partecipanti ai forum su Internet attaccarono il gruppo per aver cantato troppe cover durante il corso della sua carriera. Nonostante le dichiarazioni del trio sul fatto che le cover fossero solo dei prodotti delle decisioni della compagnia, secondo la critica il gruppo non era ancora consapevole del concetto di integrit\u00e0 artistica. L'utilizzo delle cover \u00e8 controverso anche per altri artisti oltre alle S.H.E; un articolo del 2007 nel \"Beijing Times\" definisce l'uso frequente di cover per mantenere la popolarit\u00e0 come un sintomo di mancanza di originalit\u00e0 e qualit\u00e0 della musica popolare cinese.\nUn gruppo in declino?\nIn una recensione del 2004 delle artiste femminili su \"Greater China\", alle S.H.E \u00e8 stato dato un grado di approvazione dell'80%, mentre il duo di Hong Kong loro rivale, le Twins, hanno ricevuto solo il 50% di approvazione. La differenza qualitativa era apparentemente cos\u00ec alta che non c'era motivo per le S.H.E di essere in qualche modo preoccupate. Secondo un'altra recensione del 2005, le S.H.E sembravano mantenere ancora il loro vantaggio, superando la loro controparte di Hong Kong nei guadagni annuali e nella quantit\u00e0 di progressi fatti sin dal loro debutto. Tuttavia, \"Reaching for the Stars\" ricevette valutazioni mediocri, e il gruppo fece commenti controversi sulla relazione politica di Taiwan con la Cina continentale, affermando di essere taiwanesi e non cinesi. Ci\u00f2 ha comportato una perdita dei favori dei media cinesi. Nel 2006, le S.H.E persero i contratti per gli spot pubblicitari di diversi prodotti, ed una recensione del mondo dello spettacolo in quell'anno proclam\u00f2 il vantaggio delle Twins in quasi tutte le categorie dell'industria dell'intrattenimento, dalla qualit\u00e0 delle canzoni alla presenza live. L'unica area in cui le S.H.E ancora superavano le Twins riguardava i gossip in cui erano implicati i membri. In realt\u00e0, il trio aveva dalla sua parte un certo numero di hit, tuttavia la maggior parte di esse erano in circolazione da almeno tre anni. Nonostante avessero recitato in vari drama, incluso il pluripremiato \"The Rose\", le S.H.E raggiunsero una valutazione di 2.5 su 5 stelle totali, nelle recensioni del 2006.\nInfluenze ed impatti.\nMusicalmente.\nFino al 2001, la grande maggioranza dei gruppi degni di nota a Taiwan erano formati da ragazzi. Quando vennero create le S.H.E, altri gruppi femminili iniziarono a far sentire la propria voce nell'industria musicale taiwanese, ma solo pochi di loro sarebbero durati pi\u00f9 di un paio d'anni. Formate nel 2000, le 4 in Love ebbero un successo simile a quello delle S.H.E nel loro primo anno di vita nell'industria dello spettacolo, ma si sciolsero meno di due anni pi\u00f9 tardi. Tra i membri delle 4 in Love, Rainie Yang \u00e8 l'unica che ha continuato con la sua carriera di cantante. Altri gruppi, come le Walkie Talkie (caratteri cinesi: \u9326\u7e61\u4e8c\u91cd\u5531), furono formati in seguito a competizioni canore, ma non furono degne di nota durante il corso della loro carriera. Dopo circa un anno dalla formazione delle S.H.E, lo stadio dei gruppi femminili a Taiwan aveva sub\u00ecto una certa trasformazione. Nel gennaio del 2003, la stazione radio UFM1003 pubblico una lista dei gruppi pop taiwanesi in Top 10 dell'anno 2002. Sebbene le S.H.E fossero in prima posizione, erano l'unico gruppo composto solamente da ragazze nella lista.\nDurante il corso della carriera delle S.H.E, un certo numero di gruppi furono presentati dalle rispettive compagnie come \"le prossime S.H.E\", nella speranza che riuscissero ad emulare il loro successo. Quando la Warner Music Taiwan espresse la sua volont\u00e0 di creare una boy band formata da tre membri, pens\u00f2 di etichettarla come \"la versione maschile delle S.H.E\", prima di giungere per\u00f2 alla conclusione di chiamarla \"G-boys\". Alcuni gruppi furono creati con l'intenzione di far vacillare la posizione delle S.H.E come primo gruppo pop di Taiwan. Il manager della Jungiery Star Sun Derong afferm\u00f2 che le 7 Flowers furono create per dare modo alle S.H.E di sentirsi in competizione. Nonostante la crescente competizione, le S.H.E mantennero il controllo sulla scena mandopop, suggerendo il fatto che la formazione di questi nuovi gruppi ha fatto ben poco per smuovere le prime del trio.\nUlteriori.\nSecondo la classifica Baidu dei Maggiori Termini di Ricerca, il film pi\u00f9 ricercato su internet del 2004 \u00e8 stato \"La foresta dei pugnali volanti\" (caratteri cinesi: \u5341\u9762\u57cb\u4f0f). Il titolo ha attirato pi\u00f9 di 1.2 milioni di ricerche, ossia circa il doppio delle ricerche attirate dal film che si \u00e8 classificato in seconda posizione (\"Kung Fusion\"). La classifica Baidu ha attribuito ci\u00e0 al fatto che le S.H.E avessero pubblicato una canzone dallo stesso titolo, precedentemente quello stesso anno. Come risultato, le ricerche effettuate per la canzone sono state unite a quelle del film, gonfiando cos\u00ec il totale delle ricerche per quest'ultimo.\nLe S.H.E hanno anche influenzato i drama televisivi, i sistemi di educazione, e perfino le operazioni finanziarie. Nella serie televisiva \"I Not Stupid Too\", a Chengcai, il protagonista molto versato nel wushu, fanno la corte tre ragazze membri del club di scacchi della scuola: Shirley, Helen ed Elaine, che vengono collettivamente chiamate S.H.E. In un esame d'inglese della scuola superiore del 2005, le S.H.E erano l'oggetto del passaggio di comprensione scritta che menzionava la loro partecipazione allo show annuale \"Spring Festival Evening\" della CCTV. Cliff Wu, il presidente delle operazioni Teradata della Cina continentale, fu talmente impressionato da come le S.H.E avevano influenzato le sue figlie adolescenti, che prese in prestito il nome del gruppo e lo trasform\u00f2 in un acronimo, sintetizzando i tre elementi del piano di Teradata per entrare nel mercato cinese. La S rappresentava la \"Strategia\", mentre la H e la E rappresentavano rispettivamente \"umano\" (\"Human\" in inglese) ed \"Esecuzione\"."}
{"id": "2458467", "revid": "767487", "url": "https://it.wikipedia.org/wiki?curid=2458467", "title": "Ryan Cabrera", "text": "Carriera.\nRyan Cabrera, ispirato dalla musica di Dave Matthews, inizia a girare i locali della propria citt\u00e0, Dallas, insieme al suo gruppo i Rubix Groove, finch\u00e9 nel 2001 non decide di autoprodursi il suo primo album \"Elm St.\".\nNel 2003 viene pubblicato \"Take It All Away\" per la Atlantic Records, prodotto dal compositore Curt Frasca e da John Rzeznik, frontman dei Goo Goo Dolls.. L'album viene riconosciuto disco di platino, mentre il singolo \"On the Way Down\" raggiunge la posizione numero 15 della \"Billboard Hot 100\". Nel 2004 esce \"You Stand Watching\", secondo album di Cabrera, che ottiene un disco d'oro. Il quarto album di Cabrera, \"The Moon Under Water\", \u00e8 stato distribuito il 13 maggio 2008, dall'etichetta Frolic Room Records/ Papa Joe Records.\nRyan Cabrera \u00e8 anche apparso nella colonna sonora di \"The Mask 2\", \"I Fantastici Quattro\" e della serie televisiva \"Will &amp; Grace\" ed \u00e8 anche apparso ne reality di Mtv \"The Hills\". Nel 2006 ha aperto le date australiane del tour delle The Veronicas. Nell'autunno del 2010, ha aperto ogni concerto dei Boyce Avenue nel loro \"\u201cEuropean Tour Fall 2010\u201d\".\nVita privata.\nDal 2020, Ryan Cabrera \u00e8 impegnato in una relazione sentimentale con la wrestler della WWE Alexa Bliss."}
{"id": "2458470", "revid": "287204", "url": "https://it.wikipedia.org/wiki?curid=2458470", "title": "Struttura restaurativa in tre atti", "text": "La struttura restaurativa in tre atti \u00e8 il modello pi\u00f9 tradizionale di sceneggiatura cinematografica, dal punto di vista dell'organizzazione dei contenuti narrativi. In altre parole, costituisce una guida alla costruzione e all'organizzazione dei passaggi drammaturgici, allo scopo di narrare la storia in modo efficace.\nLa teorizzazione della forma in tre atti deriva dalla nozione aristotelica secondo la quale ogni dramma ha un inizio, un mezzo e una fine, e le parti devono essere tra loro proporzionate. Il modello attuale si rif\u00e0 al \"dramma ben fatto\" ipotizzato da Eug\u00e8ne Scribe negli anni venti del XIX secolo, che tramite il completo ritorno all'ordine mira a non lasciare nulla di irrisolto.\nLa divisione in atti si basa sull'attivazione di meccanismi narrativi fondamentali, ossia una premessa alla storia che sia espressa in termini di conflitto; la storia progredisce sviluppando il conflitto centrale, sino alla sua risoluzione. L'avanzamento del \"plot\" \u00e8 garantito dall'innesco di ulteriori meccanismi narrativi che intensificano il conflitto. Generalmente, nella sceneggiatura di un film di 120 pagine, il primo e il terzo atto sono lunghi circa 30 pagine ciascuno, mentre il secondo \u00e8 lungo sessanta. La storia viene spinta da un atto al successivo tramite il montare dell'azione che si risolve in un finale d'atto - punto di svolta o \"plot point\".\nIl primo atto: introduzione dei personaggi.\nIl primo atto ha una funzione preparatoria, volta a delineare il conflitto. La premessa, detta anche \"concept\", \u00e8 ci\u00f2 di cui tratta la sceneggiatura, e si pu\u00f2 dividere in \"high concept\" o \"low concept\". \"High concept\" implica la prevalenza del plot, mentre il \"low concept\" si appoggia sui personaggi. La storia che si va a delineare deve portare lo spettatore a identificarsi con il personaggio principale, la cui azione \u00e8 spinta dal conflitto a cui \u00e8 esposto. Se si propone un protagonista poco ammirevole, l'effetto si pu\u00f2 ottenere ugualmente accostandogli degli antagonisti estremi.\nGli obiettivi di tutti i personaggi, primari e secondari, sono paralleli alla premessa; il personaggio principale affronta il conflitto, i secondari si schierano su uno dei lati del dilemma. Lo scopo dell'introduzione \u00e8 fornire le informazioni essenziali all'avviamento della storia, compresi stile, genere, ambientazione e linea narrativa. Tendenzialmente si conclude con una falsa soluzione che sembra solo superficialmente rispondere al problema che l'atto ha sollevato, ma \u00e8 in realt\u00e0 una scelta evidentemente sbagliata o prematura.\nIl secondo atto: scontro e lotta.\nIl secondo atto parte dalla definizione del problema e dalla necessit\u00e0 di risolverlo; deve far progredire il personaggio affrontando le conseguenze della falsa soluzione del primo atto. In questo modo si gettano le basi per la risoluzione che avverr\u00e0 nel terzo atto, attraverso il riconoscimento del proprio errore e l'introspezione. Il secondo atto si chiude con una situazione critica per il protagonista, momentaneamente sconfitto dagli eventi, cos\u00ec che la sua necessit\u00e0 di riaffermazione possa spingere la storia nell'atto successivo verso una restaurazione dello status quo.\nTutti e tre gli atti impongono scelte secche, degli aut aut, che nel secondo atto devono portare inevitabilmente a complicazioni: il personaggio non vede i propri errori, mentre sono evidenti allo spettatore. La storia viene dilazionata per mezzo degli ostacoli, mantenendo alto il grado di curiosit\u00e0 del pubblico profilando un esito finale incerto. Il secondo atto fa da ponte tra il personaggio e la soluzione, ed \u00e8 la parte dell'azione, concludendosi con un evento che configura una situazione che si ribalter\u00e0 nuovamente nel finale.\nIl terzo atto: risoluzione della crisi.\nIl terzo atto ha la funzione di risolvere la storia e rispondere a tutte le domande sollevate nel suo corso; \u00e8 un'unit\u00e0 narrativa chiusa, che non prepara nessuna fase successiva. La svolta al termine del secondo atto chiude la fase di confronto introducendo quella risolutiva. La determinazione del personaggio a riconfermare la propria importanza nella storia \u00e8 l'innesco dell'atto finale, e si appoggia soprattutto su una nuova comprensione che il protagonista ha di s\u00e9. Lo scioglimento del conflitto avviene tramite il riconoscimento del proprio fallimento e il superamento di un dilemma interiore. Questo tipo di comprensione deve avvenire prima del recupero esteriore perch\u00e9 la storia possa avere una piena funzione restaurativa.\nLa risoluzione interiore del personaggio lo rende forte di un obiettivo esterno, cos\u00ec che il terzo atto possa dispiegarsi in questa direzione. In tal modo il personaggio ottiene la redenzione che lo rende poi meritevole del successo che attraverso il cambiamento interiore ricrea lo status quo inizialmente perduto. In questo senso la struttura in tre atti si pu\u00f2 considerare un tipo di narrazione moralistica, dove le buone motivazioni trionfano e il mondo \u00e8 comprensibile e coerente."}
{"id": "2458471", "revid": "1318658", "url": "https://it.wikipedia.org/wiki?curid=2458471", "title": "Chiesa della Theotokos Pammacaristos", "text": "La chiesa della \"Theot\u00f3kos Pammakaristos\" (\"Beata Madre di Dio\"), in seguito divenuta moschea e nota come Fethiye Camii, poi trasformata in museo, \u00e8 oggi in parte in parte riaperta al culto islamico e in parte un museo. Il suo \"parekklesion\" \u00e8 una delle pi\u00f9 famose chiese bizantine superstiti di Istanbul, Turchia, e, oltre ad essere uno dei pi\u00f9 importanti esempi dell'architettura paleologa di Costantinopoli, conserva il maggior numero di mosaici bizantini a Istanbul dopo Hagia Sophia e la Chiesa di San Salvatore in Chora. La chiesa principale, gi\u00e0 sede del patriarcato greco ortodosso dopo l'abbandono della chiesa dei Santi Apostoli, \u00e8 una moschea.\nLocalizzazione.\nL'edificio si trova nella \"mahalle\" di \"\u00c7ar\u015famba\" nel distretto di Fatih nella citt\u00e0 murata di Istanbul. La Theotokos Pammakaristos sovrasta il Corno d'Oro.\nStoria.\nSecondo la maggior parte delle fonti, la chiesa nella sua forma attuale fu completata nel 1292 da Giovanni II Comneno e sua moglie Anna Doukaina. Molti ritengono che l'originaria struttura risalga al tempo di Michele VII Ducas (1071-1078), altri propongono la sua fondazione nel periodo comneno. Differente la proposta del bizantinista svizzero Ernest Mamboury che colloca la costruzione dell'edificio nell'VIII secolo d.C. \nLa chiesa fu rinnovata nel 1315 in onore del generale e protostruttore dell'imperatore Andronico II Paleologo, Michele Tarchaniote Glabas da sua moglie Marta Glabas, che don\u00f2 anche il Parekklesion riccamente mosaicato e affrescato (probabilmente come cappella funeraria), che fu aggiunto al lato sud della chiesa.\nDopo la conquista di Costantinopoli da parte degli Ottomani nel 1453, dal 1456 la Chiesa di Pammakaristos divenne la sede dei Patriarchi di Costantinopoli, che poi rimase la sede del Patriarcato fino al 1587. In seguito, dal 1600 la sede del Patriarcato divenne la Cattedrale di San Giorgio.\nIn questa chiesa venne tenuto il Sinodo Costantinopolitano del 1484, organizzato dal patriarca Simeone I, per disconoscere il Concilio ecumenico di Firenze (1439).\nIl sultano ottomano Murad III convert\u00ec la chiesa in moschea, rinominandola \"Fethiye Camii\" in suo onore dopo la conquista (\"fetih\" in turco) della Georgia e dell'Azerbaigian. La maggior parte delle pareti interne sono state rimosse per creare uno spazio interno pi\u00f9 grande che soddisfacesse i requisiti della preghiera. Il minareto fu aggiunto solo alla fine del XIX secolo. Il complesso dell'edificio fu restaurato nel 1949. Mentre l'edificio principale continua ad essere usato come moschea, il Parekklesion \u00e8 diventato un museo. \nDescrizione.\nL'antica chiesa del monastero di Pammakaristos era una chiesa circumambulatoria con un navata e un proprio nartece. L'abside in tre parti \u00e8 stata sostituita da un mihrab.\nNel Parekklesion, un mosaico sotto la cupola principale mostra il Cristo Pantocratore in un cerchio di profeti biblici (Mos\u00e8, Geremia, Sofonia, Michea, Gioele, Zaccaria, Abdia, Abacuc, Giona, Malachia, Ezechiele e Isaia). Nell'abside del Parekklesion c'\u00e8 una deesis, raffigurati sono Ges\u00f9 \"Hyperagathos\", la Vergine Maria e Giovanni Battista. Il battesimo di Ges\u00f9 \u00e8 l'unica rappresentazione scenica completamente conservata nel Parekklesion."}
{"id": "2458472", "revid": "104458", "url": "https://it.wikipedia.org/wiki?curid=2458472", "title": "Ancelle dell'Immacolata", "text": ""}
{"id": "2458475", "revid": "7", "url": "https://it.wikipedia.org/wiki?curid=2458475", "title": "Barbara Sukova", "text": ""}
{"id": "2458476", "revid": "124123", "url": "https://it.wikipedia.org/wiki?curid=2458476", "title": "Jussi Veikkanen", "text": " Professionista dal 2005 al 2015, vinse sei titoli nazionali Elite e una tappa al Deutschland Tour 2008. Dal 2016 \u00e8 direttore sportivo del team FDJ/Groupama.\nCarriera.\nComincia la sua carriera con il team svedese M\u00e4larenergi, e nel 2003 si laurea campione nazionale in linea. Nel 2004 gareggia tra i dilettanti in Francia, tra le file del club Roubaix-Lille M\u00e9tropole, cogliendo alcuni successi, tra cui quello nella Boucle de l'Artois. Passa professionista all'inizio dell'anno seguente con la Fran\u00e7aise des Jeux; in quella stagione ottiene il secondo titolo finlandese in linea (si ripeter\u00e0 anche nel 2006, nel 2008, nel 2010 e nel 2014).\nNel 2006 coglie i primi successi da \"pro\" fuori dalla Finlandia: una tappa e la classifica finale della Tropicale Amissa Bongo in Gabon, una tappa al Tour du Poitou-Charentes. Nel 2008 fa sue anche frazioni alla Route du Sud e, soprattutto, al Giro di Germania, gara UCI ProTour. Nel febbraio 2009 conclude al secondo posto il Giro del Mediterraneo, dietro a Luis Le\u00f3n S\u00e1nchez, e al terzo il Tour du Haut-Var. Nell'estate dello stesso anno, dopo una lunga fuga nella seconda tappa del Tour de France, indossa per quattro giorni la maglia a pois della \"Grande Boucle\" in qualit\u00e0 di miglior scalatore.\nNel 2010 vince una tappa al Giro del Mediterraneo, concludendo la corsa in sesta posizione. In luglio, dopo cinque anni nelle file della FDJ, firma un contratto di un anno (con opzione per il secondo) con l'Omega Pharma-Lotto. Torna per\u00f2 tra le file della squadra francese al termine del 2011. Nel 2012 non ottiene successi; partecipa comunque alla prova in linea dei Giochi olimpici di Londra, unico rappresentante del suo paese, classificandosi sessantacinquesimo."}
{"id": "2458482", "revid": "838137", "url": "https://it.wikipedia.org/wiki?curid=2458482", "title": "Presidente del quorum dei dodici apostoli", "text": "Nella Chiesa di Ges\u00f9 Cristo dei santi degli ultimi giorni, il Presidente del quorum dei dodici apostoli \u00e8 l'Apostolo pi\u00f9 anziano dopo il Presidente (l'anzianit\u00e0 \u00e8 calcolata in base alla permanenza nel quorum dei dodici apostoli, non all'et\u00e0 anagrafica). \u00c8 il primo nella linea di successione alla guida della Chiesa in caso che il Presidente deceda. Gli spetta il titolo di \"Presidente\", a differenza degli altri membri del quorum che detengono il titolo di \"Anziano\". Nel 2008 la carica \u00e8 detenuta da Boyd Kenneth Packer."}
{"id": "2458484", "revid": "119223428", "url": "https://it.wikipedia.org/wiki?curid=2458484", "title": "Semilavorati siderurgici", "text": "I semilavorati siderurgici sono prodotti intermedi che vengono ottenuti tramite processi di colata o al laminatoio sbozzatore, e che sono destinati a successive lavorazioni quali la laminazione, la fucinatura, od altro.\nOttenimento dei semilavorati.\nI semilavorati vengono prodotti a partire dai lingotti oppure per colata continua. Il lingotto quindi non \u00e8 un prodotto semilavorato, bens\u00ec un \"prodotto grezzo\". Esso consiste in un getto ottenuto per colata in apposite forme (dette \"lingottiere\"). Pu\u00f2 avere diverse forme (quadrata, rettangolare, poligonale, cilindrica, eccetera) e dimensioni, a seconda del processo a cui \u00e8 destinato.\nEsempi di semilavorati.\nTra i semilavorati siderurgici, si hanno (secondo norma UNI EN 10079:2007):\nClassificazione dei semilavorati.\nI semilavorati vengono classificati in base alla loro forma in:\nTrasformazione dei semilavorati.\nA partire dai semilavorati siderurgici si possono ottenere:"}
{"id": "2458485", "revid": "599013", "url": "https://it.wikipedia.org/wiki?curid=2458485", "title": "Karolina Piotrkiewicz", "text": "Carriera.\nRimbalzista forte fisicamente e mentalmente, ha giocato nelle massime serie dei campionati francese e belga con Calais e Namur, prima di passare alla Serie A2 italiana con Alcamo.\nUn infortunio al legamento crociato anteriore l'ha messa fuori gioco a met\u00e0 novembre, dopo la partita di Coppa Italia di Serie A2 contro Chieti. Passa quindi all'Union Saint-Amand, nel campionato francese.\nInoltre ha giocato in Coppa Ronchetti, in Eurolega e nel Campionato europeo Under-20 del 2004.\nStatistiche.\n\"Dati aggiornati al 30 giugno 2009.\""}
{"id": "2458488", "revid": "165042", "url": "https://it.wikipedia.org/wiki?curid=2458488", "title": "Bramma", "text": ""}
{"id": "2458490", "revid": "165042", "url": "https://it.wikipedia.org/wiki?curid=2458490", "title": "Billetta", "text": ""}
{"id": "2458495", "revid": "165042", "url": "https://it.wikipedia.org/wiki?curid=2458495", "title": "Blumo", "text": ""}
{"id": "2458498", "revid": "154893", "url": "https://it.wikipedia.org/wiki?curid=2458498", "title": "Lingotto", "text": "Il lingotto \u00e8 una particolare conformazione a sezione trasversale rettangolare in cui vengono confezionati solitamente i metalli.\nUsi.\nSe fatto di metalli preziosi come oro od argento pu\u00f2 essere usato come investimento o come riserva aurea nelle banche. \nLa Borsa Valori di Londra (London Stock Exchange) \u00e8 uno dei riferimenti internazionali per la determinazione del prezzo dell'oro e dei metalli preziosi in genere.\nIl Chicago Mercantile Exchange ha iniziato nel 1974 a trattare derivati commerciali e finanziari con sottostante aureo.\nAltri significati.\nIl termine \"lingotto\" viene anche utilizzato per altri prodotti, ad esempio il cioccolato."}
{"id": "2458499", "revid": "1123126", "url": "https://it.wikipedia.org/wiki?curid=2458499", "title": "Presidente facente funzione del quorum dei dodici apostoli", "text": "Il Presidente facente funzione del quorum dei dodici apostoli \u00e8 l'Apostolo pi\u00f9 anziano (di ordinazione) facente parte del quorum nel caso in cui un Apostolo pi\u00f9 anziano di lui serva come consigliere nella Prima Presidenza della Chiesa."}
{"id": "2458502", "revid": "63727", "url": "https://it.wikipedia.org/wiki?curid=2458502", "title": "Mercedes-Benz Typ 320 WK", "text": ""}
{"id": "2458505", "revid": "63727", "url": "https://it.wikipedia.org/wiki?curid=2458505", "title": "Mercedes-Benz Typ 340 WK", "text": ""}
{"id": "2458513", "revid": "692277", "url": "https://it.wikipedia.org/wiki?curid=2458513", "title": "Thierry Cohen", "text": "Vive a Lione, \u00e8 sposato ed \u00e8 padre di quattro figli.\nOpere.\n\u00c8 l'autore di nove romanzi: \n\"Non lasciarmi andare\" ha vinto il premio Jean d'Ormesson nel 2007, premio dato al romanzo per la sua capacit\u00e0 di difendere la lingua francese. Ha avuto grande successo ed \u00e8 stato tradotto in 10 lingue. Il romanzo tratta il suicidio di un giovane con un approccio originale, tra la storia d'amore e il thriller psicologico.\nI diritti dei due romanzi di Thierry Cohen sono stati venduti per trarne degli adattamenti cinematografici.\nCollegamenti esterni.\nSito ufficiale"}
{"id": "2458514", "revid": "287204", "url": "https://it.wikipedia.org/wiki?curid=2458514", "title": "Ivan Rajcic", "text": ""}
{"id": "2458517", "revid": "304077", "url": "https://it.wikipedia.org/wiki?curid=2458517", "title": "Chi semina vento raccoglie tempesta", "text": "\u00abChi semina vento raccoglie tempesta\u00bb \u00e8 un antico proverbio, derivato dal libro del profeta Osea (versetto ): \u00abE poich\u00e9 hanno seminato vento, raccoglieranno tempesta\u00bb ().\nSignificato.\nChi fa del male ricever\u00e0 un danno maggiore di quello arrecato. Nell'originale contesto biblico, il detto indica che la cattiva condotta degli Ebrei (idolatria, corruzione, alleanze con gli stranieri) li condurr\u00e0 verso la catastrofe.\nOrigine.\nAttribuito al profeta ebraico Osea (cap. VIII, v. 7, del suo libro)."}
{"id": "2458520", "revid": "697352", "url": "https://it.wikipedia.org/wiki?curid=2458520", "title": "Ragazze", "text": ""}
{"id": "2458521", "revid": "1719883", "url": "https://it.wikipedia.org/wiki?curid=2458521", "title": "Ragazzi", "text": ""}
{"id": "2458522", "revid": "1573940", "url": "https://it.wikipedia.org/wiki?curid=2458522", "title": "Rivetina baetica", "text": "Rivetina baetica \u00e8 una mantide diffusa in Europa meridionale, Medio Oriente e Nord Africa.\nDistribuzione.\nSpagna, Sicilia, Grecia, Libia, Israele, Afghanistan e Turkestan.\nTassonomia.\nNe sono note 3 sottospecie:"}
{"id": "2458523", "revid": "767487", "url": "https://it.wikipedia.org/wiki?curid=2458523", "title": "Le avventure di Oliver Twist (film)", "text": "Le avventure di Oliver Twist (\"Oliver Twist\") \u00e8 un film del 1948 diretto da David Lean, tratto dall'omonimo romanzo di Charles Dickens.\nSecondo adattamento di un romanzo di Dickens da parte di David Lean, dopo \"Grandi speranze\" del 1946, il film \u00e8 stato presentato in concorso alla Mostra del cinema di Venezia 1948.\nL'influenza del neorealismo si fa sentire nella cruda e sofferta interpretazione che John Howard Davies d\u00e0 del personaggio di Oliver, sostenuto da un cast d'eccezione che include Alec Guinness nel ruolo di Fagin.\nTrama.\nOliver Twist nasce in un orfanotrofio e sua madre muore subito dopo il parto. Gli anni passano e Oliver viene regolarmente maltrattato dal sig. Bumble, il messo comunale dell\u2018orfanotrofio. All'et\u00e0 di nove anni, l'affamato Oliver chiede una seconda scodella di minestra (\"Per favore signore, ne voglio ancora\") e per il suo ardire viene prontamente venduto come apprendista al proprietario di una impresa di pompe funebri, il sig. Sowerberry. Maltrattato anche qui, fugge a Londra, e viene raccolto dalla strada da Artful Dodger, un ladruncolo vestito con un cappotto da uomo e con un cappello a cilindro in testa. Dodger lo conduce da Fagin, un vecchio che addestra i bambini alla delinquenza.\nArrestato per errore per aver presumibilmente borseggiato il sig. Brownlow, un anziano e ricco gentiluomo, viene salvato da quest'ultimo che lo porta a casa con s\u00e9 per curarlo e offrirgli rifugio dalla strada. Qui sperimenta un tipo di vita felice a cui non era mai stato abituato. Per\u00f2, Fagin e il suo compare, il pericoloso e cattivo Bill Sikes, decidono di rapire Oliver per impedirgli di denunciarli, e Sikes costringe la sua ragazza Nancy a prendere parte al complotto. Nancy, sentendosi in colpa, progetta di aiutare Oliver, ma Sikes la uccide pensando lo stesse per denunciare.\nL'omicidio attira l'attenzione sulla banda di Fagin. Mr. Brownlow e la polizia recuperano Oliver, mentre Sikes si impicca accidentalmente e Fagin viene arrestato. Il mistero della nascita di Oliver viene rivelato, e il sig. Brownlow scopre che Oliver \u00e8 suo nipote. Viene anche rivelato che Monks, fratellastro di Oliver, era stato in combutta con Fagin per defraudare Oliver della sua eredit\u00e0 legittima. Era stata Nancy che aveva informato il sig. Brownlow del loro piano, e quando Fagin scopr\u00ec quel che aveva fatto, aveva lasciato intendere a Sikes che lo aveva tradito, condannando cos\u00ec a morte la ragazza.\nControversie.\nL'interpretazione di Alec Guinness del personaggio di Fagin fu considerata da alcuni di stampo antisemita. Guinness portava un pesante trucco, compreso un grosso naso aquilino, per somigliare al personaggio disegnato da George Cruikshank nelle sue illustrazioni per la prima edizione del libro. Dietro le proteste della \"Lega anti-diffamazione del popolo giudaico\" e del consiglio supremo dei rabbini di New York, il film non venne distribuito negli Stati Uniti fino al 1951 e con sette minuti di tagli riguardanti la performance di Guinness. Il film, che ricevette critiche entusiastiche ma nessuna nomination agli Oscar, venne messo al bando in Israele per il suo presunto antisemitismo. Agli inizi degli anni settanta inizi\u00f2 a circolare negli Stati Uniti la versione completa del film di Lean senza i tagli. Questa \u00e8 la versione che \u00e8 ora disponibile in DVD."}
{"id": "2458525", "revid": "125740757", "url": "https://it.wikipedia.org/wiki?curid=2458525", "title": "Evento catalizzatore", "text": "In una sceneggiatura basata sulla struttura restaurativa in tre atti, durante lo svolgersi del Primo Atto si ha il verificarsi di un evento catalizzatore, esso pu\u00f2 essere l'evento che rompe una monotonia. Essendo questo modello fortemente basato sul personaggio, \u00e8 la sua motivazione a mandare in avanti la storia. Tale motivazione attraversa con gli atti tre fasi. Nel Primo Atto, una volta delineati i personaggi primari e secondari e la situazione, si ha questo tipo di evento, in anticipo sul plot point. L'evento catalizzatore fa partire il meccanismo dell'azione; ad esempio, in un film thriller, il catalizzatore pu\u00f2 essere un omicidio che porta un investigatore ad intraprendere la ricerca del colpevole. Ci sono tre tipi di catalizzatori: il primo esempio sono le \u201cazioni specifiche\u201d, eventi esterni al protagonista ma senza i quali la storia non potrebbe andare avanti; in questo caso il catalizzatore non introduce direttamente il personaggio, ma ne determina il conflitto in attesa della sua presentazione. Si hanno poi catalizzatori espressi attraverso \u201cdialogo\u201d, cio\u00e8 informazioni che il protagonista ottiene in qualche modo, e catalizzatori \u201csituazione\u201d. In tutti e tre i casi, il catalizzatore \u00e8 un passaggio obbligato che mette a fuoco la motivazione del protagonista indirizzando la storia verso l'intreccio che il personaggio incrocer\u00e0 durante il Primo Atto."}
{"id": "2458526", "revid": "913245", "url": "https://it.wikipedia.org/wiki?curid=2458526", "title": "Sheena Tosta", "text": ""}
{"id": "2458527", "revid": "767487", "url": "https://it.wikipedia.org/wiki?curid=2458527", "title": "Sotto il vestito niente II", "text": "Sotto il vestito niente II \u00e8 un film del 1988 diretto da Dario Piana.\nTrama.\nMilano. Durante una sfilata di modelli di biancheria intima, un vecchio e potente uomo d'affari, Rizzi, interessato a Sylvia, una delle indossatrici, ordina ad Alex Conti, loro spregiudicato manager, di combinargli un incontro con la ragazza. Alex allora invita la giovane e le sue tre amiche Lauren, Michelle e Lesley, a casa sua: quando Rizzi sopraggiunge, Sylvia, comprese le sue intenzioni si ribella, ma, immobilizzata dalle sue colleghe, deve soccombere alle violenze del vecchio. Sconvolta, la ragazza fugge via con la macchina di Alex e dopo aver investito, per fortuna non gravemente, un metronotte scompare nel nulla. La mattina successiva il regista di spot pubblicitari David Cahill la cerca per iniziare il suo lavoro, ma n\u00e9 Alex n\u00e9 le tre amiche sanno niente di lei.\nA chiarire il mistero della sua scomparsa arriva il commissario Brandani il quale annuncia a tutti che il cadavere carbonizzato di Sylvia \u00e8 stato trovato all'alba a 10\u00a0km di distanza dalla casa di Alex. Nessuno sa spiegare l'accaduto e David soprattutto rimane scioccato dalla notizia della morte di quella ragazza che per lui significava molto poich\u00e9 diversa dalle altre. A sostituire validamente la modella morta giunge, dall'America, Melanie, la quale inizia una storia d'amore con David che vuole comunque scoprire il mistero della morte di Sylvia. Una serie di altri efferati delitti colpir\u00e0 i protagonisti di quella folle notte finch\u00e9, dopo un ulteriore colpo di scena, il misterioso assassino verr\u00e0 smascherato.\nProduzione.\nLa pellicola, prodotta da Reteitalia e Bema Cinematografica, \u00e8 un sequel apocrifo del film \"Sotto il vestito niente\" del 1985 diretto da Carlo Vanzina (che nel 2011 ne diriger\u00e0 un vero sequel: \"Sotto il vestito niente - L'ultima sfilata\").\nVenne girata per gli interni negli studi Empire a Roma e per esterni a Milano.\nDistribuzione.\nIl film venne distribuito nel circuito cinematografico italiano il 25 novembre del 1988.\nVenne in seguito distribuito anche in Giappone (7 ottobre 1989) ed in Corea del Sud (23 dicembre 1989).\nFu distribuito anche nei mercati anglofoni con il titolo \"Too Beautiful to Die\", in quelli francofoni con il titolo \"Trop Belle\" ed in quelli ispanici con il titolo \"Demasiado bella para morir\".\nIn Germania arriv\u00f2 solo nel 1993 direttamente in VHS per il circuito home-video con lo stesso titolo dei mercati anglofoni, \"To Beautiful to Die\".\nAccoglienza.\nIn Italia il film ebbe un discreto successo di pubblico (pur non riuscendo ad arrivare ai livelli di quello ottenuto dalla pellicola di Vanzina): risult\u00f2 il 38\u00ba maggior incasso della stagione cinematografica 1988-1989."}
{"id": "2458531", "revid": "27108", "url": "https://it.wikipedia.org/wiki?curid=2458531", "title": "Sheena Johnson", "text": ""}
{"id": "2458533", "revid": "1391549", "url": "https://it.wikipedia.org/wiki?curid=2458533", "title": "Owyhee", "text": "Owyhee \u00e8 un census-designated place (CDP) degli Stati Uniti, situato nella Contea di Elko nello stato del Nevada. Nel censimento del 2000 la popolazione era di 1.017 abitanti. Appartiene all'area micropolitana di Elko.\nGeografia fisica.\nSecondo i rilevamenti dell'United States Census Bureau, la localit\u00e0 di Owyhee si estende su una superficie di 583,9 km\u00b2, dei quali 580,9\u00a0km\u00b2 sono occupati da terre, mentre 3,0\u00a0km\u00b2 sono occupati da acque.\nPopolazione.\nSecondo il censimento del 2000, a Owyhee vivevano 1.017 persone, ed erano presenti 215 gruppi familiari. La densit\u00e0 di popolazione era di 1,8 ab./km\u00b2. Nel territorio comunale si trovavano 371 unit\u00e0 edificate. Per quanto riguarda la composizione etnica degli abitanti, il 17,80% era bianco, il 3,54% era afroamericano, il 75,02% era nativo, lo 0,59% era asiatico e lo 0,10% proveniva dall'Oceano Pacifico. Lo 0,88% della popolazione apparteneva ad altre razze e il 2,06% a pi\u00f9 di una. La popolazione di ogni razza ispanica corrispondeva al 9,05% degli abitanti.\nPer quanto riguarda la suddivisione della popolazione in fasce d'et\u00e0, il 40,5% era al di sotto dei 18, il 9,4% fra i 18 e i 24, il 22,8% fra i 25 e i 44, il 19,6% fra i 45 e i 64, mentre infine il 7,7% era al di sopra dei 65 anni di et\u00e0. L'et\u00e0 media della popolazione era di 25 anni. Per ogni 100 donne residenti vivevano 138,7 maschi."}
{"id": "2458539", "revid": "80339", "url": "https://it.wikipedia.org/wiki?curid=2458539", "title": "McGill", "text": "McGill \u00e8 un census-designated place (CDP) degli Stati Uniti, situato nella Contea di White Pine nello stato del Nevada. Al censimento del 2000 la popolazione era di 1.054 abitanti, saliti a 1.148 nel 2010.\nGeografia fisica.\nSecondo i rilevamenti dell'United States Census Bureau, la localit\u00e0 di McGill si estende su una superficie di 2,9 km\u00b2, tutti occupati da terre.\nPopolazione.\nSecondo il censimento del 2000, a McGill vivevano 1.054 persone, ed erano presenti 305 gruppi familiari. La densit\u00e0 di popolazione era di 368 ab./km\u00b2. Nel territorio comunale si trovavano 559 unit\u00e0 edificate. Per quanto riguarda la composizione etnica degli abitanti, il 93,02% era bianco, il 2,75% era nativo, lo 0,19% era asiatico e lo 0,09% proveniva dall'Oceano Pacifico. L'1,80% della popolazione apparteneva ad altre razze e il 1,14% a pi\u00f9 di una. La popolazione di ogni razza ispanica corrispondeva al 6,74% degli abitanti.\nPer quanto riguarda la suddivisione della popolazione in fasce d'et\u00e0, il 24,7% era al di sotto dei 18, il 6,4% fra i 18 e i 24, il 22,8% fra i 25 e i 44, il 25,0% fra i 45 e i 64, mentre infine il 21,2% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 97,7 maschi."}
{"id": "2458541", "revid": "599013", "url": "https://it.wikipedia.org/wiki?curid=2458541", "title": "Ancelle dell'Immacolata (Parma)", "text": "Le ancelle dell'Immacolata sono un istituto religioso femminile di diritto pontificio: le suore di questa congregazione pospongono al loro nome la sigla A.I.M.\nStoria.\nLa congregazione venne fondata a Parma da Anna Maria Adorni (1805-1893): rimasta vedova, nel 1847 diede vita alla pia unione delle \"dame visitatrici delle carceri\" (approvata dalla duchessa Maria Luigia) e nel 1852 apr\u00ec l'istituto del Buon Pastore, per la rieducazione delle ex recluse e la protezione delle \"giovani pericolanti\".\nPer gestire l'opera, il 1\u00ba maggio 1857 la Adorni, assieme a sette compagne, diede inizio a una nuova famiglia religiosa, le ancelle dell'Immacolata di Parma, riconosciuta dal vescovo di Parma Domenico Maria Villa il 25 marzo 1876: la fondatrice redasse per le sue suore delle costituzioni ispirate a quelle delle religiose del Buon Pastore di Angers, approvate il 3 febbraio 1893.\nL'istituto ricevette il pontificio decreto di lode il 25 marzo 1947.\nIl rito di beatificazione di madre Adorni, approvato da papa Benedetto XVI, \u00e8 stato celebrato a Parma il 3 ottobre 2010.\nAttivit\u00e0 e diffusione.\nLe ancelle dell'Immacolata si dedicano al servizio delle persone pi\u00f9 emarginate, soprattutto delle donne dimesse dalle carceri, e dell'infanzia abbandonata.\nSono presenti in Italia e Romania: la sede generalizia \u00e8 a Parma.\nAl 31 dicembre 2005 l'istituto contava 58 religiose in 7 case."}
{"id": "2458546", "revid": "25234459", "url": "https://it.wikipedia.org/wiki?curid=2458546", "title": "Banda dei Carabinieri", "text": ""}
{"id": "2458547", "revid": "287204", "url": "https://it.wikipedia.org/wiki?curid=2458547", "title": "Banja Kovilja\u010da", "text": "Banja Kovilja\u010da () \u00e8 una citt\u00e0 e una stazione termale nel comune di Loznica, in Serbia. \u00c8 la pi\u00f9 antica stazione termale della Serbia; il nome significa proprio \"terme di Kovilja\u010da\", ed \u00e8 anche conosciuta come \"Kraljevska Banja\", ovvero \"terme reali\".\nBanja Kovilja\u010da si trova al confine occidentale della Serbia sul fiume Drina, a 137\u00a0km da Belgrado. La popolazione della citt\u00e0 \u00e8 di 6.340 abitanti (censimento 2002).\nGeografia.\nLa citt\u00e0 \u00e8 situata nella parte occidentale della Serbia, a 128m di altitudine, nella regione di Podrinje, che prende il nome dal fiume Drina che scorre attraverso di essa. La natura di questa regione \u00e8 ricca e diversificata. Nei pressi della citt\u00e0, sulla strada principale Zvornik-Loznica, non lontano dal fiume, si trova il boscoso monte Gu\u010devo (779 m).\nStoria.\nIndagini archeologiche hanno dimostrato che la zona di Banja Kovilja\u010da \u00e8 popolata da molto tempo. Gli scavi hanno ritrovato le rovine di un insediamento romano nella zona delle terme, la citt\u00e0 di Koviljka. Nel Medioevo la regione era visitata per via delle fonti di acque minerali. Al 1533 risale il primo documento scritto che cita Banja Koviljaca, indicata come un villaggio rurale nella regione Borina.\nNel diciottesimo secolo i turchi da Ma\u010dva e Podrinje visitavano questo settore. Alcuni documenti affermano che i turchi da Zvornik nel 1720 costruirono delle terme per il trattamento medico delle donne, anche a base di fango. A volte la gente chiamava le terme \"Smrdan-Banja\" cio\u00e8 \"Terme puzzolenti\" a causa della acqua solfurea delle sorgenti.\nBanja Kovilja\u010da divenne il luogo di villeggiatura di re Petar I Kara\u0111or\u0111evi\u0107 nel 1908, che costru\u00ec moderne terme solfuree e la maggior parte del parco.\nIl monte Gu\u010devo.\nIl Gu\u010devo \u00e8 una montagna boscosa a sud di Banja Kovilja\u010da. La vetta della montagna \u00e8 il Picco Nero, alto 779 m. I geologi hanno scoperto che la montagna \u00e8 composta di rocce diverse, tra cui calcari e arenarie. Nel lontano passato un terremoto ha causato la nascita delle sorgenti di acqua termale, di cui la montagna \u00e8 ricca.\nLa montagna \u00e8 oggi una meta turistica, attrezzata con alberghi e ristoranti.\nNella parte superiore della Gu\u010devo \u00e8 stato costruito nel 1914 un ossario per soldati uccisi nella battaglia combattuta su questo monte. "}
{"id": "2458551", "revid": "223320", "url": "https://it.wikipedia.org/wiki?curid=2458551", "title": "Marco Parma", "text": ""}
{"id": "2458554", "revid": "838137", "url": "https://it.wikipedia.org/wiki?curid=2458554", "title": "Proximus Diamond Games 2008 - Doppio", "text": "Il doppio del Proximus Diamond Games 2008 \u00e8 stato un torneo di tennis facente parte del WTA Tour 2008.\nCara Black e Liezel Huber erano le detentrici del titolo e hanno vinto in finale 6-1,6-3 contro Kv\u011bta Peschke e Ai Sugiyama."}
{"id": "2458555", "revid": "767487", "url": "https://it.wikipedia.org/wiki?curid=2458555", "title": "Gli impenitenti", "text": "Gli impenitenti (\"Out to Sea\") \u00e8 un film del 1997 diretto da Martha Coolidge.\nCommedia brillante interpretata da Jack Lemmon e Walter Matthau, con le musiche di David Newman e Michael Muhlfriedel; la sceneggiatura \u00e8 stata scritta da Robert Nelson Jacobs.\nTrama.\nHerb Sullivan e Charlie Gordon sono due cognati: il primo \u00e8 vedovo, il secondo \u00e8 oppresso dai debiti che ha accumulato scommettendo e perdendo alle corse dei cavalli. I due decidono allora di fare una crociera insieme.\nCharlie per\u00f2 per non pagare il viaggio decide di imbarcarsi e far imbarcare Herb sulla nave come ballerini per ogni notte delle due settimane che dura la crociera.\nI personaggi secondari del film sono Gil Godwin, il pignolo responsabile delle serate di attrazione, Vivian, la futura moglie di Herb, Liz LaBreche, giovane futura moglie di Charlie ed Ellen Carruthers la proprietaria della nave.\nAlla fine del film, i due cognati ritornano con due future spose e Charlie con ben 18.000 $ vinti al casin\u00f2 della nave, cos\u00ec da poter risarcire i debiti accumulati."}
{"id": "2458560", "revid": "1745361", "url": "https://it.wikipedia.org/wiki?curid=2458560", "title": "Plot point", "text": "Il plot point, o \"turning point\", \u00e8 un meccanismo narrativo utilizzato nella stesura di una sceneggiatura cinematografica.\nNella struttura restaurativa in tre atti i plot point sono snodi importanti nell'avanzamento della narrazione, e si collocano poco prima della chiusura dei singoli atti. Vengono suddivisi in minori e maggiori; i maggiori all'inizio della storia servono ad aprirla, mentre quelli che seguono spingono il personaggio verso la risoluzione della crisi. I finali d'atto devono in tutti i casi corrispondere ad un'evoluzione del personaggio principale.\nI plot point negli atti.\nDurante il primo atto viene a delinearsi il conflitto che coinvolger\u00e0 il protagonista della vicenda. L'innesco che porta in avanti l'intreccio \u00e8 solitamente la falsa soluzione: durante questo atto il protagonista supera un punto di non ritorno entrando in una situazione eccezionale che mette in discussione lo status quo.\nIl plot point conseguente \u00e8 una falsa soluzione al dilemma del personaggio che sembra in apparenza rispondere alla questione sollevata inizialmente. Spesso si tratta di una scelta evidentemente sbagliata; il pubblico deve sapere che questa non pu\u00f2 essere la risoluzione della trama bens\u00ec il suo innesco. In altri casi la scelta pu\u00f2 essere nella direzione giusta ma in tempi ancora prematuri, quando il personaggio non ha ancora gli strumenti necessari per raggiungere lo scioglimento del conflitto.\nL'atto centrale tende verso un finale in cui il protagonista affronta le conseguenze della decisione presa nell'atto precedente, comprendendo i propri errori. Il plot point diventa in questo modo una reintegrazione del personaggio attraverso il riconoscimento di s\u00e9, che arriva in tempo per evitare il disastro. In questo senso, il secondo plot point \u00e8 diretto verso l'interno. La svolta che chiude l'atto verr\u00e0 nuovamente ribaltata nell'atto conclusivo, facendo confluire le tensioni interne e quelle esterne.\nL'atto finale \u00e8 volto a restaurare la situazione venuta a complicarsi con l'emergere del conflitto. Il suo climax \u00e8 il risolvimento della circostanza che il finale del secondo atto ha configurato. Il finale \u00e8 in ascesa: il riconoscimento degli errori porta il personaggio al superamento del conflitto interiore, combaciando con lo scioglimento del conflitto esterno della storia secondo la \"legge della progressione drammatica\"; il climax \u00e8 il punto di maggior tensione drammatica e contemporaneamente la conclusione. A differenza degli atti precedenti, il terzo non prepara un'altra situazione, fatta eccezione per film concepiti fin dall'inizio in senso seriale."}
{"id": "2458570", "revid": "22475", "url": "https://it.wikipedia.org/wiki?curid=2458570", "title": "Prioniturus luconensis", "text": "Il codaracchetta verde (Prioniturus luconensis) \u00e8 un uccello della famiglia degli Psittaculidi, endemico delle Filippine."}
{"id": "2458572", "revid": "7969", "url": "https://it.wikipedia.org/wiki?curid=2458572", "title": "Aeshma-daeva", "text": ""}
{"id": "2458573", "revid": "287204", "url": "https://it.wikipedia.org/wiki?curid=2458573", "title": "Prioniturus mada", "text": "Il codaracchetta di Buru (Prioniturus mada) \u00e8 un uccello della famiglia degli Psittaculidi, endemico dell'Indonesia."}
{"id": "2458576", "revid": "287204", "url": "https://it.wikipedia.org/wiki?curid=2458576", "title": "Prioniturus montanus", "text": "Il codaracchetta di Luzon (Prioniturus montanus) \u00e8 un uccello della famiglia degli Psittaculidi, endemico delle Filippine."}
{"id": "2458577", "revid": "268849", "url": "https://it.wikipedia.org/wiki?curid=2458577", "title": "Lindabrunn", "text": ""}
{"id": "2458582", "revid": "1442080", "url": "https://it.wikipedia.org/wiki?curid=2458582", "title": "Prioniturus platenae", "text": "Il codaracchetta testablu (Prioniturus platenae) \u00e8 un uccello della famiglia degli Psittaculidi, endemico delle Filippine."}
{"id": "2458585", "revid": "1318658", "url": "https://it.wikipedia.org/wiki?curid=2458585", "title": "Marcelo Barovero", "text": "Carriera.\nBarovero cominci\u00f2 la sua carriera nell'Atl\u00e9tico de Rafaela nel 2003 e rest\u00f2 nella squadra fino al 2007, quando si trasfer\u00ec all'Hurac\u00e1n.\nSuccessivamente, nel 2009, vinse il Clausura con il Velez Sarsfield grazie alla vittoria casalinga con l'Hurac\u00e1n.\nNel 2012 si trasfer\u00ec al River Plate, appena ritornato in Primera Divisi\u00f3n dopo la retrocessione in Primera B Nacional."}
{"id": "2458587", "revid": "20739", "url": "https://it.wikipedia.org/wiki?curid=2458587", "title": "Tom DiCillo", "text": "Biografia.\nDiCillo nasce nella base militare di Camp Lejeune, nel North Carolina, il 14 agosto del 1953 da padre italiano e da madre statunitense originaria del New England. Studia scrittura creativa alla Old Dominion University di Norfolk, in Virginia, e cinema alla New York University.\nNel corso degli anni ottanta lavora come direttore della fotografia, in particolare per Jim Jarmusch, prima di esordire alla regia nel 1991 con \"Johnny Suede\", un film \u00abscanzonato e surreale\u00bb che vince il Pardo d'Oro al Festival di Locarno. Si tratta del primo ruolo da protagonista alla futura star Brad Pitt, accanto al quale si fa notare Catherine Keener, nominata per la sua interpretazione agli Independent Spirit Awards, che sar\u00e0 presente anche nei successivi tre film diretti da DiCillo.\nNella sua opera seconda, \"Si gira a Manhattan\" (\"Living in Oblivion\") (1995), un'autoironica satira del cinema indipendente, DiCillo mette in scena il caotico set di un film a basso costo, guidato da un regista interpretato da Steve Buscemi, giocando tra realt\u00e0 e finzione, sogno e incubo. Il film vince diversi premi in festival internazionali, in particolare il premio per la sceneggiatura al Sundance Film Festival.\nDiCillo compie per\u00f2 un passo falso con il deludente \"Box of Moonlight\" (1996), interpretato da John Turturro e Sam Rockwell e non convince nemmeno con \"Bionda naturale\" (\"The Real Blonde\") (1997), satira sul mondo della moda e dello spettacolo, con Matthew Modine e Daryl Hannah, tanto che il successivo \"Double Whammy\" (2001) viene distribuito direttamente in home video.\nLa commedia \"Delirious - Tutto \u00e8 possibile\" (2006), vincitrice di tre premi al Festival di San Sebastian (miglior regista, sceneggiatura e premio SIGNIS), segna la terza collaborazione con Steve Buscemi.\nL'opera successiva di DiCillo, \"When You're Strange\" (2009), \u00e8 un documentario sulla band dei Doors.\nSi dedica poi alla regia di serie televisive."}
{"id": "2458589", "revid": "1442080", "url": "https://it.wikipedia.org/wiki?curid=2458589", "title": "Prioniturus platurus", "text": "Il codaracchetta mantodorato (Prioniturus platurus) \u00e8 un uccello della famiglia degli Psittaculidi, endemico dell'Indonesia."}
{"id": "2458592", "revid": "339392", "url": "https://it.wikipedia.org/wiki?curid=2458592", "title": "Maglia tricolore (Italia)", "text": ""}
{"id": "2458593", "revid": "1543377", "url": "https://it.wikipedia.org/wiki?curid=2458593", "title": "Videogiochi basati su Alien e Predator", "text": "In questa pagina sono elencati i videogiochi ispirati ai media franchise con protagonisti Alien, Predator o entrambe le creature. A partire dal primo \"Alien\", prodotto dalla Fox Interactive per Atari 2600, nel corso degli anni sono stati creati decine di titoli per svariate piattaforme, basati sui film, fumetti o dotati di trame originali.\nElenco dei videogiochi.\nAnni 2010.\nPredator: hunting grounds"}
{"id": "2458594", "revid": "1573940", "url": "https://it.wikipedia.org/wiki?curid=2458594", "title": "Prioniturus verticalis", "text": "Il codaracchetta aliblu di Sulu (Prioniturus verticalis ) \u00e8 un uccello della famiglia degli Psittaculidi, endemico delle Filippine.\nConservazione.\nLa Lista rossa IUCN classifica \"Prioniturus verticalis\" come specie in pericolo critico di estinzione (\"Critically Endangered\")."}
{"id": "2458595", "revid": "253269", "url": "https://it.wikipedia.org/wiki?curid=2458595", "title": "Ai confini dell'Arizona", "text": "Ai confini dell'Arizona (\"The High Chaparral\") \u00e8 una serie televisiva statunitense di genere western, trasmessa dalla NBC dal 1967 al 1971.\nIdeata da David Dortort, che per la NBC aveva precedentemente creato la serie di \"Bonanza\", la serie dur\u00f2 4 stagioni. Linda Cristal vinse un Golden Globe per la miglior attrice in una serie drammatica nel 1970 (alla prima assegnazione del premio), per il ruolo di Victoria Cannon (ebbe una nomination anche nell'anno successivo).\nTrama.\nArizona, 1870: i Cannon e i Montoya sono due grandi famiglie di proprietari terrieri. \nI Cannon vivono nel ranch \"The High Chaparral\", e il capofamiglia, Big John, \u00e8 sposato con la figlia dei Montoya, Victoria. Del nucleo familiare, assieme a Buck, fratello di John, fa parte anche il figlio di John, Billy: sua madre Annalee \u00e8 stata uccisa dagli Apache.\nI Montoya vivono invece nel \"Montoya Ranch\", sotto l'egida di Don Sebastian, padre di Victoria. Il fratello di Victoria, Manolito Montoya, stanco del ruolo di \"figlio del padrone\" va a vivere con i Cannon. Le storie hanno per sfondo in prevalenza il difficile rapporto di convivenza con le altre etnie, messicani e nativi americani.\nGuest star.\nDurante le 4 stagioni dello show si sono alternate moltissime star: Elizabeth Allen, Gary Busey, Anthony Caruso, Roberto Contreras, Dennis Cross, John Dehner, Bruce Dern, Paul Fix, Ron Hagerthy, Ron Hayes, Henry Silva, Myron Healey, Don Keefer, Robert Loggia, Tyler McVey, Ricardo Montalb\u00e1n, Gilbert Roland, Ned Romero, Kurt Russell, Frank Silvera, Barry Sullivan, Dub Taylor, Burt Reynolds e Morgan Woodward.\nRegie.\nI registi maggiormente presenti nella serie, con 4 episodi diretti ciascuno, sono stati Richard Benedict, William Witney e William Wiard: uno o pi\u00f9 episodi sono stati diretti anche dal prolifico Harry Harris.\nCitazioni.\nLa ditta inglese Airfix produsse, negli stessi anni del telefilm, un set di figurini plastici in scala 1\\72, riproducenti personaggi e situazioni del programma."}
{"id": "2458597", "revid": "1442080", "url": "https://it.wikipedia.org/wiki?curid=2458597", "title": "Prioniturus waterstradti", "text": "Il codaracchetta di Mindanao (Prioniturus waterstradti) \u00e8 un uccello della famiglia degli Psittaculidi, endemico delle Filippine."}
{"id": "2458599", "revid": "402832", "url": "https://it.wikipedia.org/wiki?curid=2458599", "title": "Confratello", "text": ""}
{"id": "2458602", "revid": "767487", "url": "https://it.wikipedia.org/wiki?curid=2458602", "title": "Sleepwalking (film)", "text": "Sleepwalking \u00e8 un film del 2008 diretto da William Maher, esperto di effetti visivi alla sua prima regia. Il film, interpretato da Nick Stahl, AnnaSophia Robb e Charlize Theron (quest'ultima anche in veste di produttrice).\nLa pellicola \u00e8 stata presentata al Sundance Film Festival 2008. In Italia \u00e8 stata distribuita direttamente in DVD dalla Medusa.\nTrama.\nDopo che il suo fidanzato viene arrestato, Joleen Reedy \u00e8 costretta trovare una nuova sistemazione per s\u00e9 e per la figlia undicenne, Tara. Madre e figlia trovano ospitalit\u00e0 dal fratello di Joleen, James, un uomo introverso e dal cuore d'oro che lavora come operaio nei cantieri stradali. Oppressa dalle responsabilit\u00e0 Joleen abbandona la figlia, lasciandole una lettera in cui le dice che far\u00e0 ritorno tra un mese, e James \u00e8 costretto su malgrado a badare alla nipote. Ma James \u00e8 un uomo incapace di prendere in mano il proprio futuro e nel giro di poco tempo perde il lavoro e l'appartamento in cui vive, inoltre gli viene tolto l'affidamento di Tara che viene accolta in un istituto.\nIn occasione del compleanno di Tara, James la va trovare e vedendo il disagio della nipote decide di fuggire con lei. Zio e nipote intraprendono un viaggio verso lo Utah, spacciandosi per padre e figlia. Il loro fingersi padre e figlia rafforza ulteriormente il loro rapporto, in cui Tara trova una figura paterna che non ha mai avuto e James trova finalmente uno scopo nella vita. Il loro viaggio finisce alla fattoria del padre, dove James e Joleen sono cresciuti. Stabilitisi per qualche tempo alla fattoria, James e Tara lavorano duramente sottostando alle umiliazioni del violento e burbero Mr. Reedy. Quando Mr. Reedy si dimostra estremamente violento con Tara, James preso dall'esasperazione colpisce pi\u00f9 volte il padre con un badile, uccidendolo. Nel frattempo Joleen \u00e8 tornata in citt\u00e0. James riporta la nipote dalla madre, permettendole di iniziare una nuova vita, mentre lui si allontana ricercato dalla polizia, ma consapevole di aver preso finalmente in mano la propria vita ed aver annientato i fantasmi del proprio passato.\nProduzione.\nAlcune delle location del film sono: Moose Jaw e a Regina entrambe nello Saskatchewan (Canada)."}
{"id": "2458603", "revid": "1573940", "url": "https://it.wikipedia.org/wiki?curid=2458603", "title": "Prosopeia", "text": "Prosopeia \u00e8 un genere di uccelli della famiglia degli Psittaculidi.\nTassonomia.\nIl genere \"Prosopeia\" comprende le seguenti specie:"}
{"id": "2458604", "revid": "2184761", "url": "https://it.wikipedia.org/wiki?curid=2458604", "title": "Bonolis", "text": ""}
{"id": "2458608", "revid": "1573940", "url": "https://it.wikipedia.org/wiki?curid=2458608", "title": "Prosopeia personata", "text": "Il pappagallo splendente mascherato (Prosopeia personata ()) \u00e8 un uccello della famiglia degli Psittaculidi, endemico delle isole Figi."}
{"id": "2458610", "revid": "889336", "url": "https://it.wikipedia.org/wiki?curid=2458610", "title": "Sergio Pezzotta", "text": "Carriera.\nDopo aver iniziato la carriera nel 1999 in Primera Divisi\u00f3n argentina, ha arbitrato a livello internazionale gi\u00e0 durante la Coppa Libertadores 2000; il 13 dicembre 2006 ha arbitrato lo spareggio decisivo per l'assegnazione del titolo argentino 2006, Estudiantes La Plata-Boca Juniors all'Estadio Jos\u00e9 Amalfitani; nel 2008 \u00e8 stato nuovamente chiamato a dirigere in un'occasione simile, durante il triangolare tra Tigre, San Lorenzo de Almagro e Boca Juniors, arbitrando l'ultima e decisiva Tigre-Boca.\nA livello internazionale il suo anno migliore \u00e8 stato finora il 2007, quando venne in rapida successione prima designato per una semifinale della Copa Libertadores, poi selezionato per il torneo Copa Am\u00e9rica in Venezuela (dove dirige un quarto di finale) e infine inserito nella lista dei 54 pre-candidati in vista dei Mondiali di calcio 2010 in Sudafrica (l'altro argentino in lista era H\u00e9ctor Baldassi).\nNel dicembre 2008 viene per\u00f2 tagliato dalla lista dei papabili per i Mondiali, ridotta a sole 38 unit\u00e0, anche a causa di uno scandalo che lo investe (e da cui per\u00f2 non sarebbero emerse chiare responsabilit\u00e0 a suo carico): infatti nell'aprile 2008 un quotidiano uruguaiano denunci\u00f2 che Pezzotta sarebbe stato contattato da una prostituta al soldo della Federazione argentina, per convincerlo a pilotare il risultato della gara di qualificazione ai Mondiali tra Uruguay e Cile. Il complotto non viene provato, ma nelle rivelazioni sarebbe emerso che Pezzotta era solito confidarsi a una giornalista, a cui avrebbe confessato di sentirsi bistrattato dalla propria Federazione, troppo sbilanciata nell'appoggiare il collega H\u00e9ctor Baldassi..\nNell'estate 2011 dirige dapprima la finale di ritorno di Copa Libertadores tra Santos FC e Penarol, e successivamente \u00e8 convocato, per la seconda volta consecutiva, alla Copa Am\u00e9rica che si disputa proprio in Argentina.\nIl 31 dicembre 2012, al seguito del raggiungimento dei 45 anni di et\u00e0, si vede costretto al ritiro dalla lista FIFA e al termine della sua attivit\u00e0 internazionale."}
{"id": "2458611", "revid": "1573940", "url": "https://it.wikipedia.org/wiki?curid=2458611", "title": "Prosopeia splendens", "text": "Il pappagallo splendente cremisi (Prosopeia splendens ()) \u00e8 un uccello della famiglia degli Psittaculidi, endemico delle isole Figi."}
{"id": "2458614", "revid": "1573940", "url": "https://it.wikipedia.org/wiki?curid=2458614", "title": "Prosopeia tabuensis", "text": "Il pappagallo splendente rosso (Prosopeia tabuensis () \u00e8 un uccello della famiglia degli Psittaculidi, endemico delle isole Figi."}
{"id": "2458615", "revid": "357738", "url": "https://it.wikipedia.org/wiki?curid=2458615", "title": "GTPase activating protein", "text": ""}
{"id": "2458618", "revid": "21880", "url": "https://it.wikipedia.org/wiki?curid=2458618", "title": "Psephotus", "text": ""}
{"id": "2458626", "revid": "1573940", "url": "https://it.wikipedia.org/wiki?curid=2458626", "title": "Psephotellus chrysopterygius", "text": "Il pappagallo spalledorate (Psephotellus chrysopterygius ()) \u00e8 un uccello della famiglia degli Psittaculidi."}
{"id": "2458628", "revid": "124760645", "url": "https://it.wikipedia.org/wiki?curid=2458628", "title": "Roberto Silvera", "text": "Carriera.\nHa arbitrato le semifinali delle edizioni 2007 e 2008 della Coppa Libertadores, oltre alla finale di andata della Copa Sudamericana 2006. Ha fallito il test fisico per arbitrare durante il campionato mondiale di calcio Under-20 2007.. Ha arbitrato inoltre la partita Argentina-Bolivia della Copa Am\u00e9rica 2011.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014. Tuttavia un anno dopo, nel febbraio 2013, con la pubblicazione di una nuova lista aggiornata da parte della FIFA, si apprende che il nome del fischietto uruguaiano \u00e8 stato depennato."}
{"id": "2458629", "revid": "287204", "url": "https://it.wikipedia.org/wiki?curid=2458629", "title": "Robby M\u00fcller", "text": "Il 4 settembre 2018, \u00e8 stato presentato il film \"Living the Light - Robby M\u00fcller\" in anteprima al Festival del Cinema di Venezia, un documentario di Claire Pijman sulla vita e il lavoro di Robby M\u00fcller."}
{"id": "2458632", "revid": "287204", "url": "https://it.wikipedia.org/wiki?curid=2458632", "title": "Robby Muller", "text": ""}
{"id": "2458637", "revid": "1516566", "url": "https://it.wikipedia.org/wiki?curid=2458637", "title": "Psephotellus dissimilis", "text": "Il pappagallo monaco (Psephotellus dissimilis), noto anche come pappagallo dal cappuccio, \u00e8 un uccello della famiglia degli Psittaculidi."}
{"id": "2458643", "revid": "1498232", "url": "https://it.wikipedia.org/wiki?curid=2458643", "title": "Canon EF 24-105mm", "text": "Il Canon EF 24-105mm f/4.0L IS USM \u00e8 un obiettivo zoom standard professionale serie L con attacco EF. La sua escursione va da una lunghezza focale grandangolare ad una da medio tele. \u00c8 stato introdotto dalla Canon nel 2005 per continuare una serie di obiettivi con apertura di f/4 di alta qualit\u00e0, quali il Canon EF 17-40mm f/4 L USM e il 70-200mm f/4L USM.\nL'obiettivo \u00e8 spesso paragonato alle altre ottiche della serie L con escursione simile, come il Canon EF 24-70mm f/2.8L USM, rispetto al quale perde uno stop sull'intera escursione focale, ma guadagna lo stabilizzatore d'immagine. L'obiettivo \u00e8 inoltre tropicalizzato grazie a delle guarnizioni che lo proteggono da acqua e polvere, anche se la tropicalizzazione \u00e8 completa solo in abbinamento a un corpo tropicalizzato anch'esso. Alcuni modelli d'inizio produzione (i primi 10000) erano affetti da un problema ottico che causava flare nell'immagine; Canon ha riparato il problema gratuitamente.\nSu una DSLR con sensore a formato ridotto, ad esempio con un fattore di moltiplicazione x1,6, l'angolo di campo coperto \u00e8 equivalente a quello di un obiettivo 38-168mm su formato pieno; \u00e8 un'escursione molto utilizzabile, che va da una focale standard a quella di un medio tele.\nCaratteristiche.\nLa lente ha un diaframma a 8 lamelle, che rimane circolare da f/4 ad f/8. Come caratteristico degli zoom che si estendono da grandangolare fino a medio tele, presenta una certo grado di distorsione a barilotto alla lunghezza focale pi\u00f9 corta. La lente \u00e8 dotata di stabilizzatore d'immagine da 3 stop."}
{"id": "2458645", "revid": "439868", "url": "https://it.wikipedia.org/wiki?curid=2458645", "title": "Villa Amalia (Napoli)", "text": "Villa Amalia \u00e8 una delle ville monumentali di Napoli ubicata nel quartiere di Barra e facente parte del circuito monumentale delle ville del Miglio d'oro.\nLa villa fu eretta gi\u00e0 nel XVII secolo con funzione di dimora rustica. Ulteriori aggiunte furono eseguite tra la fine del Seicento e il XVIII secolo.\nL'edificio presenta un impianto planimetrico ad L ed \u00e8 caratterizzato dalla lunga facciata partita da una cornice marcapiano. Al centro \u00e8 presente un portale in pietra lavica a tutto sesto ed incorniciato da lesene che sormontano un timpano a sesti spezzati interrotto dal balcone centrale. Il corpo scala affaccia sia sulla strada che nel cortile e nella parte superiore funge da belvedere.\nLa parte che affaccia sulla campagna conserva ancora tracce di strutture a carattere agricolo."}
{"id": "2458646", "revid": "30610", "url": "https://it.wikipedia.org/wiki?curid=2458646", "title": "Sanarica", "text": "Sanarica (pronunciare \"San\u00e0rica\") \u00e8 un comune italiano di abitanti della provincia di Lecce in Puglia.\nSituato nel Salento centro-meridionale, dista 35\u00a0km dal capoluogo provinciale e 16\u00a0km da Otranto.\nGeografia fisica.\nTerritorio.\nIl comune di Sanarica, che si estende per 12,75\u00a0km\u00b2 nella parte sud-orientale della penisola salentina, presenta una morfologia omogenea compresa tra i 70 e i 110 metri sul livello del mare. Il centro abitato sorge a 78 m s.l.m. Il territorio si caratterizza per la presenza di doline, in genere di piccole dimensioni, dal contorno molto sfumato e poco incise, la cui origine va ricondotta alla dissoluzione del calcare ad opera dell'acqua. Le esigue dimensioni delle forme sono in relazione alla breve durata del ciclo carsico, che si svolge in complessi di limitata potenza e di recente et\u00e0. Solo una delle suddette forme carsiche, denominata \"Conca Sant'Angelo\", ha avuto un notevole sviluppo fino al crollo della volta, per la diffusa presenza dei condotti carsici, che conferiscono elevate capacit\u00e0 di assorbimento.\nConfina a nord con il comune di Muro Leccese, a est con il comune di Giuggianello, a sud-est con il comune di Poggiardo, a sud con il comune di San Cassiano, a sud-ovest con il comune di Botrugno, a ovest con il comune di Scorrano.\nClima.\nDal punto di vista meteorologico Sanarica rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 243\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo deriva dal primitivo Senereca, ossia \"Senectu(te)m Recans\", che significa letteralmente \"colei che porta alla tranquillit\u00e0\". Altre ipotesi farebbero derivare il nome dall'aria sana che si respirava nel posto oppure dal griko \"ta asinarica\", che ha origine dal latino \"asinarius\", con significato di \"asinaio\" o semplicemente riferibile ad un nome di persona.\nStoria.\nSanarica, secondo gli scritti dello storico Cosimo De Giorgi, \u00e8 \"un piccolo paese che si stende in parte lungo la via provinciale da Muro a Poggiardo, ed in parte si slarga a sinistra della medesima nella direzione di Giuggianello. La pianta dello abitato \u00e8 piuttosto regolare. L'antico castello e palazzo ducale resta quasi nel centro del paese\".Le origini del paese risalgono, presumibilmente, fra il IX e il X secolo d.C. ad opera di un manipolo di scampati alla distruzione di Muro Leccese, attuata dai Saraceni. I profughi muresi si dispersero nel territorio circostante sviluppando altri nuovi centri abitati: Giuggianello, San Cassiano, ecc. Ben presto tra questi paesi nacquero delle controversie soprattutto per i confini territoriali, che furono risolte da Giovanni Antonio Orsini Del Balzo. Questi, non solo defin\u00ec d'imperio i confini tra i vari casali, ma per renderli visibili fece costruire delle torri al limite di ogni feudo. Probabilmente \u00e8 questa circostanza a determinare la scelta dello stemma rappresentato da cinque torri. Il paese conserva tracce della presenza sia dei Messapi che dei Bizantini. Venne distrutto pi\u00f9 volte nel corso dei secoli; fece parte del Principato di Taranto, poi dagli Orsini del Balzo pass\u00f2 ai d'Aragona che ne affidarono il feudo ai Lubelli ed infine ai Basurto. Questi lo detennero sino al 1806, data di eversione della feudalit\u00e0.\nSimboli.\nProfilo araldico dello stemma:\nMonumenti e luoghi d'interesse.\nArchitetture religiose.\nChiesa madre della Madonna Assunta.\nLa chiesa madre della Madonna Assunta venne edificata tra il 1605 e il 1611. La facciata, in conci di pietra leccese, \u00e8 inquadrata da due robuste paraste e si conclude con un frontone mistilineo. Presenta un unico portale d'ingresso, con timpano spezzato recante al centro la statua della Madonna, posto in asse con una finestra rettangolare, anch'essa timpanata, con una grata in pietra leccese costituita da 32 piccoli fori. L'interno \u00e8 composto da un'unica navata con presbiterio e da una cappella dedicata a San Giovanni Battista, che si apre nel muro a destra entrando dalla porta principale. La chiesa conserva diversi altari laterali dedicati all'Immacolata Concezione, a santa Maria di Costantinopoli, a san Nicol\u00f2 di Mira, a san Francesco di Paola, a santa Caterina d'Alessandria, alla Madonna del Rosario, alla Madonna del Carmine, al Crocifisso e a sant'Antonio da Padova. Quest'ultimo fu commissionato nel 1777 da Giulia Prato, come evidenzia l'epigrafe \"Nicolaus Antonius Lupiensis Patricius sacellum hoc morens divo Antonio iussit eregendum quod ... Iulia Prata eius ... Coniux politissima arte perficiendum\".\nCripta basiliana dell'Assunta.\nLa cripta basiliana dell'Assunta, interamente scavata nella roccia, si trova sotto la chiesa madre. Per lungo tempo rimasta interrata, \u00e8 riemersa negli anni sessanta del Novecento su interessamento del parroco don Francesco Rizzello. La chiesa-cripta (11,10 x 7,4\u00a0m), a croce greca, presenta una planimetria articolata con un impianto basilicale a tre navate absidate divise da pilastri rozzamente sagomati. Nell'abside centrale e in quella sinistra si conservano resti di altari a blocco ricavati nella roccia calcarenitica (\"tufo\") . Tra le arcate di accesso al bema, sono presenti due finestre. Sulle pareti compaiono decorazioni ad affresco risalenti ai secoli XI-XIII. Tuttavia rimane impossibile fornire una lettura coerente e significativa del ciclo pittorico e stabilire a chi fosse veramente dedicata.\nSantuario della Madonna delle Grazie.\nNel Catasto onciario del 1749 \u00e8 presente la \"Chiesa della Madonna della Reuma e della Sciatica\". Attraverso gli anni il luogo sacro \u00e8 stato intitolato alla Madonna delle Grazie. La tradizione fa risalire al 1300 l'origine dell'attuale Santuario che, nel 1712, fu rifatto, ampliato e inaugurato nel 1716, come si evince dall'iscrizione presente sul frontone. La facciata tripartita, in conci di pietra leccese con fregio superiore e acroterio, \u00e8 in stile barocco. La porta principale \u00e8 sormontata dalla statua della Madonna delle Grazie.L'interno, lungo 22\u00a0m e largo 16\u00a0m, \u00e8 diviso in tre navate sorrette da grandi e tozzi pilastri, con volta e altari di stile seicentesco. Al XIII secolo \u00e8 databile l'affresco presente sull'altare principale che riproduce il volto della Madonna. Nelle navate laterali sono presenti due altari con i dipinti della \"Nativit\u00e0 della Vergine con i Ss. Gennaro e Francesco da Paola\" e dell\"'Adorazione dei pastori con i Ss. Onofrio e Gregorio Nazianzeno\". In una cappelletta \u00e8 posta la statua in legno veneziano della Madonna delle Grazie lavorata a Napoli nel 1732.\nChiesa dell'Annunziata.\nLa chiesa dell'Annunziata \u00e8 stata fondata nel 1620 dalla Confraternita dell'Assunta, creando un tutt'uno con la preesistente chiesa di San Basilio Vescovo. La facciata cuspidata non evidenzia una particolare struttura architettonica, ma sul portale principale \u00e8 situata una nicchia quadrata con la statua della Madonna e dell'Arcangelo Gabriele. La copertura, originariamente in tavole d'abete, nel 1765 fu sostituita dall'attuale volta in muratura.L'interno, ad una sola navata, presenta ai lati tre cappelle, nelle quali fino al 1874 erano collocati altrettanti altari dedicati a diversi Santi. In una delle tre cappelle \u00e8 conservato il dipinto della \"Madonna con Bambino e Santi\", databile ai primi anni del XVII secolo come riconducibile dai moduli tipici della pittura tardo cinquecentesca. La statua della Madonna Annunziata, commissionata a spesa dei confratelli, fu costruita a Napoli nel 1701.\nChiesa di San Salvatore.\nLa chiesa di San Salvatore, risalente all'XI secolo, ha un impianto basilicale con tre navate terminanti in altrettanti absidi. Attualmente \u00e8 patrimonio del Comune, ma nello Stato di Sezione del 1815 era di propriet\u00e0 della Duchessina di Sanarica.La chiesa \u00e8 in conci di pietra locale di piccole dimensioni ed \u00e8 dotata di un campanile a vela. L'abside centrale era illuminato da una bifora, attualmente murata, e nelle due absidi laterali sono presenti due monofore. La copertura attuale \u00e8 in lastroni di pietra leccese, che ha sostituito quella piana in legno. Sulle pareti e sui pilastri si conservano tracce di un ciclo pittorico articolato in pi\u00f9 fasi dall'XI al XIII secolo. \u00c8 individuabile un ciclo cristologico frammentario, che si dipana sulle pareti della navata centrale, e alcune figure di Santi della liturgia bizantina. Una scena della Trasfigurazione, databile alla seconda met\u00e0 del Trecento, ricopre il catino absidale.\nCappella di San Domenico.\nLa cappella di San Domenico, con facciata cuspidata, risale al 1638 come riporta la data incisa sull'architrave della porta d'ingresso. La planimetria interna \u00e8 lineare ed \u00e8 composta da un solo ambiente a pianta rettangolare di piccole dimensioni, con volta a botte. Sulla parete di fondo \u00e8 addossato l'altare con l'immagine in cartapesta di San Domenico.\nCappella di Santa Maria di Pompignano.\nLa cappella di Santa Maria di Pompignano \u00e8 una chiesa rurale risalente al XIV secolo e in parte crollata. L'edificio ha una facciata molto lineare, con un grande arco a sesto acuto; la planimetria \u00e8 estremamente semplice ed \u00e8 composta da due ambienti: l'ingresso con copertura a crociera ed un vano retrostante di cui si conservano solo le murature. A destra della parete absidale \u00e8 riconoscibile un cippo di et\u00e0 romana.\nArchitetture militari.\nPalazzo Ducale.\nIl Palazzo Ducale risale al XVI secolo come documenta l'iscrizione presente sul portone d'ingresso: \"Domnus Annobal Resta saranocensis hanc AEDOCULAM ... POSTEROSQUE SUOS AERE SUO VOVENS A FUNDAMENTOS EREXOT 1559\". \u00c8 sorto sul sito di un castello quattrocentesco circondato e difeso da un fossato, oggi convertito in agrumeto e in parte colmato.Dell'antico edificio rimangono le cortine ai cui vertici sono ancora visibili due dei quattro torrioni angolari superstiti. Nel corso del XVI e XVII secolo il maniero venne trasformato in residenza signorile. L'edificio risulta di fattura rinascimentale. Tale caratteristica si nota in particolar modo nelle finestre della facciata est e nelle logge con semicolonne e soprastanti triglifi. All'interno, i saloni sono a stucco e affrescati con stemmi delle famiglie che lo abitarono. L'ingresso bugnato \u00e8 opera del Settecento. A destra della porta d'ingresso vi \u00e8 una cappella con affreschi risalenti ai secoli XVI e XVIII.\nSiti archeologici.\nMenhir Croce di Sant'Antonio.\nIl menhir Croce di Sant'Antonio \u00e8 alto 408\u00a0cm con sezione rettangolare 30 x 40\u00a0cm e poggia su un doppio basamento di forma quadrata. Si trova in un quadrivio di strade vicinali al confine con il comune di Muro Leccese.\nSociet\u00e0.\nEtnie e minoranze straniere.\nAl 31 dicembre 2017 a Sanarica risultano residenti 43 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Sanarica \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP62 Sanarica-Giuggianello-Minervino di Lecce\", \"SP63 Sanarica-Botrugno\", \"SS497 Maglie-Muro Leccese-Sanarica-Poggiardo\".\nFerrovie.\nLa cittadina \u00e8 servita dall'omonima stazione posta sulla linea Maglie - Gagliano del Capo delle Ferrovie del Sud Est.\nAmministrazione.\nSanarica fa parte dell'unione di comuni denominata Unione delle Terre di Mezzo.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa \"A.S.D. Sanarica\" \u00e8 l'unica associazione sportiva di questo Comune, nata nel giugno del 1998 ad opera di tre concittadini, ancora oggi presenti in dirigenza. L'attuale Presidente della compagine sportiva \u00e8 il Dott. Angelo Raffaele Piccioli che riveste l'incarico dal 1 giugno 2015. L'associazione sportiva vanta un settore giovanile e scolastico ed un settore femminile con un palmares che conta la vittoria del Campionato Provinciale di 3\u00aa Categoria nella stagione 2012-2013, con approdo in 2\u00aa Categoria dopo ben 26 anni, la conquista del titolo provinciale di categoria, battendo nella finale la vincente dell'altro girone il Trepuzzi per 2-0. Nella stagione successiva la vittoria del Campionato Regionale di 2\u00aa Categoria con quattro giornate di anticipo, conquistando per la prima volta, una storica promozione nel Campionato Regionale di 1\u00aa Categoria. La conquista del titolo regionale di 2\u00aa Categoria, battendo nelle fasi finali tenutesi a Molfetta (Ba) le vincitrici degli altri gironi di categoria, eliminando in semifinale i beniamini di casa della Virtus Molfetta ai calci di rigore (1-1 i tempi regolamentari) ed in finale battendo per 1-0 la squadra del San Marco in Lamis (Fg). Per quanto riguarda il calcio a cinque femminile vanta il titolo provinciale C.S.I. Open Femminile per le stagione 2016/2017 e 2018/2019, il titolo regionale C.S.I. nelle stagioni 2016/2017 e 2018/2019, il titolo di vice campione provinciale e regionale C.S.I. nella stagione 2017/2018 e la Coppa Salento C.S.I. Open Femminile."}
{"id": "2458651", "revid": "787565", "url": "https://it.wikipedia.org/wiki?curid=2458651", "title": "Salvatore Contarini", "text": "Si attribuisce a Contarini il ruolo determinante, in veste di Segretario generale del Ministero degli Affari Esteri, nel proseguire la linea di stretti legami con le potenze occidentali durante i primi anni del fascismo, fino alle sue dimissioni, nel 1926. Dopo quella data l'Italia vedr\u00e0 sempre pi\u00f9 deteriorarsi i rapporti con le democrazie, e rafforzarsi i legami con i regimi dispotici.\nIn occasione del centocinquantenario dell'Unit\u00e0 d'Italia, \u00e8 stato inserito dalla Presidenza del Consiglio dei Ministri nella lista dei 150 pi\u00f9 illustri funzionari dello Stato.\nBiografia.\nContarini l\"'africanista\".\nFiglio di Giuseppe Contarini, possidente, e di Chiara Raf, si laure\u00f2 in giurisprudenza all'Universit\u00e0 di Palermo, il 10 luglio 1889. Entr\u00f2 in diplomazia il 15 febbraio 1891, a seguito di concorso pubblico e fu subito nominato Segretario particolare, al Ministero degli Affari Esteri, del conterraneo Antonio di Rudin\u00ec. Nel 1892, con il ritorno al potere della Sinistra storica, fu assegnato all'ufficio coloniale diretto da Giacomo Agnesa e, poi, nella segreteria del sottosegretario agli Esteri Giulio Adamoli (1893). Ben presto divenne assertore della presenza italiana in Africa e, dopo un apprendistato all'estero (nel 1895 fu Segretario di legazione ad Atene), ebbe il compito di redigere i documenti chiarificatori, tra Italia e Etiopia, successivi alla sconfitta di Adua e il testo del Trattato di Addis Abeba (ottobre 1896), che regol\u00f2 pacificamente i rapporti tra i due paesi per un quarantennio. Da quel momento, per circa quindici anni, Contarini si occup\u00f2 ininterrottamente della politica coloniale, favorendo un riavvicinamento dell'Italia alle potenze dell'Intesa (Francia e Inghilterra), dando un contributo diplomatico alla preparazione della Guerra di Libia.\nContarini l'anti-sonniniano.\nNel 1910, Contarini fu nominato Capo di gabinetto del Sottosegretario Pietro Lanza di Scalea e, nel 1912, fu inviato a Lisbona a dirigere la missione italiana. Resse quindi la Direzione degli Affari Generali dall'ottobre 1914 al dicembre 1919, mantenendo, peraltro, un atteggiamento critico verso tutta la politica estera di Sidney Sonnino e preferendo rimanere estraneo alle vicende collegate alla Conferenza di pace di Parigi (1919).\nCon le dimissioni del Governo Orlando-Sonnino, il nuovo presidente del Consiglio, Francesco Saverio Nitti, ebbe esigenza di adottare una nuova politica estera; nomin\u00f2, quindi, Carlo Sforza, cio\u00e8 il diplomatico che pi\u00f9 aveva osteggiato la politica estera del Sonnino, sottosegretario al Ministero degli Esteri e a Salvatore Contarini attribu\u00ec la carica di Segretario generale, la pi\u00f9 alta della diplomazia, che resse dal 31 dicembre 1919 al 6 aprile 1926. Contemporaneamente (2 gennaio 1920), il diplomatico siciliano fu nominato Consigliere di Stato.\nContarini Segretario generale.\nNel ruolo di Segretario generale, Contarini si impegn\u00f2 a riallacciare i rapporti con l'Inghilterra e la Francia, divenuti tesi sotto il precedente ministero e avvi\u00f2 una politica di distensione con gli Stati danubiano-balcanici, anche al fine di concordare una delimitazione comune del confine orientale giuliano.\nIn tale veste, tra il 1920 e il 1921, condivise la politica estera di amicizia e di pace nella penisola balcanica, intrapresa da Sforza, nominato - nel frattempo - Ministro degli Esteri. Presiedette il comitato tecnico incaricato di redigere il testo del Trattato di Rapallo; successivamente coordin\u00f2 e diresse le cinque commissioni previste dal trattato.\nConvinto che la bont\u00e0 dei rapporti italo-jugoslavi, dipendesse anche dall'integrit\u00e0 del confine slavo-albanese, nell'autunno del 1921, Contarini riusc\u00ec a ottenere dalla Societ\u00e0 delle Nazioni che l'indipendenza dell'Albania fosse garantita da un mandato internazionale affidato all'Italia. L'8 giugno 1921 fu nominato Senatore del Regno.\nContarini e la politica estera del regime fascista.\nContarini tent\u00f2 invano di convincere lo Sforza - che, nel frattempo, era rientrato in diplomazia - a ritirare le sue dimissioni dalla carriera diplomatica (30 ottobre 1922), presentate per l'avvento del fascismo. In seguito, pur essendo il funzionario pi\u00f9 alto in grado del Ministero degli Esteri, non fu minimamente consultato dal nuovo Ministro \"ad interim\" Benito Mussolini, durante la Crisi di Corf\u00f9 dell'agosto-settembre 1923.\nLa critica storica attribuisce comunemente a Contarini il merito di aver saputo ridurre al minimo le interferenze nazionaliste nella politica estera dei primi anni del fascismo, proseguendo nella politica di intese balcaniche dell'Italia liberale. In tale ottica \u00e8 stato interpretato il Trattato di Roma del 27 gennaio 1924, con il Regno dei Serbi, dei Croati e degli Sloveni che - espressamente definito \"Patto di amicizia e di collaborazione cordiale\" tra i due paesi - sanc\u00ec l'unione della citt\u00e0 di Fiume all'Italia. Con lo stesso spirito favor\u00ec il riconoscimento diplomatico dell'Unione Sovietica (7 febbraio 1924) e, nel 1925, l'Italia firm\u00f2 il Trattato di Locarno.\nSuccessivamente, peraltro, il Contarini dovette accettare il lavoro sotterraneo svolto in Albania dal gerarca Alessandro Lessona, che port\u00f2 alla stipula di un trattato militare segreto in funzione anti jugoslava (novembre 1925); con esso, infatti, l'Albania metteva a disposizione dell'Italia il suo territorio, nell'eventualit\u00e0 di una guerra italo-jugoslava. Esattamente sei mesi dopo (aprile 1926), Contarini rassegn\u00f2 le proprie dimissioni e lasci\u00f2 anzitempo la carriera diplomatica, prevenendo una pressoch\u00e9 sicura rimozione.\nGli ultimi anni dell'anziano diplomatico.\nDurante gli anni successivi, dai banchi del Senato del Regno, non esercit\u00f2 alcuna forma particolare di opposizione al fascismo; mantenne comunque contatti personali con l'ambiente diplomatico. Raffaele Guariglia, gi\u00e0 diplomatico e Ministro degli esteri nel Governo Badoglio I, confessa, nel suo diario, di aver confidato all'anziano Contarini l'avvenuta firma dell'armistizio di Cassibile con le forze anglo-americane, prima dell'annuncio ufficiale letto alla radio l'8 settembre 1943.\n\u00c8 scomparso a Roma nel 1945, dopo lunga malattia e gli furono accordati i funerali di Stato, pur essendo in corso il suo deferimento presso l'Alta Corte di Giustizia, per aver fatto parte del Senato del Regno. La citt\u00e0 di Roma gli ha dedicato una via proprio all'ingresso del Palazzo della Farnesina, attuale sede del Ministero degli Esteri."}
{"id": "2458653", "revid": "110157", "url": "https://it.wikipedia.org/wiki?curid=2458653", "title": "Dr\u00e1vacsehi", "text": "Dr\u00e1vacsehi \u00e8 un comune dell'Ungheria di 219 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458654", "revid": "889336", "url": "https://it.wikipedia.org/wiki?curid=2458654", "title": "Alfredo Intriago", "text": "Carriera.\nOltre ad essere un arbitro, \u00e8 anche il presidente dell'associazione arbitri ecuadoriani. Il commissario tecnico della Eduardo Lara ha protestato a seguito dell'arbitraggio dell'ecuadoriano durante la partita contro la , contestandogli l'eccessiva aggressivit\u00e0 e rigore nella direzione della gara, accusando in seguito anche il cileno Pablo Pozo."}
{"id": "2458655", "revid": "599013", "url": "https://it.wikipedia.org/wiki?curid=2458655", "title": "Georges Carnus", "text": "Carriera.\nCresciuto nell'Aix, si afferm\u00f2 dopo il passaggio allo Stade Fran\u00e7ais di Parigi, avvenuto nel 1961. In quello stesso anno Carnus esord\u00ec infatti in nazionale, in cui collezioner\u00e0 in dieci anni 36 presenze, partecipando ai mondiali del 1966 come secondo portiere. I maggiori successi a livello di club e individuale li ottenne a partire dal 1967, quando si trasfer\u00ec al Saint-\u00c9tienne, in cui vinse tre campionati in quattro anni e due edizioni della Coppa di Francia, conquistando anche per due volte consecutive il titolo di calciatore francese dell'anno. Passato nel 1971 all'Olympique Marsiglia, al suo esordio nel club marsigliese vinse un \"double\", prima di ritirarsi due anni dopo, in seguito ad un grave incidente stradale in cui si salv\u00f2 per miracolo, perdendo per\u00f2 la moglie e due figlie."}
{"id": "2458657", "revid": "110157", "url": "https://it.wikipedia.org/wiki?curid=2458657", "title": "Dr\u00e1vacsepely", "text": "Dr\u00e1vacsepely \u00e8 un comune dell'Ungheria di 222 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458658", "revid": "110157", "url": "https://it.wikipedia.org/wiki?curid=2458658", "title": "Dr\u00e1vafok", "text": "Dr\u00e1vafok \u00e8 un comune dell'Ungheria di 545 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458659", "revid": "729019", "url": "https://it.wikipedia.org/wiki?curid=2458659", "title": "Dr\u00e1vaiv\u00e1nyi", "text": "Dr\u00e1vaiv\u00e1nyi \u00e8 un comune dell'Ungheria di 211 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458660", "revid": "110157", "url": "https://it.wikipedia.org/wiki?curid=2458660", "title": "Dr\u00e1vakereszt\u00far", "text": "Dr\u00e1vakereszt\u00far \u00e8 un comune dell'Ungheria di 146 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458663", "revid": "110157", "url": "https://it.wikipedia.org/wiki?curid=2458663", "title": "Dr\u00e1vapalkonya", "text": "Dr\u00e1vapalkonya \u00e8 un comune dell'Ungheria di 275 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458664", "revid": "1442080", "url": "https://it.wikipedia.org/wiki?curid=2458664", "title": "Cachant\u00fan Cup 2008 - Singolare", "text": "Il singolare del Cachant\u00fan Cup 2008 \u00e8 stato un torneo di tennis facente parte del WTA Tour 2008.\nNon ci sono detentori del titolo, perch\u00e9 \u00e8 stata la prima edizione del torneo.\nFlavia Pennetta ha vinto in finale 6\u20134, 5\u20134, contro Kl\u00e1ra Zakopalov\u00e1 che si \u00e8 ritirata per infortunio."}
{"id": "2458665", "revid": "729019", "url": "https://it.wikipedia.org/wiki?curid=2458665", "title": "Dr\u00e1vapiski", "text": "Dr\u00e1vapiski \u00e8 un comune dell'Ungheria di 96 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458667", "revid": "110157", "url": "https://it.wikipedia.org/wiki?curid=2458667", "title": "Dr\u00e1vaszabolcs", "text": "Dr\u00e1vaszabolcs \u00e8 un comune dell'Ungheria di 690 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458669", "revid": "110157", "url": "https://it.wikipedia.org/wiki?curid=2458669", "title": "Dr\u00e1vaszerdahely", "text": "Dr\u00e1vaszerdahely \u00e8 un comune dell'Ungheria di 201 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458670", "revid": "123901934", "url": "https://it.wikipedia.org/wiki?curid=2458670", "title": "Achille Manzotti", "text": "Biografia.\nInizialmente lavora come produttore discografico, in particolare produce i dischi di Cochi e Renato pubblicati dalla Derby. Passa in seguito alla produzione cinematografica con i film \"Luna di miele in tre\" (1976) di Carlo ed Enrico Vanzina e \"Sturmtruppen\" di Salvatore Samperi, con Renato Pozzetto e Cochi Ponzoni, tratto dall'omonima serie a fumetti di Bonvi.\nNel corso degli anni ottanta la sua produzione si contraddistingue per i sodalizi con i fratelli Vanzina e con Castellano e Pipolo, nella realizzazione di campioni d'incasso italiani di genere commedia come \"Il ragazzo di campagna\" di Castellano e Pipolo (1984), \"\u00c8 arrivato mio fratello\" (1985), \"Le finte bionde\" (1988), \"Fratelli d'Italia\" (1989). \nManzotti produce anche pellicole di altro genere quali \"Sotto il vestito niente\" (1985) tratto dal romanzo di Paolo Pietroni e diretto da Carlo Vanzina e \"Due occhi diabolici\" (1990) di George A. Romero e Dario Argento. Stanco di produrre film commerciali di qualit\u00e0 relativa, e desideroso di dedicarsi al cinema impegnato, nel 1984 Manzotti produce Nanni Moretti in \"Bianca\" e, ancora, nel 1985 ne \"La messa \u00e8 finita\" (Orso d'Argento al festival di Berlino del 1986).\nManzotti \u00e8 stato anche sceneggiatore per \"Sotto il vestito niente II\" (1988), \"Farfalle\" (1997) e \"Amico mio\" e \"Amico mio 2\" (1998), oltre che attore in \"Sturmtruppen\". \nPer la distribuzione dei propri film (e di altri su licenza) nell`allora emergente mercato dell`home video, negli anni ottanta crea la Manzotti Home Video con il cui marchio vengono distribuiti numerosi \"blockbuster\". L'impresa , fa parte del gruppo CG Entertainment.\nMuore a Roma all'et\u00e0 di 63 anni in una clinica privata dopo una breve lotta contro un tumore all'esofago."}
{"id": "2458672", "revid": "729019", "url": "https://it.wikipedia.org/wiki?curid=2458672", "title": "Dr\u00e1vaszt\u00e1ra", "text": "Dr\u00e1vaszt\u00e1ra \u00e8 un comune dell'Ungheria di 444 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458675", "revid": "119849302", "url": "https://it.wikipedia.org/wiki?curid=2458675", "title": "Dipartimenti dell'Honduras", "text": "I dipartimenti dell'Honduras (in spagnolo \"departamentos\") costituiscono la suddivisione territoriale di primo livello del Paese e sono pari a 18; ciascuno di essi comprende a sua volta pi\u00f9 comuni.\nA capo di ogni dipartimento \u00e8 posto un governatore, nominato dal presidente della Repubblica."}
{"id": "2458677", "revid": "110157", "url": "https://it.wikipedia.org/wiki?curid=2458677", "title": "Dunaszekcs\u0151", "text": "Dunaszekcs\u0151 \u00e8 un comune dell'Ungheria di 2.017 abitanti (dati 2008) situato nella provincia di Baranya, nella regione Transdanubio Meridionale.\nStoria.\nNel territorio dell'attuale comune ungherese, sorse in epoca romana, sotto la dinastia dei Flavi un forte di \"truppe ausiliarie\" di nome \"Lugio\", che rimase attivo fino almeno al IV-V secolo."}
{"id": "2458680", "revid": "110157", "url": "https://it.wikipedia.org/wiki?curid=2458680", "title": "Eger\u00e1g", "text": "Eger\u00e1g \u00e8 un comune dell'Ungheria di 1.009 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458681", "revid": "73843", "url": "https://it.wikipedia.org/wiki?curid=2458681", "title": "Sleepwalking", "text": ""}
{"id": "2458684", "revid": "121935223", "url": "https://it.wikipedia.org/wiki?curid=2458684", "title": "Tyrrell 001", "text": "La Tyrrell 001 fu la prima monoposto realizzata dal team Tyrrell. Corse durante le stagioni di Formula 1 1970 e 1971 sostituendo la March 701 usata fino a quel momento dalla squadra.\nProgettata da Derek Gardner e realizzata in alluminio, fu utilizzata da Jackie Stewart in quattro Gran Premi tra il 1970 ed il 1971 debuttando con una pole-position al Gran Premio del Canada 1970. Una seconda pole fu conquistata sempre da Stewart al Gran Premio del Sud Africa 1971. A fine stagione il pilota statunitense Peter Revson corse il Gran Premio degli Stati Uniti."}
{"id": "2458685", "revid": "466539", "url": "https://it.wikipedia.org/wiki?curid=2458685", "title": "Passatismo", "text": "Il passatismo, termine che richiama quello di \"passato\", \u00e8 l'atteggiamento proprio di chi sostiene una forma di conservazione culturale e ideologica contraddistinta da ostinato e a volte immotivato attaccamento alle idee, alle espressioni artistiche, agli usi e comportamenti del passato e dalla sopravvalutazione dei valori della tradizione. \nFuturismo.\nL'accusa di passatismo era solita comparire nelle polemiche futuriste contro i conservatori della tradizione letteraria e culturale.\nIl termine compare per la prima volta nel 1914 nella \"Lettera aperta al futurista Mac Delmarle\" di Filippo Tommaso Marinetti:\nDiviene termine diffuso tra i futuristi e tra quelli che sostengono il movimento e si ritrova ad esempio nella rivista \"L'Italia futurista\" che pubblic\u00f2 il suo primo numero il 1\u00ba giugno 1916 sotto la direzione di Emilio Settimelli e Bruno Corra.\nIl filone futurista fiorentino, che si era sviluppato all'interno delle pagine lacerbiane, si rafforz\u00f2 e si proclam\u00f2 sui fascicoli de \"l'Italia futurista\", in polemica con \"Lacerba\" di Giovanni Papini e Ardengo Soffici, che a partire dal 1915 si erano allontanati dal movimento capeggiato da Filippo Tommaso Marinetti."}
{"id": "2458689", "revid": "17204", "url": "https://it.wikipedia.org/wiki?curid=2458689", "title": "Wing Commander Armada", "text": ""}
{"id": "2458690", "revid": "17204", "url": "https://it.wikipedia.org/wiki?curid=2458690", "title": "Wing Commander Arena", "text": ""}
{"id": "2458694", "revid": "767487", "url": "https://it.wikipedia.org/wiki?curid=2458694", "title": "Dietilammina", "text": "La dietilammina \u00e8 un'ammina secondaria. La sua struttura chimica \u00e8 quella di una molecola di ammoniaca in cui due atomi di idrogeno sono stati sostituiti da gruppi etile (CH2CH3). La formula di struttura \u00e8 CH3CH2NHCH2CH3.\n\u00c8 un liquido infiammabile e fortemente basico, miscibile in acqua e etanolo. Si presenta di colore bruno se presenti impurit\u00e0, mentre una volta distillato \u00e8 incolore. \u00c8 fortemente volatile, e possiede un forte e sgradevole odore.\n\u00c8 inoltre un corrosivo chimico e il contatto con la pelle pu\u00f2 causare irritazioni e ustioni.\nLa dietilammina \u00e8 sintetizzata da etanolo e ammoniaca, a dare anche etilammina e trietilammina. \u00c8 usato come un inibitore della corrosione e nella produzione di gomme, resine, coloranti e farmaci."}
{"id": "2458696", "revid": "1442080", "url": "https://it.wikipedia.org/wiki?curid=2458696", "title": "Tyrrell 018", "text": "La Tyrrell 018 fu una monoposto della scuderia Tyrrell che corse nelle stagioni 1989 e nelle prime gare del 1990.\nProgettata da Harvey Postlethwaite e Jean-Claude Migeot, era spinta dal classico motore Ford Cosworth V8. Il miglior risultato in gara fu il secondo posto di Jean Alesi al Gran Premio degli Stati Uniti 1990. L'anno precedente il britannico Jonathan Palmer aveva conquistato in Canada l'ultimo giro veloce nella storia della squadra inglese."}
{"id": "2458697", "revid": "767487", "url": "https://it.wikipedia.org/wiki?curid=2458697", "title": "Springtime Depression", "text": "Springtime Depression \u00e8 il secondo full-length album della band piacentina Forgotten Tomb, uscito il 1\u00ba giugno 2003, con l'etichetta discografica Adipocere Records."}
{"id": "2458700", "revid": "105982788", "url": "https://it.wikipedia.org/wiki?curid=2458700", "title": "Psephotellus pulcherrimus", "text": "Il pappagallo del paradiso (Psephotellus pulcherrimus) \u00e8 un uccello estinto della famiglia degli Psittaculidi. Questo variopinto pappagallo di medie dimensioni era originario delle distese erbose presso il confine tra Queensland e Nuovo Galles del Sud, in Australia nord-orientale. Un tempo abbastanza comune, nonostante il suo ridotto areale, venne avvistato per l'ultima volta nel 1927. Da allora si sono susseguite una dietro l'altra varie ricerche, ma nessuna di queste \u00e8 stata in grado di fornire prove riguardo ad una sua probabile sopravvivenza.\nI pappagalli del paradiso vivevano in coppie o in piccoli gruppi familiari; costruivano i nidi nelle cavit\u00e0 vuote dei termitai o in luoghi simili, spesso nelle vicinanze del suolo, e si nutrivano, per quanto ne sappiamo, quasi esclusivamente di semi di piante erbacee.\nIl piumaggio era straordinariamente variopinto, perfino per i normali standard dei pappagalli: era un misto di turchese, acquamarina, scarlatto, nero e marrone; la coda era lunga quasi quanto il corpo, ma era piuttosto difficile vederla perch\u00e9, pur essendo il pappagallo del paradiso un rapido ed eccellente volatore, trascorreva quasi tutto il tempo sul terreno.\nLe cause del declino della specie sono soltanto ipotetiche. Tra le pi\u00f9 probabili vi sono il sovrappascolo, la deforestazione, il mutare del regime degli incendi, la caccia effettuata dai collezionisti di uccelli e la predazione da parte di mammiferi introdotti come i gatti. Gi\u00e0 alla fine del XIX secolo era divenuta molto rara e nel 1915 fu addirittura ritenuta estinta. Nel decennio successivo una serie di ricerche riusc\u00ec ad individuare pochi esemplari sopravvissuti, ma l'ultimo avvistamento risale al 14 settembre 1927."}
{"id": "2458702", "revid": "1442080", "url": "https://it.wikipedia.org/wiki?curid=2458702", "title": "Cachant\u00fan Cup 2008 - Doppio", "text": "Il doppio del torneo di tennis Cachant\u00fan Cup 2008, facente parte del WTA Tour 2008, ha avuto come vincitrici L\u012bga Dekmeijere e Alicja Rosolska hanno vinto in finale 7\u20135, 6\u20133, contro Marija Korytceva e Julia Schruff."}
{"id": "2458703", "revid": "1573940", "url": "https://it.wikipedia.org/wiki?curid=2458703", "title": "Psephotellus varius", "text": "Il pappagallo della mulga (Psephotellus varius ()) \u00e8 un uccello della famiglia degli Psittaculidi."}
{"id": "2458705", "revid": "1573940", "url": "https://it.wikipedia.org/wiki?curid=2458705", "title": "Psilopsiagon", "text": "Psilopsiagon \u00e8 un genere di uccelli della famiglia degli Psittacidi.\nTassonomia.\nIl genere comprende le seguenti specie:"}
{"id": "2458707", "revid": "1573940", "url": "https://it.wikipedia.org/wiki?curid=2458707", "title": "Psilopsiagon aurifrons", "text": "Il parrocchetto montano (Psilopsiagon aurifrons ) \u00e8 un uccello della famiglia degli Psittacidi.\nDescrizione.\nAffine allo \"P. aymara\", identico per morfologia, lo \"P. aurifrons\", con taglia attorno ai 18\u00a0cm, si identifica per la colorazione del piumaggio completamente verde, salvo una mascherina facciale gialla e una colorazione di petto e ventre verde sfumato in giallo (pi\u00f9 o meno estese in funzione delle sottospecie):\nTutte le sottospecie presentano remiganti blu, becco bruno rosato e iride arancio.\nDistribuzione.\nZona andina a sud della Bolivia, nord dell'Argentina e nord del Cile. In cattivit\u00e0 \u00e8 poco noto.\nBiologia.\nHa le stesse abitudini dello \"P. aymara\" e vive tra i 1800 e i 3400 metri di quota."}
{"id": "2458709", "revid": "1699816", "url": "https://it.wikipedia.org/wiki?curid=2458709", "title": "Caliente", "text": "Caliente (che in spagnolo significa \"caldo\") pu\u00f2 riferirsi a:"}
{"id": "2458710", "revid": "1573940", "url": "https://it.wikipedia.org/wiki?curid=2458710", "title": "Psilopsiagon aymara", "text": "Il parrocchetto cappuccino (Psilopsiagon aymara ) \u00e8 un uccello della famiglia degli Psittacidi.\nDescrizione.\nPappagallino con taglia attorno ai 20\u00a0cm, compresa la lunga coda, ha colorazione generale verde con fronte, corona e nuca marrone violaceo, guance e petto grigi e ventre viola-grigio. Becco e zampe rosate, iride marrone. I soggetti immaturi sono simili agli adulti ma hanno coda pi\u00f9 corta.\nDistribuzione.\nVive sulle pendici andine occidentali della Bolivia centrale e nell'Argentina nord-occidentale ed \u00e8 comune in tutto l'areale. In cattivit\u00e0 non si adatta molto bene ed \u00e8 poco allevato.\nBiologia.\n\u00c8 un uccello di montagna che in Argentina, nella provincia di Tucum\u00e1n, \u00e8 stato segnalato fino ai 4000 metri di quota; abita i secchi pendii cespugliosi e le vallate scarsamente alberate; nelle stagioni fredde scende a valle alla ricerca di cibo: bacche, semi di erbe prative e frutta, che raccoglie al suolo o sui cespugli. \u00c8 estremamente gregario e talvolta forma grandi stormi che si muovono con volo rapido e diretto. Costruisce il nido scavando nel terreno, la femmina vi depone 7-10 uova che si schiudono dopo 25 giorni di incubazione. I giovani si involano entro la sesta settimana di vita."}
{"id": "2458712", "revid": "1543377", "url": "https://it.wikipedia.org/wiki?curid=2458712", "title": "Litio tetrametilpiperidina", "text": "La litio tetrametilpiperidina o LiTMP \u00e8 una base organica non nucleofila.\n\u00c8 solitamente sintetizzata da 2,2,6,6-tetrametilpiperidina e \"n\"-butillitio a -78 \u00b0C, ma studi recenti hanno riportato come questa reazione sia impedita e avvenga meglio a 0 \u00b0C.\nIl composto \u00e8 solubile e stabile in una miscela di THF/etilbenzene e generalmente commercializzato come soluzione in tale miscela. Viene utilizzata nella formazione di enolati come base forte per deprotonare derivati carbonilici e carbossilici, ed eseguendo la reazione sotto controllo cinetico \u00e8 possibile sfruttare il suo elevato ingombro sterico per rimuovere il protone meno ingrombato e generare l'enolato meno sostituito."}
{"id": "2458713", "revid": "1632387", "url": "https://it.wikipedia.org/wiki?curid=2458713", "title": "Songs to Leave", "text": "Songs to Leave \u00e8 il primo full-length album della band piacentina Forgotten Tomb, uscito il 4 agosto 2003, con l'etichetta discografica Adipocere Records.\nIl disco.\nL'album rappresenta la svolta in chiave depressive black metal, con tematiche inerenti disagio esistenziale, solitudine, suicidio ed autolesionismo. L'album precedente, Obscura Arcana Mortis aveva, infatti, uno stile prettamente e semplicemente \"black metal feroce con atmosfere occulte\"."}
{"id": "2458715", "revid": "1573940", "url": "https://it.wikipedia.org/wiki?curid=2458715", "title": "Psittacella", "text": "Psittacella \u00e8 un genere di uccelli della famiglia degli Psittaculidi. \u00c8 l'unico genere della sottofamiglia Psittacellinae.\nTassonomia.\nComprende le seguenti specie:"}
{"id": "2458717", "revid": "93556", "url": "https://it.wikipedia.org/wiki?curid=2458717", "title": "Psittacella brehmii", "text": "Il pappagallo tigrato di Brehm (Psittacella brehmii) \u00e8 un uccello della famiglia degli Psittaculidi, endemico della Nuova Guinea."}
{"id": "2458718", "revid": "25237615", "url": "https://it.wikipedia.org/wiki?curid=2458718", "title": "Mare dell'Oman", "text": ""}
{"id": "2458719", "revid": "729019", "url": "https://it.wikipedia.org/wiki?curid=2458719", "title": "Hughes H-1 Racer", "text": "Lo Hughes H-1 Racer era un monomotore da competizione monoplano ad ala bassa realizzato dall'azienda statunitense Hughes Aircraft nel 1935 allo scopo di conquistare il primato di velocit\u00e0 per aerei della sua categoria.\nStoria del progetto.\nDurante le riprese del film \"Gli angeli dell'inferno\", Howard Hughes incaric\u00f2 Glenn Odekirk di supervisionare la flotta di oltre 100 aerei utilizzati nella produzione. I due avevano un comune interesse per l'aviazione e pianificarono di costruire un velivolo in grado di conquistare un primato mondiale.\nIl progetto ebbe inizio nel 1934 realizzando un grande modello in scala, approssimativamente lungo dai due ai tre piedi (0,6-1,2 m), che venne testato nella galleria del vento del California Institute of Technology (Caltech) rivelando la potenzialit\u00e0 di poter raggiungere i 365 mph (587 km/h).\nL'aereo, che ebbe molte diverse denominazioni, \u00e8 comunemente conosciuto come H-1 e fu il primo velivolo prodotto dalla Hughes Aircraft.\nTecnica.\nL'H-1 Racer era un velivolo dall'aspetto rivoluzionario per l'epoca; monomotore, monoplano ad ala bassa con carrello completamente retrattile, che dava all'aereo una forma slanciata ed elegante. Inoltre nella costruzione del modello vennero introdotte alcune raffinatezze tecnologiche che sarebbero state utilizzate solamente diversi anni pi\u00f9 tardi.\nLa fusoliera era realizzata interamente in metallo e caratterizzata dall'adozione di una tecnica che prevedeva il rivestimento lavorante in alluminio completamente liscio grazie a speciali rivetti a filo. Presentava un abitacolo singolo completamente chiuso posto sulla parte centrale, all'altezza del raccordo della radice alare. Posteriormente terminava in un impennaggio tradizionale monoderiva caratterizzato dai piani orizzontali montati a sbalzo.\nLa velatura era del tipo monoplana, con piano alare montato basso e a sbalzo, caratterizzato da un sensibile spessore e angolo di diedro positivo. Il progetto prevedeva due tipi di semiali intercambiabili, che si differenziavano essenzialmente per il diverso valore di apertura e ottimizzate per il tipo di primato che si voleva ottenere.\nIl carrello d'atterraggio era biciclo classico integrato da un pattino d'appoggio posteriore ma, anche questa soluzione tecnica allora all'avanguardia, completamente retraibile idraulicamente sia anteriormente che posteriormente.\nLa propulsione era affidata ad un motore Pratt &amp; Whitney R-1535 \"Twin Wasp Junior\", un radiale doppia stella a 14 cilindri raffreddato ad aria dalla cilindrata di 25,2 L (1\u00a0535 in\u00b3). Originariamente l'unit\u00e0 esprimeva una potenza 700 hp (521 kW) ma venne modificata incrementandone le prestazioni fino a raggiungere i 1\u00a0000\u00a0hp (750\u00a0kW).\nImpiego operativo.\nL'H-1 venne portato in volo per la prima volta nel 1935 ed alla sua prima uscita riusc\u00ec ad abbattere il precedente primato di velocit\u00e0 per velivoli terrestri: con lo stesso Hughes ai controlli, riusc\u00ec a raggiungere 352 mph (566 km/h), una media ottenuta dopo 4 passaggi. Hughes apparentemente inizi\u00f2 il suo tentativo con poco carburante a bordo e fu costretto ad un atterraggio di emergenza per esaurimento dello stesso senza incorrere comunque in gravi danni n\u00e9 a se stesso n\u00e9 al velivolo. Il suo unico commento una volta uscito dall'abitacolo fu: \"We can fix her, she'll go faster\". A quel tempo, il primato mondiale di velocit\u00e0 per idrovolanti era stato fissato a 709,202\u00a0km/h dal maresciallo Francesco Agello ai comandi del Macchi-Castoldi M.C.72 il 23 ottobre 1934.\nHughes successivamente introdusse delle modifiche di minore entit\u00e0 allo scopo di ottimizzare utilizzare l'H-1 Racer per il tentativo di stabilire un record di velocit\u00e0 transcontinentale. La caratteristica maggiormente evidente fu l'adozione di una nuova ala dalla maggiore apertura che gli confer\u00ec un minore carico alare. Il 19 gennaio 1937, un anno e mezzo dopo il suo precedente primato, Hughes stabil\u00ec un nuovo record di velocit\u00e0 in volo non stop transcontinentale, partendo da Los Angeles e raggiungendo New York in 7 ore, 28 minuti e 25 secondo, battendo il precedente primato di circa 2 ore, con una media oraria di 322\u00a0mph (518\u00a0km/h).\nDato che la configurazione alare normalmente utilizzata dai velivoli allora in servizio era biplana, Hughes ritenne possibile che potesse suscitare un interesse da parte della United States Army Air Forces (USAAF) nel dotarsi di una nuova generazione di caccia basati sulla tecnologia monoplana utilizzata per il suo H-1 Racer. Gli sforzi per convincere i vertici dell'esercito per l'acquisto dei suoi progetti si conclusero per\u00f2 in un nulla di fatto. Nel dopoguerra, durante la sua apparizione al congresso in seguito alle accuse di corruzione, Hughes ebbe a dichiarare che la resistenza al design innovativo \u00e8 stato la base per il rifiuto della USAAF H-1: \"Ho cercato di vendere l'aereo all'Esercito, ma lo hanno rifiutato perch\u00e9 a quel tempo l'Esercito non riteneva che un monoplano a sbalzo fosse idoneo per un caccia... \".\nAlcuni studiosi di storia dell'aviazione sostengono che l'H-1 abbia effettivamente ispirato il progetto di alcuni caccia equipaggiati da un motore radiale quali lo statunitense Republic P-47 Thunderbolt ed il tedesco Focke-Wulf Fw 190. Al termine della seconda guerra mondiale Hughes dichiar\u00f2 anche che \"era abbastanza evidente a tutti che il caccia giapponese Mitsubishi A6M \"Zero\" era stato copiato dallo Hughes H-1 Racer\", certezza derivata dall'esame del disegno della pianta alare, dell'impennaggio ed altre similarit\u00e0 generali tra lo \"Zero\" ed il suo aereo. A questa tesi ribatt\u00e9 con decisione Jir\u014d Horikoshi, progettista della Mitsubishi e \"padre\" dello Zero, dichiarando a sua volta che il suo progetto ed in generale i caccia giapponesi dell'epoca non furono in alcun modo influenzati dallo Hughes H-1..\nLo Hughes H-1 Racer \u00e8 presente nel film del 1940 \"Men Against the Sky\", della RKO Radio Pictures.\nLivree e matricole.\nLe due configurazioni avevano in comune la fusoliera in metallo lucido mentre le semiali erano dipinte. Vari documenti, tra cui un articolo del TIME datato 23 settembre 1935, affermano che la prima versione, quella dalla minore apertura alare, aveva le semiali dipinte di rosso mentre il velivolo \u00e8 pressoch\u00e9 sempre rappresentato con le semiali dipinte in blu, tipiche della versione a maggior apertura alare. Il particolare \u00e8 poco conosciuto in quanto le foto fatte negli anni trenta erano in bianco e nero; il modello venne rappresentato dai mass media e nel film The Aviator con le ali dipinte in blu.\nNel tempo venne cambiata anche la rappresentazione grafica della matricola civile del velivolo passando dalla scritta \"NR258Y\" alla successiva \"NX258Y\", per adottare semplicemente \"R258Y\". Esistono diverse foto di un periodo in cui la \"X\" venne dipinta direttamente sulla parte superiore della \"R\". Si afferma inoltre che il colore del codice alfanumerico della registrazione al momento dell'impostazione del record sia stato dipinto in bianco. Hughes ridipinse in seguito la sigla in colore giallo, come \u00e8 ora presente nell'esemplare esposto al museo, per similarit\u00e0 al colore del logo della sua azienda.\nEsemplari attualmente esistenti.\nL'originale H-1 Racer venne donato allo Smithsonian nel 1975 ed \u00e8 ora esposto al pubblico presso il National Air and Space Museum.\nReplica.\nUna replica in scala 1:1 dell'H-1 \u00e8 stata realizzata da Jim Wright a Cottage Grove, nell'Oregon, e portata in volo per la prima volta nel 2002. Il 4 agosto 2003, dopo il successo della presentazione della replica al AirVenture 2003 di Oshkosh, nel Wisconsin, il velivolo, ai comandi dello stesso Wright, ebbe un grave incidente causando la morte del pilota.\nWright, prima dell'incidente, dichiar\u00f2 ai giornalisti locali che mentre era in viaggio dall'Oregon, atterr\u00f2 presso la pista di Gillette, in Wyoming, per fare rifornimento e che nel tragitto ebbe dei problemi (\"gear problems\") mentre era in volo.\nTuttavia prese regolarmente il volo alla manifestazione precipitando, circa un'ora pi\u00f9 tardi, poco a nord del celebre Old Faithful Geyser, del Yellowstone National Park. La replica, che era previsto fosse utilizzata durante le riprese del film \"The Aviator\", rimase completamente distrutta. La commissione di inchiesta incaricata di stabilire le cause dell'incidente dichiar\u00f2 che \nsi individu\u00f2 il problema in un guasto ad un contrappeso dell'elica a passo fisso.\nIl 17 dicembre 2003, l'aeroporto di Cottage Grove venne dedicato alla memoria di Jim Wright.\nCuriosit\u00e0.\nL'H-1 Racer \u00e8 il velivolo che appare nella locandina del film The Aviator ed uno dei velivoli citati nell'opera che ripercorre la vita e le stravaganze del magnate Howard Hughes. Nella sequenza che riproduce il tentativo di record ai comandi dello stesso Hughes, conclusosi con l'atterraggio forzato in un terreno coltivato, il velivolo era una riproduzione per mezzo della computer grafica"}
{"id": "2458720", "revid": "61051", "url": "https://it.wikipedia.org/wiki?curid=2458720", "title": "Hughes H-1", "text": ""}
{"id": "2458726", "revid": "287204", "url": "https://it.wikipedia.org/wiki?curid=2458726", "title": "Psittacella madaraszi", "text": "Il pappagallo tigrato di Madarasz (Psittacella madaraszi) \u00e8 un uccello della famiglia degli Psittaculidi, endemico della Nuova Guinea."}
{"id": "2458730", "revid": "31886", "url": "https://it.wikipedia.org/wiki?curid=2458730", "title": "Box Office Mojo", "text": "Box Office Mojo \u00e8 un sito web statunitense di propriet\u00e0 di Amazon.com, che raccoglie i dati riguardanti gli incassi cinematografici.\nNel sito sono presenti le classifiche dei maggiori incassi in Nord America e i maggiori incassi a livello mondiale, che vengono aggiornate quotidianamente, con le relative date di uscita di ogni film e i loro rispettivi budget di produzione.\nStoria.\nIl sito fu inaugurato nell'agosto del 1999 da Brandon Gray, mentre nel luglio del 2008 \u00e8 stato acquisito da Amazon.com, probabilmente per poterlo integrare con Internet Movie Database, sito gi\u00e0 di propriet\u00e0 di Amazon dal 1998 e principale rivale di Box Office Mojo.\nIl 23 ottobre 2019 il sito ha sub\u00ecto modifiche radicali, ed \u00e8 stato rinominato \"Box Office Mojo by IMDbPro\", con diverse statistiche, precedentemente gratuite, che sono diventate accessibili solo tramite IMDbPro, il servizio di abbonamento di IMDb."}
{"id": "2458731", "revid": "22475", "url": "https://it.wikipedia.org/wiki?curid=2458731", "title": "Psittacella modesta", "text": "Il pappagallo tigrato modesto (Psittacella modesta) \u00e8 un uccello della famiglia degli Psittaculidi, endemico della Nuova Guinea."}
{"id": "2458732", "revid": "122904882", "url": "https://it.wikipedia.org/wiki?curid=2458732", "title": "Mercedes-Benz W143", "text": "La sigla W143 identifica la seconda serie della Mercedes-Benz 230, un'autovettura di fascia alta prodotta dal 1937 al 1941 dalla Casa tedesca Mercedes-Benz.\nProfilo e caratteristiche.\nLa 230 nacque per sostituire la precedente 230 W21, della quale riprende il telaio, nato a sua volta da un progetto di Hans Nibel e rivisto dopo la morte di quest'ultimo da Max Sailer che ne prese provvisoriamente il posto. Le carrozzerie della nuova \"230\" erano pi\u00f9 larghe e pi\u00f9 lunghe rispetto al modello precedente, nonostante i primi esemplari nascessero sul telaio a passo corto della progenitrice.\nSolo a partire dal 1938 arrivarono le versioni su telaio a passo lungo. In generale, per\u00f2, la \"230\" poteva essere offerta dalla Casa in pi\u00f9 varianti di carrozzeria: si andava dalla classica limousine alla berlina, dalla sportiveggiante roadster a due tipi di cabriolet. Si hanno notizie di alcuni esemplari di \"230\" con carrozzeria limousine opportunamente modificata per destinare tali esemplari ad impieghi particolari, come per esempio quello di pronto intervento medico.\nLa \"230\" era equipaggiata dal motore M143, un 2.2 litri da 55 CV in grado di spingere la vettura a 116 km/h di velocit\u00e0 massima. Nella versione con carrozzeria roadster, per\u00f2, lo stesso motore \u00e8 stato oggetto di un leggero intervento, grazie al quale la potenza massima raggiungeva 58 CV, con velocit\u00e0 massima che arrivava a 122 km/h.\nPoche erano le differenze tecniche tra la \"230 W21\" e la \"230 W143\". Una delle pi\u00f9 evidenti stava nel nuovo cambio a 4 marce (il modello precedente aveva un cambio a 3 marce pi\u00f9 una quarta marcia con funzione di overdrive.\nRimanevano invariate le sospensioni a ruote indipendenti con avantreno a balestre trasversali e retrotreno a semassi oscillanti. L'impianto frenante era idraulico, della Ate-Lockheed, ed era a quattro tamburi.\nLa \"230\" fu la Mercedes-Benz che vide l'inizio della rivalit\u00e0 commerciale con la BMW, all'epoca una giovane Casa automobilistica con soli otto anni di attivit\u00e0 nel settore automobilistico, la quale proponeva ben tre modelli con motorizzazioni intorno ai due litri, ossia la 320, la 326 e la 327. Tale rivalit\u00e0 perdura ancora ai giorni nostri pi\u00f9 accesa che mai. Ma anche la Casa della Stella a tre Punte aveva una freccia da scoccare e nel 1938, oltre a lanciare, come gi\u00e0 detto, la versione a passo lungo, lanci\u00f2 anche la 230 W153, in pratica una \"230\" pi\u00f9 moderna, con un telaio completamente nuovo ed anche un nuovo motore da 2.3 litri. Tale modello sarebbe stato prodotto parallelamente alla \"230 W143\" fino al 1941, anno in cui la \"W143\" venne tolta di produzione. A quel punto la \"W153\" sarebbe stata prodotta al posto della \"W143\" per altri due anni e quindi pu\u00f2 essere considerata di fatto l'erede della \"W143\".\nIn totale sono stati prodotti 20.290 esemplari di \"230 W143\"."}
{"id": "2458734", "revid": "1442080", "url": "https://it.wikipedia.org/wiki?curid=2458734", "title": "Psittacella picta", "text": "Il pappagallo tigrato dipinto (Psittacella picta) \u00e8 un uccello della famiglia degli Psittaculidi, endemica della Nuova Guinea."}
{"id": "2458742", "revid": "125723958", "url": "https://it.wikipedia.org/wiki?curid=2458742", "title": "Ca' Farsetti", "text": "Ca' Farsetti (o Palazzo Dandolo Farsetti) \u00e8 un palazzo veneziano, situato nel sestiere di San Marco e affacciato sul Canal Grande, poco distante dal Ponte di Rialto. \u00c8 sede, assieme all'attigua Ca' Loredan, del municipio della citt\u00e0 lagunare.\nStoria.\nIl palazzo fu costruito nel XIII secolo per volont\u00e0 dei discendenti del doge Enrico Dandolo, di soli due piani.Federigo Contarini, che compr\u00f2 il palazzo nel 1440 lo fece ampliare in altezza, portandolo alle attuali dimensioni.\nIntorno al 1670 passa alla famiglia che ne d\u00e0 il nome, i Farsetti, i quali nel corso del Settecento vi allestirono una sorta di centro culturale aperto a intellettuali, artisti, cittadini e turisti stranieri. Nel \"museo\" trov\u00f2 posto una ricchissima collezione di pezzi d'arte di varie epoche e provenienze, completata da una fornita biblioteca.\nUltimo membro della casata fu Anton Francesco che, oberato dai debiti, nel 1788 chiuse la galleria e cominci\u00f2 ad alienare le opere custodite. Subito bloccato dagli Inquisitori di Stato, pot\u00e9 riprendere le vendite dopo la caduta della Serenissima.\nMorto nel 1808, il palazzo venne acquistato all'asta dalla vedova Andriana da Ponte in quanto creditrice di dote. Per un certo tempo vi fu insediato l'albergo \"Gran Bretagna\" ma nel 1826 fu venduto all'amministrazione comunale di Venezia che l'anno dopo lo adib\u00ec a residenza municipale, ruolo che svolge tuttora.\nDescrizione.\nLa facciata di Palazzo Farsetti presenta un edificio disposto su tre livelli pi\u00f9 un ammezzato: i primi due sono quelli del nucleo originario, col loggiato in stile veneto-bizantino a livello del canale; solo nel 1892 venne aggiunto l'ultimo piano.Il piano terra centralmente ha un portico chiuso da cinque archi a tutto sesto, sostenuti da quattro colonne corinzie, strutturalmente analogo a quello dell'attigua Ca' Loredan, alla quale Ca' Farsetti \u00e8 collegata, sul lato sinistro, attraverso un \"cavalcavia\". Il piano nobile la facciata si caratterizza per quindici aperture a tutto sesto con, a segnare i due livelli, una lunga balaustra.Dentro si segnalano lo scalone dell'ala destra, dovuto ai lavori che i Farsetti vollero nel Settecento e il salone del piano nobile con stucchi dello stesso secolo."}
{"id": "2458744", "revid": "1573940", "url": "https://it.wikipedia.org/wiki?curid=2458744", "title": "Psittacula alexandri", "text": "Il parrocchetto pettorosso (Psittacula alexandri ()) \u00e8 un uccello della famiglia degli Psittaculidi.\nDistribuzione e habitat.\nHa un areale ampio: dall'Himalaya all'India, dal Nepal al Myanmar, al sud della Cina, all'isola di Hainan Dao, all'Indocina, a Giava e a Bali, per continuare sulle isole al largo della costa occidentale di Sumatra, fino a sud del Borneo (dove probabilmente \u00e8 stato introdotto). Si tratta di un pappagallo abbastanza diffuso e comune sia nelle zone di diffusione sia anche in cattivit\u00e0.\nDescrizione.\nParrocchetto di taglia attorno ai 33\u00a0cm, ha evidente dimorfismo sessuale legato al colore del becco, rosso nel maschio e nero nella femmina. Si presenta con le parti superiori verdi, testa grigia, gola e guance nere, segno nero tra cera e occhio, petto con banda rosa e banda grigia, ventre verde, iride giallo. I soggetti immaturi hanno becco rossastro, colorazione generale verde e testa rosata con i segni neri pi\u00f9 smorti.\nBiologia.\n\u00c8 un uccello di collina e pianura e molto raramente \u00e8 stato avvistato a quote elevate, sopra i 2000 metri. Ama le foreste decidue umide, le giungle e le boscaglie al limitare delle zone coltivate; evita le foreste di sempreverdi. Si nutre di frutta, semi, germogli, bacche e fiori. Vive in colonie a volte anche numerose e anche la riproduzione, che va da dicembre ad aprile, spesso \u00e8 condotta in colonia: non sono rari i casi di nidi sullo stesso albero e addirittura nella stessa cavit\u00e0. La femmina depone 3-4 uova che cova per 28 giorni. I novelli s'involano attorno alle 8 settimane.\nTassonomia.\nNe sono state descritte otto sottospecie:\nLe sottospecie differiscono assai poco tra loro e solo per questioni legate a sfumature di colori."}
{"id": "2458746", "revid": "47767", "url": "https://it.wikipedia.org/wiki?curid=2458746", "title": "Bonaccorso (nome)", "text": "Origine e diffusione.\nDal nome gratulario medievale \"Bonaccorso\", che ha il significato di \"buon soccorso\", \"buon aiuto alla famiglia\" (da \"buon\" e \"accorrere\", nel senso di \"correre in aiuto\", \"venire in soccorso\"), origine analoga a quella del nome Accursio (che pu\u00f2 peraltro essere un suo ipocoristico).\nOrmai desueto ai giorni nostri, \u00e8 ancora usato sporadicamente solo in Toscana. Semanticamente, Bonaccorso \u00e8 affine ad altri nomi caduti in disuso quali Bonacquisto, Bonaggiunta, Bonaiuto e via dicendo.\nOnomastico.\nL'onomastico ricorre il 1\u00ba novembre, giorno di Ognissanti, poich\u00e9 nessun santo ha portato il nome Bonaccorso, che quindi \u00e8 adespota."}
{"id": "2458747", "revid": "110157", "url": "https://it.wikipedia.org/wiki?curid=2458747", "title": "Psittacula calthropae", "text": "Il parrocchetto di Layard (Psittacula calthropae) \u00e8 un uccello della famiglia degli Psittaculidi. Del tutto simile allo \"P. columboides\", ma con un collare smeraldo molto evidente sulla parte posteriore del collo, in luogo di quello nero bordato di azzurro, vive sulle montagne dello Sri Lanka, tra i 1600 e i 2000 metri. Come altri membri del genere \"Psittacula\" ha un segno nero che va dal becco al collo. Ha taglia attorno ai 29\u00a0cm."}
{"id": "2458748", "revid": "1318658", "url": "https://it.wikipedia.org/wiki?curid=2458748", "title": "Dialetto limosino", "text": "Il limosino, lemosin in occitano, \"limousin\" in francese \u00e8 un dialetto della lingua occitana diffuso nelle aree meridionali della Francia, nella regione del Limosino e nel P\u00e9rigord.\n\u00c8 il dialetto in cui sono scritti i primi documenti in lingua occitana, come il Boecis scritto agli albori del 1000, ed \u00e8 anche la lingua di poeti come Bernard de Ventadorn.\nNel medioevo, dunque, sotto l'influenza dei primi trovatori, tra cui lo stesso Bernard de Ventadorn, si poteva chiamare \"limosino\" l'insieme dei dialetti della lingua d'oc. Nel XVI secolo, nella Comunit\u00e0 Valenciana e a Maiorca, l'espressione \"lingua limosina\" o \"limos\u00ed\" era soprattutto utilizzata per definire la maniera di parlare dei trovatori catalani. Successivamente questo termine venne utilizzato fino al XIX secolo, in modo non appropriato, per definire la lingua catalana e talvolta l'insieme della lingua occitana.\nDefinizione.\nIl limosino \u00e8 un dialetto dell'occitano o lingua d'oc, come l'alverniate e il vivaro-alpino (con i quali forma il gruppo dell'occitano settentrionale), il linguadociano, il provenzale e il guascone (che insieme costituiscono l'occitano meridionale). \nI primi trovatori scrivevano in limosino (Guglielmo IX di Poitiers, Ebles II di Ventadour, Bernard de Ventadorn, Bertran de Born, Arnaut Daniel, Giraut de Borneilh...) e spesso anche i loro eredi. Il limosino era anche la lingua nativa dei grandi signori d'Aquitania o del Limosino, come per esempio Eleonora d'Aquitania o Riccardo Cuor di Leone, che hanno composto poesie in lingua limosina.\nRipartizione geografica.\n\u00c8 parlato nella regione francese del Limosino, come pure in un terzo della Charente (tra cui la Charente limosina) e in tutta la met\u00e0 settentrionale della Dordogna.\nUso della lingua.\nIl dialetto limosino era fino al XVI secolo la lingua ufficiale della regione e resta la lingua parlata dominante fino all'inizio del XX secolo (diffondendosi in centri urbani quali Limoges o Saint-Junien), epoca a partire dalla quale il francese viene a diffondersi nella parte superiore. L'UNESCO lo classifica \"seriamente in pericolo\" nel suo Atlante delle lingue minacciate.\nIl limosino \u00e8 impiegato soprattutto dagli abitanti pi\u00f9 anziani delle zone rurali. Tutti i suoi parlanti sono allo stesso tempo francofoni, e il suo utilizzo tende a diminuire, ma la maggior parte dei limosini di nascita conoscono, sebbene non comprendano perfettamente la lingua, espressioni, proverbi o canzoni in lingua occitana che fanno parte del loro patrimonio familiare. \nEsistono due scuole materne/primarie occitane (calandretas) nella zona del dialetto limosino, una a Limoges, l'altra nel P\u00e9rigueux. Esse sono laiche, gratuite, e utilizzano una pedagogia attiva e partecipativa basata sulle teorie di Freinet. Inoltre sono aperte a tutti senza nessuna eccezione, compresi i discenti i cui genitori non parlano la lingua occitana. Contribuiscono cos\u00ec alla trasmissione e alla continuit\u00e0 della lingua limosina educando i bambini al bilinguismo occitano-francese. Nel Limosino, tre professori insegnano l'occitano-limosino in collegi, licei e nelle I.U.T. (\"Institut universitaire de technologie)\".\nSi trova tuttora traccia dell'occitano-limosino in numerosi patronimici e toponimi, come pure nei modi di dire (limosinismi) dei limosini e nel loro accento allorch\u00e9 si esprimono in francese."}
{"id": "2458750", "revid": "110157", "url": "https://it.wikipedia.org/wiki?curid=2458750", "title": "Psittacula caniceps", "text": "Il parrocchetto delle Nicobare (Psittacula caniceps) \u00e8 un uccello della famiglia degli Psittaculidi. Affine al parrocchetto pettorosso, ma con testa completamente grigia con segni neri dalla cera all'occhio e dal sottogola al collo, completamente verde per tutto il resto del piumaggio, ha una taglia attorno ai 56\u00a0cm ed \u00e8 localizzato nelle isole Nicobare, nell'oceano Indiano. I due sessi si diversificano per la colorazione del becco: rosso nel maschio e nero per la femmina."}
{"id": "2458751", "revid": "1798099", "url": "https://it.wikipedia.org/wiki?curid=2458751", "title": "Psittacula columboides", "text": "Il parrocchetto del Malabar (Psittacula columboides) \u00e8 un uccello della famiglia degli Psittaculidi.\nDistribuzione.\nVive in un areale ristretto a sud-ovest dell'India, dalla regione di Bombay a quella di Kerala. Non \u00e8 in pericolo di estinzione, ma si tratta di una specie in declino e per giunta collocata in un'area di forte impatto antropico. \u00c8 molto raro in cattivit\u00e0, dove le coppie riproduttrici sono poche.\nDescrizione.\nParrocchetto di taglia attorno ai 38\u00a0cm, presenta un evidente dimorfismo sessuale: il maschio adulto ha testa, dorso e petto grigi, corona azzurra, becco arancio, iride gialla, zona perioftalmica sfumata in verde, collare evidente nero bordato di azzurro, ali verdi con riflessi bluastri, coda blu, petto sfumato di rosa, ventre verde giallastro, codrione azzurro; la femmina si differenzia per il petto verde, la coda con poco blu, il collare ridotto e il becco nero. Gli immaturi presentano un piumaggio base completamente tendente al verde, senza collare e con il becco arancio.\nBiologia.\nVive nelle foreste tropicali decidue o sempreverdi, tra i 400 e i 1000 metri di quota; strettamente arboricolo, si muove in gruppetti di 4-6 individui. Scende a terra soltanto nelle coltivazioni di cereali per nutrirsi di spighe, mentre il resto della sua alimentazione (noci, frutta, bacche, germogli, fichi) lo trova direttamente sugli alberi. Lo si \u00e8 potuto osservare spesso mangiare fiori e polline sugli alberi di \"Erythrina\" e di \"Grevillea\". Il periodo riproduttivo va da gennaio a marzo; il nido nel cavo di un albero ospita 3-4 uova che vengono incubate, con l'aiuto del maschio, per 27 giorni. I giovani si involano a circa 8 settimane dalla schiusa."}
{"id": "2458753", "revid": "2212704", "url": "https://it.wikipedia.org/wiki?curid=2458753", "title": "Psittacula cyanocephala", "text": "Il parrocchetto testaprugna (\"Psittacula cyanocephala\" ()) \u00e8 un uccello della famiglia degli Psittaculidi.\u00c8 endemico del subcontinente indiano e una volta si pensava fosse conspecifico con il parrocchetto facciarosa (\"Psittacula roseata\"), ma in seguito fu elevato al rango di specie. I parrocchetti testaprugna si trovano in branchi, i maschi hanno una testa porpora rosata e le femmine una testa grigia. Volano rapidamente effettuando rapidi cambi di direzione accompagnati dai loro richiami distintivi.\nDescrizione.\nIl parrocchetto testaprugna \u00e8 un pappagallo prevalentemente verde, lungo 33 cm con una coda fino a 22 cm. Il maschio ha una testa rossa che sfuma in viola-blu sulla parte posteriore della corona, sulla nuca e sulle guance mentre la femmina ha la testa grigio-bluastra. C'\u00e8 uno stretto colletto nero e verderame in basso sulla nuca e una striscia nera sul mento che si estende dalla mandibola inferiore. C'\u00e8 una macchia rossa sulla spalla e la groppa e la coda sono verde-bluastre, quest'ultima con la punta bianca. La mandibola superiore \u00e8 giallo-arancio e la mandibola inferiore \u00e8 scura. La femmina ha una testa grigio bluastra opaca e manca del colletto nero e verderame che \u00e8 sostituito dal giallo. La parte superiore della mandibola \u00e8 giallo grano e non c'\u00e8 una striscia nera sul mento o una toppa rossa sulla spalla. Gli uccelli immaturi hanno la testa verde ed entrambe le mandibole sono giallastre. La testa scura viene acquisita dopo un anno. Il delicato aspetto rosso bluastro che ricorda il fiore di una pesca \u00e8 prodotto da una combinazione di blu dagli effetti ottici prodotti dalle barbe della piuma e da un pigmento rosso nelle barbule. \nAlcuni autori hanno ritenuto che la specie avesse due sottospecie, la nominale dell'India peninsulare (localit\u00e0 tipo ristretta a Gingee) e la popolazione pedemontana dell'Himalaya come \"bengalensis\" in base al colore della testa nel maschio che \u00e8 pi\u00f9 rosso e meno blu. I lavori pi\u00f9 recenti considerano la specie monotipica. \nIl diverso colore della testa e la punta bianca della coda contraddistinguono questa specie dal simile parrocchetto facciarosa (\"Psittacula roseata\"). In \"P. roseata\" la toppa sulla spalla \u00e8 di colore marrone rossiccio e la coda, pi\u00f9 corta, ha la punta gialla.\nSi pensa che una presunta specie di parrocchetto, il cosiddetto parrocchetto intermedio (\"Psittacula intermedia)\" sia un ibrido di questo e del parrocchetto testardesia (\"Psittacula himalayana)\". \nDistribuzione e habitat.\nIl parrocchetto testaprugna \u00e8 un uccello di foresta e dei boschi aperti, presente anche nei giardini cittadini. Si trovano dalle pendici dell'Himalaya a sud fino allo Sri Lanka. Non si trovano nelle regioni aride dell'India occidentale. A volte sono tenuti come animali domestici e sono stati noti uccelli fuggiti a New York, in Florida e in alcuni luoghi del Medio Oriente.\nComportamento ed Ecologia.\nIl parrocchetto testaprugna \u00e8 una specie gregaria e rumorosa con una gamma di richiami rauchi. Il solito volo e chiamata di contatto \u00e8 \"tuink?\" ripetuto ogni tanto. Il volo \u00e8 rapido e l'uccello spesso si attorciglia e gira rapidamente. Fa spostamenti locali, spinti principalmente dalla disponibilit\u00e0 dei frutti e dei fiori che costituiscono la sua dieta. Si nutrono di cereali, frutti, petali carnosi dei fiori (\"Salmalia\", \"Butea\") e talvolta razziano campi agricoli e frutteti. La stagione riproduttiva in India va principalmente da dicembre ad aprile e da luglio ad agosto in Sri Lanka. Il corteggiamento include lo sfregamento dei becchi (\"bill rubbing\") e il dono nuziale, in cui un partner cede del cibo all'altro (\"nuptial gift\"). Nidifica in buche, cesellate dalla coppia, in tronchi d'albero e depone 4-6 uova bianche. La femmina sembra essere l'unica responsabile dell'incubazione e dell'alimentazione. Si posano in comunit\u00e0. In cattivit\u00e0 pu\u00f2 imparare a imitare segnali acustici e brevi fischietti e pu\u00f2 parlare molto bene. \n\"Neoaulobia psittaculae\", un acaro della penna, \u00e8 stato descritto su questa specie. Una specie di \"Haemoproteus\", \"H. handai\", \u00e8 stata descritta da campioni di sangue del parrocchetto testaprugna. "}
{"id": "2458757", "revid": "729019", "url": "https://it.wikipedia.org/wiki?curid=2458757", "title": "G8 del 2009", "text": "Il 35\u00ba vertice del G8 si \u00e8 svolto all'Aquila dall'8 al 10 luglio 2009. La riunione \u00e8 stata guidata dal presidente del Consiglio italiano Silvio Berlusconi e si \u00e8 tenuta nella Scuola ispettori e sovrintendenti della Guardia di Finanza.\nStoria.\nL'organizzazione del G8 di La Maddalena.\nNel giugno del 2007 fu annunciato dal presidente del Consiglio dei ministri italiano Romano Prodi che il summit del G8 del 2009 si sarebbe svolto in Italia e che la sede dei lavori sarebbe stata l'isola di La Maddalena, in Sardegna, per rilanciare l'economia dell'arcipelago dopo lo smantellamento della base navale statunitense. Il capo del dipartimento della protezione civile, Guido Bertolaso, fu allora nominato commissario del governo responsabile dell'organizzazione dell'evento, mentre Angelo Balducci fu incaricato della realizzazione delle opere. Il governo Prodi stanzi\u00f2 100 milioni di euro per le infrastrutture da realizzare a La Maddalena e 522 milioni per la realizzazione della superstrada Sassari-Olbia.\nA seguito delle elezioni politiche del 2008 Silvio Berlusconi sostitu\u00ec Prodi come presidente del Consiglio e conferm\u00f2 la decisione di voler tenere il G8 sull'isola, nonostante alcune indiscrezioni di stampa avessero riportato una presunta volont\u00e0 di portare l'evento nella citt\u00e0 di Napoli. Lo stesso presidente del Consiglio ventil\u00f2 la possibilit\u00e0 di tenere almeno una riunione nel capoluogo partenopeo, facendo spostare il leader via mare in nave; a causa di ritardi nei lavori per la realizzazione delle strutture nel sito sardo, vennero fuori ulteriori indiscrezioni di possibili trasferimenti a Cernobbio, nelle sedi di villa d'Este e villa Erba, a Pratica di Mare, con la sua base militare, e a villa Certosa, residenza estiva di Berlusconi stesso, situata sempre nel nord della Sardegna.\nIntanto, in occasione della 34\u00aa edizione del summit, svoltasi a luglio nella citt\u00e0 giapponese di T\u014dyako, Berlusconi conferm\u00f2 che l'incontro italiano avrebbe mantenuto l'assetto standard a otto, affermando che la proposta francese di un allargamento agli Stati emergenti non trovasse supporto sufficiente; il presidente del Consiglio, tuttavia, afferm\u00f2 di voler coinvolgere anche altri paesi attraverso incontri allargati, sempre in occasione del G8 italiano dell'anno successivo. Intanto i dubbi sulla sede continuarono insistenti, tanto che la Lega Nord, partito di maggioranza di governo, propose di tenere i lavori a Milano, anche per lanciare l'Expo 2015. A settembre il governo decret\u00f2 lo stanziamento di 740 milioni di euro per le opere a La Maddalena, mettendo cos\u00ec fine alle speculazioni su un cambio di sede. Nel mese di ottobre, per\u00f2, con decreto legge il governo revoc\u00f2 i 522 milioni per la realizzazione della superstrada Sassari-Olbia e di 110 milioni di fondi nazionali per le strutture del G8, facendo invece ricadere quest'ultimo importo su fondi regionali; questa decisione fu contestata dal presidente della Sardegna Renato Soru. All'inizio di dicembre fu infine presentato il logo ufficiale dell'evento, raffigurante un globo con delle tartarughe marine, contornato dalla scritta \"La Maddalena G8 summit 2009\".\nLo spostamento all'Aquila.\nIl 6 aprile 2009, a tre mesi dall'inizio del summit, un forte terremoto colp\u00ec la citt\u00e0 dell'Aquila, causando morti, feriti e gravi danni al patrimonio; nel corso dei giorni successivi il presidente del Consiglio Berlusconi avanz\u00f2 l'ipotesi di spostare il summit nel capoluogo abruzzese e la decisione definitiva in tal senso fu presa dal Consiglio dei ministri il 23 aprile 2009, durante una riunione tenuta straordinariamente proprio nella citt\u00e0 appenninica; i motivi addotti per la scelta furono sia di natura economica (risparmio di circa \u20ac 220 milioni da destinare alla ricostruzione post-sisma), sia per opportunit\u00e0 politica (il G8 avrebbe discusso anche di catastrofi naturali) e sia perch\u00e9, come scritto nel comunicato ufficiale della presidenza del Consiglio, \"si tratta di un forte segnale per il rilancio di zone cos\u00ec duramente colpite dal terremoto\". La decisione suscit\u00f2 alcune perplessit\u00e0 negli ambienti politici sia di governo sia di opposizione, soprattutto per la situazione difficile di una ricostruzione che non doveva essere ostacolata, e incass\u00f2 anche la netta contrariet\u00e0 di alcuni schieramenti; gli enti politici locali aquilani e i sindacati accolsero favorevolmente la notizia, mentre contrastanti furono le reazioni dalla Sardegna, con il sindaco di La Maddalena che si espresse in modo molto critico e il presidente della regione Ugo Cappellacci che invece si disse favorevole.\nCome sede principale dei lavori fu scelta la Scuola ispettori e sovrintendenti della Guardia di Finanza, nella periferia occidentale della citt\u00e0 dell'Aquila, e fu portata avanti una riqualificazione delle strade della periferia ovest, un ammodernamento dello scalo cittadino dell'aeroporto dei Parchi e un adeguamento della scuola stessa, per diverse decine di milioni di euro a carico dell'erario. Nonostante lo spostamento, comunque, si decise di mantenere invariato il logo, cambiando solo la scritta circolare in \"G8 Summit 2009 - From La Maddalena to L'Aquila\".\nL'evento si trasform\u00f2 anche in un'occasione utile al Governo per raccogliere fondi esteri per la ricostruzione: di fronte alle macerie del terremoto, Canada, Francia, Germania, Giappone, Regno Unito, Russia e Stati Uniti promisero di sponsorizzare ognuno il restauro di uno dei monumenti aquilani danneggiati dal sisma. Il governo italiano prepar\u00f2 infatti una lista di 44 monumenti colpiti dal sisma e gravemente danneggiati (presentata con il nome di \"lista di nozze\"), la cui ricostruzione sarebbe potuta essere finanziata da paesi esteri. Non tutti gli edifici riuscirono a ricevere promesse di aiuti e ancor meno furono quelli poi effettivamente sostenuti economicamente; in particolare, la Russia finanzi\u00f2 interamente il restauro di palazzo Ardinghelli e della chiesa di San Gregorio Magno, la Francia per met\u00e0 i lavori sulla chiesa di Santa Maria del Suffragio e la Germania la chiesa di San Pietro Apostolo, a cui poi si aggiunse il Kazakistan per i finanziamenti all'oratorio di San Giuseppe dei Minimi, mentre il Giappone don\u00f2 i fondi per la costruzione della L'Aquila Temporary Concert Hall e di un moderno palazzetto sportivo.\nIn occasione di questo G8, il presidente dell'Abruzzo Giovanni Chiodi don\u00f2 ad alcuni capi di Stato e di governo e ai loro coniugi 25 presentose, cravatte di seta e 8 bauletti in pelle fatti a mano, tutti oggetti di produzione locale.\nPartecipanti.\nAlla riunione parteciparono i capi di Stato e di governo dei paesi del G8, a cui si aggiunsero altri capi di Stato e di governo invitati e i vertici di numerose organizzazioni internazionali.\nLeader dei membri del G8.\n, con il primo ministro Stephen Harper\n, con il presidente della Repubblica Nicolas Sarkozy\n, con la cancelliera federale Angela Merkel\n, con il primo ministro Tar\u014d As\u014d\n, con il presidente del Consiglio dei ministri Silvio Berlusconi \n, con il primo ministro Gordon Brown\n, con il presidente Dmitrij Medvedev\n, con il presidente Barack Obama\n, con il presidente della Commissione Jos\u00e9 Barroso e il ministro di Stato svedese Fredrik Reinfeldt, presidente di turno del Consiglio dell'Unione europea\nLeader invitati dei membri del G5.\n, con il presidente Luiz In\u00e1cio Lula da Silva\n, con il consigliere di Stato Dai Bingguo\n, con il primo ministro Manmohan Singh\n, con il presidente Felipe Calder\u00f3n\n, con il presidente Jacob Zuma\nAltri leader invitati.\n, con il presidente Abdelaziz Bouteflika\n, con il presidente Jos\u00e9 Eduardo dos Santos\n, con il primo ministro Kevin Rudd\n, con il presidente Lee Myung-bak\n, con il ministro di Stato Lars L\u00f8kke Rasmussen\n, con il presidente Hosni Mubarak\n, con il primo ministro e presidente della NEPAD Meles Zenawi\n, con il presidente Susilo Bambang Yudhoyono\n, con il leader Mu\u02bfammar Gheddafi\n, con il presidente Umaru Yar'Adua\n, con il ministro-presidente Jan Peter Balkenende\n, con il presidente Abdoulaye Wade\n, con il presidente del Governo Jos\u00e9 Luis Rodr\u00edguez Zapatero\n, con il primo ministro e presidente del Consiglio europeo Fredrik Reinfeldt\n, con il primo ministro Recep Tayyip Erdo\u011fan\nOrganizzazioni internazionali partecipanti.\nAgenzia internazionale dell'energia (AIE), con il direttore esecutivo Nobuo Tanaka\nAgenzia internazionale per l'energia atomica (AIEA), con il direttore generale Muhammad al-Bar\u0101de\u02bf\u012b\nComunit\u00e0 degli Stati Indipendenti (CSI), con il segretario esecutivo Sergej Lebedev\nFondo internazionale per lo sviluppo agricolo (IFAD), con il presidente Kanayo Nwanze\nFondo Monetario Internazionale (FMI), con il direttore generale Dominique Strauss-Kahn\nGruppo della Banca mondiale (BM), con il presidente Robert Zoellick\nOrganizzazione per la cooperazione e lo sviluppo economico (OCSE), con il segretario generale \u00c1ngel Gurr\u00eda\nOrganizzazione internazionale del lavoro (OIL), con il direttore generale Juan Somav\u00eda\nOrganizzazione mondiale del commercio (OMC), con il direttore generale Pascal Lamy\nOrganizzazione mondiale della sanit\u00e0 (OMS), con il direttore generale Margaret Chan\nOrganizzazione delle Nazioni Unite (ONU), con il segretario generale Ban Ki-moon\nOrganizzazione delle Nazioni Unite per l'alimentazione e l'agricoltura (FAO), con il direttore generale Jacques Diouf\nOrganizzazione delle Nazioni Unite per l'educazione, la scienza e la cultura (UNESCO), con il direttore generale K\u014dichir\u014d Matsuura\nProgramma alimentare mondiale (WFP), con il direttore esecutivo Josette Sheeran\nUnione africana (UA), con il presidente Mu\u02bfammar Gheddafi e il presidente della Commissione Jean Ping\nGli accordi.\nAmbiente e clima.\nAl termine della sessione sulla lotta ai cambiamenti climatici, i Paesi del G8 hanno definito l'accordo per l'impegno a limitare l'aumento della temperatura globale media a 2 gradi Celsius rispetto ai livelli pre-industriali. Oltre a questo si \u00e8 trovata un'intesa anche sulla volont\u00e0 di ridurre del 50% le emissioni globali entro il 2050, rafforzando l'idea di sostegno all'obiettivo dei paesi sviluppati di ridurre le emissioni di gas serra dell'80% entro il 2050.\nTale risultato \u00e8 stato definito \"non vincolante\" dalla Cina, che ritiene si debbano differenziare le condizioni dei Paesi sviluppati nei confronti di quelli emergenti e in via di sviluppo. Secondo Pechino, appoggiata anche dall'Egitto, non \u00e8 condivisibile accomunare un vincolo sulle emissioni di gas serra estendendolo anche a Paesi che intendono proseguire il loro processo di sviluppo, che altrimenti verrebbe vanificato.\nInoltre, per quanto riguarda il tema della biodiversit\u00e0 il vertice ha riconosciuto il suo essenziale contributo per il conseguimento del benessere sociale ed economico dell'umanit\u00e0 e per la riduzione della povert\u00e0, ed ha fatto propria inoltre, tra i risultati fondamentali del processo negoziale ambientale, la Carta di Siracusa sulla biodiversit\u00e0, approvata nel corso del G8 Ambiente di Siracusa, quale strumento effettivo per promuovere una strategia di lungo periodo per la protezione globale della biodiversit\u00e0.\nEconomia.\nLa prima giornata del vertice si \u00e8 incentrata anche sulla crisi economica che stava coinvolgendo il mondo. Pur ribadendo la permanenza della difficile situazione economica, i leader mondiali si sono trovati d'accordo nel confermare il loro impegno per la lotta alla crisi, prima di tutto facendo leva sull'inopportunit\u00e0 del protezionismo e incentivando la libert\u00e0 del mercato.\nTra le misure auspicate ci sono quelle di stabilizzare il settore finanziario e di fornire lo stimolo per sostenere la crescita e per creare nuovi posti di lavoro, il tutto tenendo fede all'impegno di mantenere la sostenibilit\u00e0 fiscale degli aiuti di Stato forniti al settore dell'economia.\nInfine la lotta ai paradisi fiscali per evitare grossi depositi di denaro finalizzati ad evadere il fisco per la quale si \u00e8 deciso di affidare un ruolo fondamentale all'OCSE, l'Organizzazione per la cooperazione e lo sviluppo economico.\nPolitica internazionale.\nSulla politica internazionale grande rilievo \u00e8 stato dato alla corsa all'armamento nucleare prospettata dal governo dell'Iran. Posizione unanime dei leader intervenuti al G8 nel definire inaccettabile la volont\u00e0 iraniana di dotarsi di armi nucleari.\nAiuti ai Paesi poveri.\nPer le misure prese per far fronte alla povert\u00e0 nei paesi del Terzo mondo, i leader del vertice, allargati alla presenza dei Paesi africani, hanno stabilito nella cifra di 20 miliardi di dollari in tre anni, il fondo destinato agli aiuti."}
{"id": "2458759", "revid": "765341", "url": "https://it.wikipedia.org/wiki?curid=2458759", "title": "Qatar Total Open 2008 - Singolare", "text": "Il singolare del Qatar Total Open 2008 \u00e8 stato un torneo di tennis facente parte del WTA Tour 2008.\nJustine Henin era la detentrice del titolo, ma quest'anno non ha partecipato.\nMarija \u0160arapova ha vinto in finale 6\u20131, 2\u20136, 6\u20130,contro Vera Zvonar\u00ebva.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2458770", "revid": "305330", "url": "https://it.wikipedia.org/wiki?curid=2458770", "title": "Gaio Nautio Rutilo", "text": ""}
{"id": "2458774", "revid": "599013", "url": "https://it.wikipedia.org/wiki?curid=2458774", "title": "Milorad Kora\u0107", "text": ""}
{"id": "2458775", "revid": "155634", "url": "https://it.wikipedia.org/wiki?curid=2458775", "title": "Ca' Loredan (San Marco)", "text": "Ca' Loredan (abbreviazione per \"Palazzo Corner Piscopia, Loredan\") \u00e8 un palazzo veneziano, situato nel sestiere di San Marco e affacciato sul Canal Grande, poco distante dal Ponte di Rialto. \u00c8 sede, assieme all'attigua Ca' Farsetti, del municipio della citt\u00e0 lagunare.\nStoria.\nCa' Loredan \u00e8 fondata nel XIII secolo come fondaco veneto-bizantino per la famiglia Boccasi, estintasi nel XV secolo. Secondo alcuni storici divenuto dimora del doge Jacopo Contarini dopo che si fu ritirato a vita privata, pass\u00f2 alla famiglia Zane. Nei secoli successivi \u00e8 ampliato e modificato pesantemente, ad opera della famiglia Cornaro Piscopia, che ne prese possesso durante il XIV secolo secondo la volont\u00e0 di Federico Corner, commerciante pi\u00f9 ricco della sua epoca: la ristrutturazione pi\u00f9 pesante \u00e8 effettuata durante il XVI secolo. Nel 1646 vi nacque Elena Lucrezia Cornaro, filosofa, passata alla storia per essere stata la prima donna laureata della storia: ricevette tale titolo il 25 giugno 1678. L'evento, che ebbe una vasta eco internazionale, \u00e8 ricordato da una targa marmorea riportante un'iscrizione. Nel 1703 divenne dimora dei Loredan, che lo ottennero grazie a un matrimonio tra una figlia di Girolamo Corner con Giovanni Battista Loredan. Divento propriet\u00e0 nel 1806 della contessa Campagna Peccana, venne trasformato in albergo. Pass\u00f2 nel 1867 al comune di Venezia e divenne sede del municipio assieme a Ca' Farsetti: nuovi interventi di ristrutturazione alterarono pesantemente la sua pianta originale.\nArchitettura.\nPalazzo Loredan \u00e8 un edificio il cui nucleo pi\u00f9 antico \u00e8 in stile veneto-bizantino, essendo tra gli edifici del Canal Grande che pi\u00f9 ne conservano le tracce nonostante le ristrutturazioni. Il piano terra centralmente ha un portico chiuso da cinque archi rialzati, sostenuti da quattro colonne corinzie, sopra il quale, al piano nobile, si colloca un'eptafora (sette finestre) nello stesso stile. Ai due lati del porticato, simmetricamente, si dispongono due finestre a tutto sesto, alle quali corrisponde una trifora al piano nobile. Tale forometria \u00e8 chiusa da decorazioni bizantine perlopi\u00f9 di forma circolare. Il secondo piano nobile, che seppur posteriore tenta di emulare lo stile del primo, \u00e8 caratterizzato da una vasta polifora centrale, alla quale fanno eco monofore laterali. Il palazzo, il cui lato destro \u00e8 caratterizzato dalla presenza di numerose monofore e del portale di terra, si distingue in quanto presenta quattro cavalcavia che lo collegano a Ca' Farsetti. Posteriormente, presenta una lunga corte che separa le due ali secondarie: vi si affacciano numerose aperture ad arco ed ospita varie vere da pozzo. Il piano nobile contiene il Salone del Consiglio, all'interno del quale si conservano opere d'arte di Benedetto Caliari, Gregorio Lazzarini, Bonifacio Veronese."}
{"id": "2458776", "revid": "2023463", "url": "https://it.wikipedia.org/wiki?curid=2458776", "title": "Coppa Charles Drago", "text": "La Coppa Charles Drago, ufficialmente in francese \"Coupe Charles Drago\", fu una competizione calcistica francese organizzata dalla Ligue de football professionnel e riservata alle squadre professionistiche eliminate dalla Coppa di Francia prima dei quarti di finale.\nFu disputata dal 1953 al 1965. Pu\u00f2 essere considerata come precursore della Coupe de la Ligue."}
{"id": "2458781", "revid": "116437510", "url": "https://it.wikipedia.org/wiki?curid=2458781", "title": "Baraggia", "text": ""}
{"id": "2458786", "revid": "111285269", "url": "https://it.wikipedia.org/wiki?curid=2458786", "title": "Osservatorio di Ond\u0159ejov", "text": "L'osservatorio Ond\u0159ejov (in ceco \"Observato\u0159 Ond\u0159ejov\") \u00e8 il principale osservatorio astronomico della Repubblica Ceca sotto la direzione dell'Istituto astronomico (Astronomick\u00fd \u00fastav) dell'Accademia delle Scienze della Repubblica Ceca. \u00c8 situato nei pressi del villaggio di Ond\u0159ejov, 35\u00a0km a sudest della capitale.\n\u00c8 stato costruito nel 1898 da un astronomo dilettante ceco, Josef Jan Fri\u010d, ed inizialmente funzion\u00f2 come una struttura privata. Nel 1928, Fri\u010d fece dono dell'edificio allo Stato cecoslovacco, in occasione dei festeggiamenti per il decennale della sua indipendenza.\nL'osservatorio pass\u00f2 cos\u00ec sotto la direzione dell'Universit\u00e0 Carolina di Praga fino al 1953, data in cui venne fondata l'Accademia delle scienze della Cecoslovacchia, che ne assunse la direzione tramite l'organo dell'Istituto astronomico.\nFra le varie imprese scientifiche, presso l'osservatorio Ond\u0159ejov sono stati scoperti e descritti numerosi asteroidi."}
{"id": "2458788", "revid": "599013", "url": "https://it.wikipedia.org/wiki?curid=2458788", "title": "\u017deljko Cicovi\u0107", "text": ""}
{"id": "2458789", "revid": "1522738", "url": "https://it.wikipedia.org/wiki?curid=2458789", "title": "Lady Cocca", "text": ""}
{"id": "2458790", "revid": "1305772", "url": "https://it.wikipedia.org/wiki?curid=2458790", "title": "You Still Believe in Me", "text": "You Still Believe in Me \u00e8 un brano musicale dei The Beach Boys, seconda traccia dell'album \"Pet Sounds\" pubblicato nel 1966.\nIl testo della canzone, originariamente intitolata \"In My Childhood\" (\"nella mia infanzia\") come nostalgica incursione nell'infanzia, ha come autore il paroliere Tony Asher.\nNella versione mono, Brian Wilson canta insieme al fratello Carl, con la voce di Mike Love che si inserisce nei cori finali, mentre la versione stereo si caratterizza per la sola voce di Brian.\nIl brano.\nQuesta fu la prima canzone di \"Pet Sounds\" per la quale Asher scrisse le liriche. La voce principale al canto \u00e8 quella di Brian Wilson. \nUna delle particolarit\u00e0 del brano \u00e8 il suono del campanello di una bicicletta che si sente appena prima dell'ultimo verso, \"\u00abI wanna cry\u00bb\", che conserva quindi la connotazione infantile del brano voluta da Brian Wilson, autore della musica, oltre che arrangiatore e produttore (come del resto dell'album intero). Il ripetuto trillo del campanello venne tenuto nella versione finale della canzone poich\u00e9 non era possibile eliminarlo dal nastro con la tecnologia in uso all'epoca.\nPer ottenere l'originale sound dell'introduzione, Tony Asher spieg\u00f2 che: \u00abuno di noi entrava dentro il pianoforte per pizzicare le corde, mentre l'altro suonava sui tasti le note corrette\u00bb."}
{"id": "2458794", "revid": "86599", "url": "https://it.wikipedia.org/wiki?curid=2458794", "title": "Observato\u0159 Ond\u0159ejov", "text": ""}
{"id": "2458795", "revid": "287204", "url": "https://it.wikipedia.org/wiki?curid=2458795", "title": "Osservatorio di Ondrejov", "text": ""}
{"id": "2458797", "revid": "1305772", "url": "https://it.wikipedia.org/wiki?curid=2458797", "title": "Emerico d'Ungheria", "text": "Emerico d'Ungheria pu\u00f2 riferirsi a:"}
{"id": "2458800", "revid": "72396", "url": "https://it.wikipedia.org/wiki?curid=2458800", "title": "Andrea Paulgross", "text": "Biografia.\nLaureato in giurisprudenza, svolge la professione di avvocato. Nazionale \"Juniores\" e \"Young Riders\" di salto ostacoli dal 1982 al 1988, partecipa anche come \"Senior\" a vari concorsi ippici internazionali. Dal 1987 al 1989 \u00e8 ufficiale dell'Arma dei Carabinieri presso il Quarto Reggimento Carabinieri a Cavallo di Roma.\nNel 1996 entra a far parte della FISE, che presiede dal 29 novembre 2008 al 10 settembre 2012..\nOnorificenze.\n Stella d'oro al Merito Sportivo"}
{"id": "2458802", "revid": "287204", "url": "https://it.wikipedia.org/wiki?curid=2458802", "title": "Herf\u00f8lge Boldklub K\u00f8ge", "text": "L'Herf\u00f8lge Boldklub K\u00f8ge, meglio noto come HB K\u00f8ge, \u00e8 una societ\u00e0 calcistica danese con sede nella sede di K\u00f8ge. Milita in 1. Division, la seconda serie del campionato danese di calcio. Il club venne fondato il 1\u00ba luglio 2009 dalla fusione tra Herf\u00f8lge Boldklub e K\u00f8ge Boldklub.\nStoria.\nNel marzo 1999 le societ\u00e0 Herf\u00f8lge Boldklub, partecipante alla 1. Division, e il K\u00f8ge Boldklub, da poco andato in bancarotta, decisero di accordarsi per fondersi, dando vita a un nuovo club che avrebbe preso il titolo sportivo della societ\u00e0 meglio piazzata al termine della stagione. Il nuovo club venne chiamato Herf\u00f8lge Boldklub K\u00f8ge e fondato il 1\u00ba luglio 2009, acquisendo il titolo sportivo dell'Herf\u00f8lge Boldklub, che aveva vinto la 1. Division ed era stato promosso in Superligaen. La prima stagione in Superligaen si concluse con l'ultimo posto in classifica e la conseguente retrocessione in 1. Division. Gi\u00e0 nella stagione successiva riusc\u00ec a riconquistare il posto in massima serie, arrivando secondo in 1. Division, per poi concludere nuovamente all'ultimo posto la sua seconda partecipazione alla Superligaen e tornare in seconda serie. Nonostante l'ultimo posto in classifica, l'HB K\u00f8ge raggiunse le semifinali della Coppa di Danimarca, venendo eliminato dall'. Negli anni successivi l'HB K\u00f8ge ha mantenuto posizioni di media classifica in 1. Division."}
{"id": "2458803", "revid": "95625387", "url": "https://it.wikipedia.org/wiki?curid=2458803", "title": "Miss England I", "text": "Il Miss England I \u00e8 un'imbarcazione da competizione, capostipite della serie \"Miss England\".\nLa storia.\nIl 29 marzo del 1927, a Miami, avvenne il primo incontro tra il britannico Henry Segrave, tre volte detentore del record di velocit\u00e0 su terra e l'americano Gar Wood, pi\u00f9 volte detentore del record di velocit\u00e0 su acqua. Wood, in quell'occasione, sfid\u00f2 Segrave a dimostrare la sua abilit\u00e0 anche sull'acqua. Il pilota britannico raccolse la sfida, e decise quindi di progettare un motoscafo in grado di battere Gar Wood. Il progetto fu finanziato da Lord Wakefield, ricco industriale appassionato di record di velocit\u00e0. La costruzione dell'imbarcazione fu affidata alla Power Boat Company.\nCaratteristiche tecniche.\nIl Miss England I montava un motore aeronautico Napier Lion W12, con tre bancate da quattro cilindri ciascuna. La potenza erogata era di circa 900 CV. Lo scafo, grazie alla costruzione avanzata, era particolarmente leggero e flessibile.\nLa cabina di pilotaggio era in posizione centrale, davanti al motore. Questa configurazione venne criticata per la sua pericolosit\u00e0 dallo stesso Wood, ma Segrave sostenne che preferiva cos\u00ec piuttosto che essere accecato dai gas di scarico.\nL'Harmsworth Cup.\nLa sfida tra Henry Segrave e Gar Wood si doveva svolgere all'Harmsworth Cup del 1929. \nPoco prima di tale data, ebbe luogo il primo test, eseguito dal pilota britannico insieme al suo avversario, desideroso di vedere le doti del Miss England I. In quell'occasione emersero alcuni difetti dell'imbarcazione, in particolare l'eccessiva larghezza delle eliche e un cattivo design del timone. La partecipazione del Miss England I venne messa in dubbio, ma in aiuto di Segrave giunse lo stesso Wood. Il pilota statunitense invi\u00f2 la sua squadra di meccanici, insieme ad eliche e timone nuovi, che migliorarono le prestazioni dell'imbarcazione britannica. \nSegrave si present\u00f2 all'Harmsworth Cup, insieme al Miss England I, mentre Wood avrebbe gareggiato con il Miss America VII.\nLa gara si svolgeva in due manche, a distanza di alcuni giorni una dall'altra. Dopo una discussione faccia a faccia tra Segrave e Wood, quest'ultimo concedette la pole position all'avversario. Alla partenza, il Miss America VII super\u00f2 il Miss England I, investendolo con la sua scia. L'acqua sollevata dall'imbarcazione americana accec\u00f2 Segrave per alcuni attimi. Wood fu per\u00f2 fermato dal cedimento del cavo di trasmissione, corroso dalla salsedine lasciando la vittoria della prima manche all'avversario. La seconda gara fu vinta da Gar Wood, ma Segrave, arrivando secondo, vinse ai punti l'Harmsworth Cup. \nIn seguito, il Miss England I, con Segrave alla guida, stabil\u00ec un record di velocit\u00e0 per imbarcazioni monomotore, raggiungendo le 91,91 mp/h (147,88 km/h). Il pilota britannico era deciso a conquistare il record assoluto di velocit\u00e0 sull'acqua, ma il Miss England I non era abbastanza potente. Segrave inizi\u00f2 quindi la costruzione di una nuova imbarcazione, il Miss England II."}
{"id": "2458806", "revid": "599013", "url": "https://it.wikipedia.org/wiki?curid=2458806", "title": "Michael Baur", "text": ""}
{"id": "2458809", "revid": "767487", "url": "https://it.wikipedia.org/wiki?curid=2458809", "title": "Test di Schilling", "text": "Il Test di Schilling, dal nome del medico Robert Frederick Schilling che lo ha ideato, \u00e8 un esame clinico utilizzato per determinare il dosaggio di vitamina B12.\nL'esame permette di definire le concentrazioni di vitamina nell'organismo, in modo tale da poter effettuare una diagnosi di Anemia perniciosa. Valutando il tasso di vitamina B12 radioattiva emessa con le urine \u00e8 possibile valutare la capacit\u00e0 dell'organismo di assorbire la vitamina.\nL'assorbimento della vitamina B12 da parte dell'organismo richiede la presenza di una sostanza definita fattore intrinseco. Un eventuale problema nell'assorbimento della vitamina pu\u00f2 derivare da una patologia a livello gastrico che causa una diminuzione della produzione di fattore intrinseco (malattia di Biermer), oppure da una patologia a livello dell'intestino tenue.\nPer poter determinare a quale livello si presenta il disturbo, \u00e8 necessario effettuare il test di Schilling in due diversi momenti: prima senza, poi con il fattore intrinseco.\nL'esame si svolge in un ambulatorio di medicina nucleare, con paziente a digiuno da almeno 6 ore. Al paziente viene somministrata per via enterale una dose di vitamina B12 radioattiva, in una quantit\u00e0 proporzionale al suo peso, per poi ricevere una seconda dose, stavolta endovenosa, contenente vitamina B12 non radioattiva: quest'ultima ha la funzione di saturare i siti di legame della B12 a livello del fegato (organo deputato all'immagazzinamento della vitamina) in modo tale che la vitamina B12 radioattiva non venga captata dal circuito epatico.\nIl paziente poi \u00e8 invitato a raccogliere le urine nell'arco delle 48 ore in modo da valutare i livelli di radiazione: in presenza di un deficit di assorbimento della vitamina B12 tali livelli saranno diminuiti."}
{"id": "2458813", "revid": "15756", "url": "https://it.wikipedia.org/wiki?curid=2458813", "title": "Civilt\u00e0 romana", "text": "Per civilt\u00e0 romana si intendono i molteplici aspetti che riguardano la popolazione indoeuropea del gruppo Italico e del subgruppo Latino-falisco costituita dai Romani (popolo stanziatosi inizialmente a Roma e nel Lazio, per poi diffondersi in tutta l'Italia e, successivamente, nell'intero bacino del Mediterraneo); sfaccettata sotto varie prospettive: sociale, religiosa, culturale, letteraria, artistica e militare.\nEtnonimo di Roma e dei Romani.\nL'origine del nome della citt\u00e0, e quindi del popolo che lo abitava, era incerta anche in et\u00e0 arcaica. Servio, grammatico a cavallo tra il IV e il V secolo d.C., riteneva che il nome potesse derivare da un'antica denominazione del fiume Tevere, Rumon, dalla radice \"ruo\" (a sua volta proveniente dal greco ), \"scorro\", cos\u00ec da assumere il significato di Citt\u00e0 del Fiume. Ma si tratta di un'ipotesi che non ha riscosso molto successo.\nGli autori di origine greca, primo fra tutti Plutarco, tendevano naturalmente ad autocelebrarsi come i civilizzatori e i colonizzatori del bacino del Mediterraneo, e quindi insistevano sulla lontana origine ellenica della citt\u00e0. Una prima versione fornita da Plutarco vede la fondazione di Roma dovuta al popolo dei Pelasgi, i quali una volta giunti sulle coste del Lazio, avrebbero fondato una citt\u00e0 il cui nome ricordasse la loro prestanza nelle armi (\"rhome\"). Secondo una seconda ricostruzione dello stesso autore, i profughi troiani guidati da Enea arrivarono sulle coste del Lazio, dove fondarono una citt\u00e0 presso il colle \"Pallantion\" a cui diedero il nome di una delle loro donne, \"Rhome\". Una terza versione sempre di Plutarco offre altre ipotesi alternative, secondo le quali Rome poteva essere un mitico personaggio eponimo, figlia di Italo, re degli Enotri o di Telefo, figlio di Eracle, spos\u00f2 Enea o il di lui figlio, Ascanio.\nUna quarta versione vede Roma fondata da Romano, figlio di Odisseo e di Circe; una quinta da Romo, figlio di Emazione, giunto da Troia per volont\u00e0 dell'eroe greco Diomede; una sesta da Romide, tiranno dei Latini, che era riuscito a respingere gli Etruschi, giunti in Italia dalla Lidia e in Lidia dalla Tessaglia. Un'altra versione fa della stessa Rome la figlia di Ascanio, e quindi nipote di Enea. Ancora una Rome profuga troiana giunge nel Lazio e sposa il re Latino, sovrano del popolo l\u00ec stanziato e figlio di Telemaco, da cui ebbe un figlio di nome Romolo che fond\u00f2 una citt\u00e0 chiamata col nome della madre. In tutte le versioni si ritrova la stessa eponima chiamata Rome, la cui etimologia proviene dalla parola greca \"rhome\" con il significato di \"forza\". Le fonti citano anche altri possibili eroi eponimi come Romo, figlio del troiano Emasione, o ancora Rhomis, signore dei Latini e vincitore degli Etruschi.\nSecondo altre interpretazioni di un certo interesse, il nome \"ruma\" sarebbe di origine etrusca, in quanto non ne \u00e8 stato trovato l'etimo indoeuropeo (e l'unica lingua non-indoeuropea della zona era appunto l'etrusco). Il termine sarebbe entrato come prestito nel latino arcaico e avrebbe dato origine al toponimo \"Ruma\" (pi\u00f9 tardi \"Roma\") e a un prenome \"Rume\" (in latino divenuto \"Romus\"), dal quale sarebbe derivato il gentilizio etrusco \"Rumel(e)na\", divenuto in latino \"Romilius\". Il nome Romolo sarebbe quindi derivato da quello della citt\u00e0, e non viceversa.\nIn ogni caso la tradizione linguistica assegna al termine \"ruma\", in etrusco e in latino arcaico, il significato di mammella, come \u00e8 confermato da Plutarco il quale, nella \"Vita di Romolo\" racconta che:\nQuesta interpretazione del termine \"ruma\" \u00e8 quindi strettamente collegata con i motivi che hanno portato alla scelta, come simbolo della citt\u00e0 di Roma, di una lupa con le mammelle gonfie che allatta i due mitici gemelli fondatori.\nStoria.\nEt\u00e0 regia.\nI primi Re di Roma appaiono soprattutto come figure mitiche. A ogni sovrano viene generalmente attribuito un particolare contributo nella nascita e nello sviluppo delle istituzioni romane e nella crescita socio-politica dell'urbe di Roma. Contemporaneamente, venivano fondati i primi edifici di culto e si insediavano sui colli periferici gli abitanti delle vicine citt\u00e0 che venivano man mano conquistate e distrutte. Una fase importante avvenne nel VII secolo a.C., al tempo attribuito ad Anco Marzio, quando venne creato il primo ponte sul Tevere, il \"Sublicius\" e venne protetta la testa di ponte ovest con un insediamento sul Gianicolo. Nello stesso periodo egli, secondo la tradizione, avrebbe fatto costruire il porto di Ostia alla foce del fiume, e lo avrebbe collegato con una strada che elimin\u00f2 tutti i centri abitati sulla riva sinistra: lo scavo di Decima ha dato fondamento a questa tradizione, poich\u00e9 \u00e8 stato notato come lo sviluppo della sua necropoli si arresti bruscamente alla fine del VII secolo.\nLo sfruttamento delle potenzialit\u00e0 della posizione privilegiata dell'insediamento e la sua urbanizzazione pu\u00f2 spiegare l'intervento puntuale degli Etruschi, divenuti consapevoli della posizione chiave della citt\u00e0: nel VI secolo a.C. i re appartennero a una dinastia etrusca, che segn\u00f2 la definitiva urbanizzazione della citt\u00e0. Le mura serviane (nel tracciato che coincide quasi perfettamente con il rifacimento del IV secolo a.C.) cinsero una superficie di 426 ettari, per una citt\u00e0, divisa in quattro trib\u00f9 territoriali (\"Palatina\", \"Collina\", \"Esquilina\" e \"Suburbana\" o \"Succusana\"), che era la pi\u00f9 ampia della penisola italica di allora. Il periodo di grande prosperit\u00e0 per la citt\u00e0 sotto l'influenza etrusca degli ultimi tre re \u00e8 testimoniato anche dalle prime importanti opere pubbliche: il tempio di Giove Ottimo Massimo sul Campidoglio (il pi\u00f9 grande tempio etrusco a noi noto), il santuario arcaico dell'area di Sant'Omobono, e la costruzione della Cloaca Maxima, che permise la bonifica dell'area del Foro Romano e la sua prima pavimentazione, rendendolo il centro politico, religioso e amministrativo della citt\u00e0. Un altro canale dren\u00f2 Vallis Murcia e permise, sempre per opera dei Tarquini, di costruire il primo edificio per spettacoli al Circo Massimo.\nL'influenza etrusca lasci\u00f2 a Roma testimonianze durevoli, riconoscibili sia nelle forme architettoniche dei templi, sia nell'introduzione del culto della Triade Capitolina (Giove, Giunone e Minerva) ripresa dagli d\u00e8i etruschi Uni, Menrva e Tinia. Roma non perse mai per\u00f2 la sua forte componente etnica e culturale latina: per questo, anche alla fine dell'et\u00e0 regia, non si pu\u00f2 mai parlare di citt\u00e0 etrusca a tutti gli effetti.\nEt\u00e0 repubblicana.\nL'espansione territoriale nella zona circostante all'inizio dell'et\u00e0 repubblicana ci \u00e8 tramandata dal testo del primo trattato con Cartagine, riportato da Polibio, dove si parla di un territorio dipendente da Roma che si estendeva fino al Circeo e a Terracina.\nEspulso dalla citt\u00e0 l'ultimo re etrusco e instaurata una repubblica oligarchica nel 509 a.C., per Roma ebbe inizio un periodo contraddistinto dalle lotte interne tra patrizi e plebei e da continue guerre contro le popolazioni italiche: Etruschi, Latini, Volsci, Equi. Divenuta padrona del Lazio, Roma condusse diverse guerre (contro Galli, Osco-Sanniti e la colonia greca di Taranto, alleatasi con Pirro, re dell'Epiro) che le permisero la conquista della penisola italica, dalla zona centrale fino alla Magna Grecia. Allo stesso tempo Roma fece dell'Italia, dal Rubicone allo stretto di Messina, il suo territorio metropolitano.\nIl III e il II secolo a.C. furono caratterizzati dalla conquista romana del Mediterraneo occidentale, dovuta alle tre guerre puniche (264-146 a.C.) combattute contro la citt\u00e0 di Cartagine, alla sconfitta dei Galli sul Po e alla conquista di Numanzia nella penisola iberica. Dal 200 al 133 a.C., Roma divenne anche una potenza nel Mediterraneo orientale, combattendo tre guerre macedoniche (212-168 a.C.) contro la Macedonia, una contro Antioco e il regno seleucide, conquistando e distruggendo Corinto (nel 146 a.C.), nonch\u00e9 ereditando il Regno di Pergamo (133 a.C.). L'ammissione dei Romani ai giochi istmici di Corinto del 196 a.C., equivaleva all'entrata di Roma nella societ\u00e0 delle nazioni di civilt\u00e0 greca. Vennero, pertanto, istituite, via via, le prime province romane: la Sicilia, la Sardegna e Corsica, la Spagna, la Macedonia, la Grecia (Acaia), l'Africa.\nFino alla seconda guerra punica Roma era sostanzialmente una citt\u00e0-stato a capo di una confederazione, a partire dal II secolo a.C. prese campo una crisi che si concluse con la creazione dell'impero. Tra le cause ci furono la crisi economica dovuta alla guerra, che rovin\u00f2 la classe dei piccoli e medi proprietari terrieri. Il latifondo inizi\u00f2 a dominare la scena agreste, sostituendo a poco a poco la piccola propriet\u00e0. La popolazione proletaria si rivers\u00f2 cos\u00ec in citt\u00e0, andando a ingrossare le file del clientelismo politico delle principali, poche, famiglie senatorie, detentrici anche del potere economico. L'andamento si rivel\u00f2 inattaccabile e i tentativi di rovescio dei Gracchi o di Saturnino fallirono miseramente. Assottigliatesi le leve militari tra i proprietari terrieri, si dovette creare un esercito di professionisti, che, slegato dalle sorti della Repubblica, fin\u00ec poi per consegnare il potere nelle mani dei suoi capi.\nNella seconda met\u00e0 del II secolo e nel I secolo a.C. si registrarono numerose rivolte, congiure, guerre civili e dittature: sono i secoli di Tiberio e Gaio Gracco, di Giugurta, di Quinto Lutazio Catulo, di Gaio Mario, di Lucio Cornelio Silla, di Marco Emilio Lepido, di Spartaco, di Gneo Pompeo, di Marco Licinio Crasso, di Lucio Sergio Catilina, di Marco Tullio Cicerone, di Gaio Giulio Cesare e di Ottaviano, che, dopo essere stato membro del secondo triumvirato insieme con Marco Antonio e Lepido, nel 27 a.C. divenne \"princeps civitatis\" e gli fu conferito il titolo di Augusto.\nEt\u00e0 imperiale romana.\nIstituito \"de facto\" l'Impero, che conobbe la sua massima espansione nel II secolo, sotto l'imperatore Traiano, Roma si conferm\u00f2 \"caput mundi\", cio\u00e8 capitale del mondo, espressione che le era stata attribuita gi\u00e0 nel periodo repubblicano. Il territorio dell'impero, infatti, spaziava dall'Oceano Atlantico al Golfo Persico, dalla parte centro-settentrionale della Britannia all'Egitto.\nI primi secoli dell'impero, in cui governarono, oltre a Ottaviano Augusto, gli imperatori delle dinastie Giulio-Claudia, Flavia (a cui si deve la costruzione dell'omonimo anfiteatro, noto come \"Colosseo\") e gli Antonini, furono caratterizzati anche dalla diffusione della religione cristiana, predicata in Giudea da Ges\u00f9 Cristo nella prima met\u00e0 del I secolo (sotto Tiberio) e divulgata dai suoi apostoli in gran parte dell'impero.\nFu Adriano a scegliere come successore, adottandolo, Tito Antonino (dopo la morte prematura di Elio Cesare), il quale era stato proconsole in Asia e che ricevette poi dal senato il titolo di \"Pio\". Quando Antonino scomparve nel 161 la sua successione era gi\u00e0 stata predisposta con l'adozione del genero Marco Aurelio Antonino, gi\u00e0 indicato da Adriano stesso.\nMarco Aurelio, che era stato educato a Roma secondo una cultura raffinata e bilingue (di sua mano \u00e8 un trattato di meditazioni filosofiche in greco), volle dividere il potere col genero, di nove anni minore, Lucio Vero, gi\u00e0 adottato da Antonino Pio. Con lui instaur\u00f2 una diarchia, dividendo il potere e affidandogli il comando militare nelle campagne in Parthia e in Armenia. Nel 169 Lucio mor\u00ec e Marco Aurelio rimase l'unico sovrano. Scomparve nel 180 durante l'epidemia di peste scoppiata nel campo militare di Carnunto, vicino all'attuale Vienna (\"Vindobona\"), durante le dure lotte contro i Quadi e i Marcomanni. Il principe-filosofo, che aveva cercato, ispirandosi a Adriano, di presentarsi come un imperatore saggio e amante della pace, aveva paradossalmente trascorso tutti gli ultimi anni di governo in dure campagne militari, nell'affannoso compito di riportare la sicurezza entro i confini dell'impero. Gli successe il figlio Commodo, che cerc\u00f2 di imporre un'autocrazia ellenizzante. Commodo, era stato associato al potere col padre Marco Aurelio nel 177. Con lui si concluse il periodo degli imperatori adottivi, anche se non c'era mai stato un preciso schema istituzionale dietro le adozioni e forse erano solo divenute indispensabili per la mancanza di eredi naturali ai sovrani del II secolo.\nIl governo di Commodo fu per molti versi irresponsabile e demagogico. Dopo aver condotto una pace frettolosa con le trib\u00f9 germaniche, contro le quali stava lottando al momento della morte del padre, torn\u00f2 velocemente a Roma. Qui cerc\u00f2 di aumentare il proprio prestigio personale e la propria popolarit\u00e0 con una serie di iniziative discutibili, come le frequenti elargizioni pubbliche di denaro e di altri beni, i costosi spettacoli gladiatori, ecc., che dissanguarono in breve tempo le casse dello Stato. Egli cerc\u00f2 inoltre di imporre un'autarchia sul modello ellenistico-orientale, ammantando la propria personalit\u00e0 di significati religiosi (facendosi identificare col dio Ercole).\nSembr\u00f2 ignorare i pericoli che si addensavano ai confini dell'impero e quando venne eliminato da una congiura di palazzo (nel 192), lo Stato romano entr\u00f2 in una profonda crisi per la successione, che viene spesso indicata come l'inizio della parabola discendente del dominio di Roma. Nonostante le prime avvisaglie della crisi, il periodo degli Antonini venne ricordato come un'epoca aurea, di benessere e giustizia rispetto alla grave crisi dei secoli successivi.\nSettimio Severo fu il primo imperatore \"militare\" (e della dinastia dei Severi), poich\u00e9 salito al potere grazie esclusivamente all'appoggio delle sue legioni, sconfiggendo gli altri pretendenti appoggiati da altre divisioni dell'esercito e imponendo la sua figura al senato, che non pot\u00e9 fare altro che ratificare la sua carica. Il 9 giugno 193 entr\u00f2 dunque vittorioso in Roma. Con queste premesse le successioni si svolsero da allora in poi quasi sempre in un clima di sovvertimento e di anarchia, con lotte molto spesso armate fra i contendenti e l'arrivo al potere talvolta anche di avventurieri senza scrupoli. La tradizione amministrativa e burocratica statale, corrotta dai favoritismi personali, si and\u00f2 progressivamente allentando, accentuando la situazione di crisi.\nLe contraddizioni interne, aggravate dall'urgenza dei problemi alle frontiere, minacciarono l'autorit\u00e0 imperiale e la sopravvivenza della societ\u00e0 e degli assetti tradizionali precedenti, che ne uscirono profondamente sconvolti. La gran parte degli imperatori di questo periodo non fu niente pi\u00f9 che una meteora, bloccando di fatto la possibilit\u00e0 di legiferare in maniera continuativa, visto il ridimensionamento di peso del Senato e la tendenza degli imperatori a accentrare nelle proprie mani tutti i poteri considerandosi autocraticamente al di sopra di qualsiasi legge. L'esercito divenne il principale strumento della politica, fautore della fortuna di ciascun imperatore, che per questo ne diveniva \"schiavo\", dovendo cedere a tutte le richieste dei militari per non soccombere. La prodigalit\u00e0 verso le truppe aggrav\u00f2 ulteriormente le casse dello Stato, gi\u00e0 impoverite dall'economia stagnante, regredita in alcune aree a livello di sussistenza (soprattutto nelle province occidentali dove particolarmente frequenti furono le incursioni nemiche). A ci\u00f2 va aggiunta la penuria di schiavi, per mancanza di guerre di conquista, e la tassazione pi\u00f9 forte, resa necessaria per far fronte alle richieste delle legioni e alle necessit\u00e0 per far funzionare l'apparato statale. La moneta si svalut\u00f2 pesantemente, tanto che Settimio Severo dovette dare impulso alle distribuzioni in natura istituendo l'annona militare, quota fissa dei raccolti (indipendentemente dalla quantit\u00e0 dei raccolti) da destinare allo Stato.\nSotto Settimio Severo e poi Caracalla ed Eliogabalo avvenne una forte orientalizzazione della vita romana, con l'introduzione, tra l'altro, di culti misterici e orgiastici, che sfruttavano le esigenze di evasione mistica e irrazionale dal presente allora molto sentite e gi\u00e0 coalizzate dallo stoicismo e dal Cristianesimo, seppure con un'attitudine meno elitaria.\nNel III secolo, al termine della dinastia dei Severi (193-235), inizi\u00f2 la crisi del principato, cui segu\u00ec un periodo di anarchia militare (235-284).\nQuando sal\u00ec al potere Diocleziano (284), la situazione di Roma era grave: i barbari premevano dai confini gi\u00e0 da decenni e le province erano governate da uomini corrotti. Per gestire meglio l'impero, Diocleziano lo divise in due parti (nel 286): egli divenne \"Augusto\" della parte orientale (con residenza a Nicomedia) e nomin\u00f2 Valerio Massimiano \"Augusto\" della parte occidentale, spostando la residenza imperiale a \"Mediolanum\". Egli di fatto consolidava la normalizzazione interna dell'Impero, iniziata con Aureliano. L'impero venne suddiviso ulteriormente in quattro parti (nel 293): i due \"Augusti\", infatti, dovevano nominare due \"Cesari\", a cui affidavano parte del territorio e che sarebbero diventati, successivamente, i nuovi imperatori.\nQuesti nuovi \"Cesari\" elessero come loro residenza, \"Sirmium\" per l'area greco-balcanica e \"Augusta Treverorum\" per quella nord-occidentale. Era la tetrarchia, ideata per disinnescare le lotte ereditarie. In questo sistema Roma era sempre la capitale sacra e ideale, il \"Caput mundi\", ma la sua posizione geografica, lontana dalle bellicose zone di confine, non rendeva possibile un suo uso per funzioni politiche o strategiche. Molti aspetti della vita politica, economica e sociale dell'impero vennero riformati da Diocleziano, dall'esercito al commercio, dalla religione all'organizzazione amministrativa del territorio.\nNella pratica il sistema della tetrarchia dur\u00f2 ben poco, per via degli eserciti tutt'altro che disposti a deporre il potere politico che avevano avuto fino ad allora e che aveva loro valso numerosi vantaggi e privilegi. Gi\u00e0 al primo passaggio, con la morte di Costanzo Cloro (306) le truppe stanziate in Britannia acclamarono suo figlio Costantino I, che diede il via a una guerra civile con gli altri tre pretendenti. Dopo aver battuto Massenzio e Massimino, restarono Licinio e Costantino che stipularono una pace. Ma nove anni dopo, nel 324, Costantino attacc\u00f2 e sconfisse Licinio, che venne relegato in Tessaglia dove mor\u00ec in seguito, assassinato dopo essere stato accusato di complotto. Il sistema tetrarchico non venne pi\u00f9 restaurato.\nUna svolta decisiva si ebbe con Costantino, il quale, soprattutto dopo il 324, centralizz\u00f2 nuovamente il potere e, gi\u00e0 prima con l'editto di Milano del 313, dette libert\u00e0 di culto ai cristiani, impegnandosi egli stesso per dare stabilit\u00e0 alla nuova religione. Fece costruire diverse basiliche e consegn\u00f2 il potere civile su Roma a papa Silvestro I.\nCostantino ebbe il merito di saper riconoscere le forze emergenti nella societ\u00e0 e la capacit\u00e0 di assecondarle a suo favore, creando in prospettiva le premesse per una politica vittoriosa. Colse i sintomi delle richieste di spiritualit\u00e0 che da tempo agitavano la societ\u00e0, a differenza del rigetto delle novit\u00e0 della politica dioclezianea, e rivoluzion\u00f2 la tradizionale posizione imperiale con l'editto di Milano, che stabiliva una tollerante neutralit\u00e0 religiosa dell'autorit\u00e0. In particolare (ma non esclusivamente) favor\u00ec il cristianesimo, influenzato anche da sua madre Elena, ponendosi come primo sovrano protettore e seguace del nuovo dio, la cui sacralit\u00e0 ammantava la stessa carica imperiale. In questo senso l'imperatore presenzi\u00f2 al concilio di Nicea del 325 e si intromise nelle questioni dottrinali legate alle dottrine cristologiche per mantenere l'unit\u00e0 della Chiesa. Il cristianesimo cos\u00ec perse i suoi motivi rivoluzionari e, in parte, catartici per dedicarsi sempre pi\u00f9 alla discussione ideologica, abbandonando al potere civile l'uomo sulla terra.\nCostantino inoltre si accorse della vitalit\u00e0 economica e politica dell'Oriente, ormai superiore a quella dell'Occidente, e decise di costruire una seconda capitale in una zona strategica nel punto di passaggio tra Europa e Asia Minore: Costantinopoli. Tra le questioni irrisolte ci furono quella dell'arruolamento dell'esercito, sempre pi\u00f9 composto da germani, e le differenze sociali tra citt\u00e0 e campagna.\nIl cristianesimo divenne cos\u00ec religione ufficiale dell'impero grazie a un editto emanato nel 380 da Teodosio, che fu l'ultimo imperatore di un impero unificato: alla di lui morte, infatti, i suoi figli, Arcadio e Onorio, si divisero l'impero. La capitale dell'Impero romano d'Occidente divenne Ravenna.\nRoma, che non ricopriva pi\u00f9 un ruolo centrale nell'amministrazione dell'impero, venne saccheggiata dai Visigoti comandati da Alarico (410); impreziosita nuovamente dalla costruzione di edifici sacri da parte dei papi (con la collaborazione degli imperatori), la citt\u00e0 sub\u00ec un nuovo saccheggio nel 455, da parte di Genserico, re dei Vandali. La ricostruzione di Roma venne curata dai papi Leone I (detto tradizionalmente \"defensor Urbis\" poich\u00e9 avrebbe convinto Attila, nel 452, a non attaccare Roma) e dal suo successore Ilario, ma nel 472 la citt\u00e0 fu saccheggiata per la terza volta in pochi decenni (per opera di Ricimero e Anicio Olibrio).\nLa deposizione di Romolo Augusto del 22 agosto 476 decret\u00f2 la fine dell'impero romano d'occidente e, per gli storici, l'inizio dell'era medievale.\nSociet\u00e0.\nForme di governo.\nEt\u00e0 regia.\nIl \"rex\" era nella Roma arcaica il supremo magistrato, eletto (con l'esclusione di Romolo, re in virt\u00f9 di fondatore della citt\u00e0) dai \"patres\", i capifamiglia delle gentes originarie, per reggere e governare la citt\u00e0. Non esistono riferimenti riguardanti un principio ereditario nell'elezione dei primi quattro re latini, mentre per i successivi tre re etruschi fu stabilito un principio di discendenza matrilineare. Di conseguenza gli storici antichi ritennero che i re fossero scelti tenendo conto delle loro virt\u00f9. Per gli storici antichi \u00e8 difficile definire con precisione i poteri dei re, a cui attribuiscono funzioni uguali a quelle dei successivi consoli d'et\u00e0 repubblicani. Alcuni studiosi moderni hanno ipotizzato che il potere supremo fosse del popolo e che il re fosse solo il capo esecutivo, mentre per altri il sovrano aveva il potere assoluto, mentre al Senato e al popolo non rimaneva che un ruolo secondario di controllo. Le insegne del potere del re erano dodici littori recanti fasci dotati di asce, la sedia curule, toga rossa, le scarpe rosse e il diadema bianco sul capo.\nPresupponendo che il sovrano avesse avuto i poteri che tradizionalmente sono attribuiti a questa figura, egli sarebbe stato: capo con potere esecutivo, comandante in capo dell'esercito, capo di Stato, pontefice massimo, legislatore e giudice supremo. Quando un sovrano moriva, Roma entrava in un periodo chiamato \"interregnum\". Il supremo potere dello Stato andava al Senato, che era responsabile di trovare un nuovo re e che si riuniva in assemblea, scegliendo uno dei suoi membri come interr\u00e9 per un periodo di cinque giorni col compito di nominare il nuovo sovrano di Roma. Terminato questo periodo, l'interr\u00e9 doveva scegliere un altro senatore per un altro periodo di cinque giorni col placet del Senato. Questo processo continuava fino alla nomina di un nuovo sovrano. Una volta che l'interr\u00e9 aveva trovato un candidato adatto a salire sul trono, lo sottoponeva all'esame del Senato e se questo lo approvava, l'interr\u00e9 riuniva i Comizi Curiati, presiedendoli come presidente durante l'elezione. I Comizi potevano accettare ma anche respingere il candidato, che se veniva eletto entrava subito in carica. Prima, per\u00f2, egli doveva ottenere anche il placet degli dei attraverso gli auspici e poi doveva riunire di nuovo i Comizi per ricevere da loro l\u02be\"imperium\" (solo per i re etruschi, coincidente col comando militare; i re latini avevano invece la potestas). In teoria era dunque il popolo romano a eleggere i loro capi, ma in realt\u00e0 il Senato aveva un ruolo molto importante nel controllare questo processo. Il re aveva inoltre funzioni sacrali, rappresentando Roma e il suo popolo di fronte agli dei. Come tale egli aveva il controllo sul calendario. Tali funzioni rimasero anche dopo la fine della monarchia nella figura del \"Rex Sacrorum\".\nEt\u00e0 repubblicana.\nIl comando dell'esercito e il potere giudiziario, che in et\u00e0 regia erano prerogativa del re, in epoca repubblicana, tranne che in poche occasioni, furono assegnati a due consoli, mentre per quanto riguarda l'ambito religioso, prerogative regie furono attribuite al pontifex maximus. Con la progressiva crescita di complessit\u00e0 dello Stato romano si rese necessaria l'istituzione di altre cariche (edili, censori, questori, tribuni della plebe) che andarono a costituire le magistrature.\nPer ognuna di queste cariche venivano osservati tre principi: l\"'annualit\u00e0\", ovvero l'osservanza di un mandato di un anno (faceva eccezione la carica di censore, che poteva durare fino a 18 mesi), la \"collegialit\u00e0\", ovvero l'assegnazione dello stesso incarico ad almeno due uomini alla volta, ognuno dei quali esercitava un potere di mutuo veto sulle azioni dell'altro, e la gratuit\u00e0.\nAd esempio, se l'esercito romano scendeva in campo sotto il comando dei due consoli, questi alternavano i giorni di comando. Mentre i consoli erano sempre due, gran parte degli altri incarichi erano retti da pi\u00f9 di due uomini - nella tarda Repubblica c'erano 8 pretori all'anno e 20 questori.\nTra i magistrati un'importante distinzione era quella tra magistrati dotati di imperium (\"cum imperio\"; ne facevano parte solo consoli, pretori e dittatori) e quelli che ne erano sprovvisti (\"sine imperio\", tutti gli altri); ai primi erano affiancate delle speciali guardie, i littori. Nel tempo, per amministrare i nuovi territori di conquista senza dover moltiplicare il numero dei magistrati in carica, fu istituita la figura del \"promagistrato\" (proconsole, propretore), dotato della stessa autorit\u00e0 del magistrato di riferimento ma formalmente non tale.\nIl secondo pilastro della Repubblica romana erano le assemblee popolari, che avevano diverse funzioni, tra cui quella di eleggere i magistrati e di votare le leggi. La loro composizione sociale differiva da assemblea ad assemblea; tra queste l'organo pi\u00f9 importante erano comunque i comizi centuriati, in cui il peso nelle votazioni era proporzionale al censo, secondo un meccanismo (quello della divisione delle fasce censitarie in centurie) che rendeva preponderante il peso delle famiglie patrizie.\nCiononostante il peso della plebe veniva comunque a essere accentuato rispetto al periodo monarchico, in cui esisteva un solo organo assembleale (i \"comizi curiati\") costituito da soli patrizi. L'accesso della plebe all'esercito sancito dalla riforma centuriata, varata all'inizio del periodo repubblicano, spinse il ceto popolare a pretendere maggiori riconoscimenti, che nell'arco di due secoli (vedi pi\u00f9 avanti) vide tra l'altro la costituzione della magistratura di tribuno della plebe, eletto dal concilio della plebe.\nIl terzo fondamento politico della repubblica era il Senato, gi\u00e0 presente nell'et\u00e0 della monarchia.\nCostituito da 300 membri, capi delle famiglie patrizie (\"Patres\") ed ex consoli (\"Consulares\"), aveva la funzione di fornire pareri e indicazioni ai magistrati, indicazioni che poi divennero \"de facto\" vincolanti. Approvava inoltre le decisioni prese dalle assemblee popolari.\nEsisteva poi la carica di dittatore, che costituiva un'eccezione all'annualit\u00e0 e alla collegialit\u00e0. In periodi di emergenza (sempre militari) un singolo dittatore veniva eletto con un mandato di 6 mesi in cui aveva da solo la guida dello Stato. Eleggeva un suo collaboratore (che comunque gli rimaneva subordinato) detto maestro della cavalleria (\"Magister equitum\"). Caduto in disuso dopo il periodo delle grandi conquiste, il ricorso a questo incarico torner\u00e0 a essere praticato nella fase della crisi della repubblica.\nBisogna aggiungere che cultura romana fu influenzata nel corso del V secolo a.C. dai frequenti contatti col mondo greco siciliano e con Siracusa in particolare, l'entrata in vigore del trattato tra Roma e Cartagine (attorno al 500 a.C.) sulla possibilit\u00e0 di inviare navi mercantili nel sud Italia favor\u00ec i commerci e l'acquisizione diverse parole relative ai pesi e alle misure, alla monetazione greca, alle contrattazioni private a carattere giuridico e persino ai giochi.\nEt\u00e0 imperiale.\nCon il termine di \"Principato\" si intende nell'ambito della storia romana la prima forma di governo dell'impero. Il principato instaurato nel 27 a.C. da Augusto segn\u00f2 il passaggio dalla forma repubblicana a quella autocratica dell'Impero: senza abolire formalmente le istituzioni repubblicane, il \"principe\" assumeva la guida dello stato e ne costituiva il perno politico. Gradatamente rafforzatasi la forma assolutistica con i successivi imperatori della dinastia Giulio-Claudia e dei loro successori, il principato entr\u00f2 in crisi con la fine della dinastia dei Severi nel 235 d.C.. La successiva anarchia militare durante la crisi del III secolo condusse alla forma imperiale pi\u00f9 dispotica del Dominato.\nAugusto, divenuto padrone indiscusso dello Stato romano, assunse progressivamente una serie di poteri che caratterizzarono poi costantemente la figura dell'imperatore:\nA questi poteri l'imperatore poteva poi di volta in volta aggiungere le tradizionali potest\u00e0 repubblicane facendosi regolarmente eleggere a seconda delle necessit\u00e0 nelle varie magistrature. La creazione del regime imperiale non cancellava infatti il precedente ordine repubblicano, ma vi si innestava anzi, sovrapponendovisi. La volont\u00e0 di non contrapposizione con il precedente ordine veniva chiarita in particolare dalla concezione voluta da Augusto di un imperatore \"primus inter pares\", cio\u00e8 primo tra uguali.\nIl \"Dominato (storia romana)\" fu una nuova forma di governo dell'Impero successiva al Principato. Tale forma di governo era caratterizzata dal dispotismo: l'imperatore, non pi\u00f9 contrastato dai residui delle antiche istituzioni della Repubblica romana, poteva disporre dell'Impero come se fosse una propriet\u00e0 privata, ovvero da padrone e signore, cio\u00e8 \"dominus\", da cui la definizione di \"dominatus\". La transizione dalle due forme di governo, avviata gi\u00e0 a partire con Settimio Severo (poich\u00e9 \u00e8 con Severo che compare la dicitura \"dominus\" in chiave ufficiale e propagandistica), e poi \"amplificata\" dal 235 con l'ascesa di Massimino il Trace e perdurata per tutto il periodo dell'anarchia militare, pu\u00f2 dirsi completata nel 285 d.C. con l'inizio del regno di Diocleziano, e l'inizio della Tetrarchia. Il \"dominato\" fu l'ultima forma assunta dal potere imperiale sino alla fine dell'Impero d'Occidente.\nLa tetrarchia fu una forma di governo voluto da Diocleziano, imperatore romano dal 284 al 305. Ottenuto il potere, il nuovo imperatore nomin\u00f2 nel novembre del 285 come suo vice in qualit\u00e0 di \"cesare\", un valente ufficiale di nome Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto il 1\u00ba aprile del 286, formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori. Diocleziano, che si considerava sotto la protezione di Giove (\"Iovio\"), mentre Massimiano era sotto la protezione \"semplicemente\" di Ercole (\"Erculio\", figlio di Giove), manteneva per\u00f2 la supremazia. Tale sistema, concepito da un soldato come Diocleziano, non poteva che essere estremamente gerarchizzato.\nData la crescente difficolt\u00e0 a contenere le numerose rivolte all'interno dell'impero, nel 293 si procedette a un'ulteriore divisione funzionale e territoriale, al fine di facilitare le operazioni militari: Diocleziano nomin\u00f2 come suo Cesare per l'oriente Galerio e Massimiano fece lo stesso con Costanzo Cloro per l'occidente. Il sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Per facilitare l'amministrazione e il controllo fu potenziata la burocrazia centrale e si moltiplicarono le suddivisioni amministrative, abolendo peraltro le regioni augustee e la divisione in \"imperiali\" e \"senatoriali\". Ciascuna delle quattro parti dell'impero, governata da uno dei tetrarchi, faceva capo a una distinta prefettura del pretorio: Gallie, Italia, Illirico, Oriente. Da queste dipendevano poi le Diocesi, in tutto dodici, rette dai \"Vicarii\", nelle quali erano raccolte le 101 provincie, con a capo funzionari imperiali con il rango di \"correctores\" o \"praesides\". In pratica il nuovo ordine imperiale disarticolava le vecchie strutture repubblicane accentrando ogni funzione attorno alla figura del sovrano.\nIn tale sistema l'imperatore assunse con ancor maggiore decisione connotati monarchici, riducendo le residue istituzioni repubblicane a semplici funzioni onorifiche. Il governo venne quindi progressivamente affidato a funzionari imperiali, scelti tra le file della classe dei cavalieri e tra i liberti. Tuttavia la stessa figura imperiale venne moltiplicandosi, con due imperatori titolari, gli Augusti, uno per la \"pars Occidentalis\" e uno per la \"pars Orientalis\", spesso affiancati da colleghi di rango inferiore aventi il titolo di Cesare.\nIl governo assolutistico di Diocleziano, tra le varie cose, non poteva tollerare in particolare atti di lesa maest\u00e0 come il rifiuto dei sacrifici dovuti all'Imperatore, per cui il suo regno fu caratterizzato dalla grande persecuzione, l'ultima e la pi\u00f9 violenta, contro i seguaci del culto cristiano. Terminata nel 305 la prima tetrarchia con l'abdicazione di Diocleziano e del collega Massimiano, la seconda entr\u00f2 presto in crisi nel 306 con la morte di Costanzo Cloro, portando a una serie di scontri in Occidente, dai quali emersero vittoriosi Costantino e Licinio, che, facendo leva sul successo della nuova religione cristiana, la legalizzarono nel 313 con l'editto di Milano. Nel 316, poi, Costantino si rese unico imperatore, iniziando la costruzione di una nuova capitale orientale per l'Impero, \"Nova Roma\".\nSotto la nuova dinastia costantiniana il Cristianesimo e la nuova capitale orientale prosperarono a scapito di Roma e dell'antica religione, fino all'avvento di Giuliano, il quale tent\u00f2 di ristabilire l'uguaglianza tra i culti. Dopo la morte di Giuliano, per\u00f2, la successiva dinastia valentiniana torn\u00f2 a favorire il Cristianesimo sino a quando, nel 380, gli imperatori Graziano, Valentiniano II e Teodosio non promulgarono l'editto di Tessalonica, con cui venne reso unica religione lecita. Nel 392 Teodosio, principale ispiratore dell'editto, rimase poi unico imperatore, ultimo a regnare sull'Oriente e l'Occidente.\nCon la sua morte nel 395, infatti, tale suddivisione divenne definitiva e permanente, con la nascita di due separate linee imperiali: quella degli Imperatori romani d'Occidente, poi interrottasi nel 476, e quella degli Imperatori romani d'Oriente, interrottasi nel 1453.\nClassi sociali di cittadini romani.\nEssere cittadino romano comportava una notevolissima serie di privilegi, variabili nel corso della storia, a creare diverse \"gradazioni\" di cittadinanza. Nella sua versione definitiva e pi\u00f9 piena, comunque, la cittadinanza romana consentiva l'accesso alle cariche pubbliche e alle varie magistrature (nonch\u00e9 la possibilit\u00e0 di votarle nel giorno della loro elezione), la possibilit\u00e0 di partecipare alle assemblee politiche della citt\u00e0 di Roma, svariati vantaggi sul piano fiscale e, importante, la possibilit\u00e0 di essere soggetto di diritto privato, ossia di poter presentarsi in giudizio attraverso i meccanismi dello \"ius civile\", il diritto romano per eccellenza.\nAlla base della societ\u00e0 romana c'erano le \"gens\" ovvero gruppi di persone (clan), che condividevano lo stesso \"nomen\" gentilizio, erano per lo pi\u00f9 composte da pi\u00f9 \"familiae\", a capo delle quali vi era un \"Pater familias\". Le \"gens\" formavano a loro volta le trib\u00f9 urbane e rustiche.\nI cittadini romani (uomini liberi) si dividevano, inoltre, in patrizi e Plebei. A loro volta i patrizi pi\u00f9 facoltosi, avevano alle loro dipendenza una serie di \"Clientes\", vale a dire cittadini che, per la loro posizione svantaggiata all'interno della societ\u00e0 romana, si trovavano costretti a ricorrere alla protezione di un \"\"patronus\" o di un'intera \"gens\"\" in cambio di svariati favori, talvolta al limite della sudditanza (\"applicatio\") fisica o psicologica. Il penultimo gradino della societ\u00e0 romana era formato dai liberti (ex-schiavi), e pi\u00f9 sotto ancora vi erano gli schiavi.\nEpoca regia.\nFu Romolo per primo a dividere la popolazione della Roma quadrata nelle tre trib\u00f9 sopracitate dei \"Ramnes\", \"Tities\" e \"Luceres\". Fu in seguito il re Servio Tullio nel VI secolo a.C. avrebbe diviso la popolazione in cinque classi, secondo il censo, e in centurie. Con tale riforma furono istituite quattro \"trib\u00f9 urbane\", stabilite quindi su base territoriale e in cui si poteva entrare solo avendo possedimenti terrieri nella zona, quindi ci\u00f2 escludeva a priori la plebe.\nE cos\u00ec le trib\u00f9 originarie della Roma antica, erano raggruppamenti sociali in cui erano inquadrati i cittadini romani. Istituite in et\u00e0 arcaica, erano originariamente in numero di tre. Esse erano costituite da dieci curie (dal latino \"coviria\", riunione di uomini; cfr. comizi curiati) ed erano indicate coi nomi di \"Ramnes\", \"Luceres\" e \"Tities\". Ogni trib\u00f9 aveva come capo un \"tribunus\", ed era formata da 10 \"fratrie\" o curie. Le tre trib\u00f9 insieme formavano un complesso di un centinaio di gentes originarie.\nIn una societ\u00e0 fortemente militarizzata come quella romana, Servio Tullio a mise in atto una prima riforma timocratica dei cittadini romani atti a prestare il servizio militare (obbligati ad armarsi a proprie spese e perci\u00f2 chiamati \"adsidui\"), suddividendoli in cinque classi (sei se si considerano anche quella dei \"proletarii\") sulla base del censo, a loro volta ordinati in ulteriori quattro categorie: i \"seniores\" (maggiori di 46 anni: \"anziani\") e gli \"iuniores\" (tra 17 e 46 anni: \"giovani\"), ovvero coloro che rientravano nelle liste degli abili a combattere; i \"pueri\" (di et\u00e0 inferiore ai 17 anni: i \"fanciulli\") e gli \"infantes\" (di et\u00e0 inferiore agli 8 anni: i \"bambini\") non ancora in et\u00e0 per prestare il servizio militare.\nIn questo nuovo sistema la prima classe, la pi\u00f9 facoltosa, poteva permettersi l'equipaggiamento completo da legionario, mentre quelle inferiori avevano armamenti via via pi\u00f9 leggeri, e dove le prime tre costituivano la fanteria pesante e le ultime due quella leggera:\nChi era sotto la soglia degli assi era organizzato in una sola centuria, dispensata dall'assolvere agli obblighi militari (i cui membri erano chiamati \"proletarii\" o \"capite censi\"), tranne nel caso in cui non vi fossero particolari pericoli per la citt\u00e0 di Roma. In quest'ultimo caso erano anch'essi armati a spese dello Stato, servendo in formazioni speciali estranee all'ordinamento legionario.\nDopo aver cos\u00ec organizzato la fanteria, Servio Tullio pass\u00f2 alla cavalleria, che reclut\u00f2 in 12 centurie di \"equites\" dal fiore dell'aristocrazia cittadina, a cui ne aggiunse altre 6 centurie, che potrebbero coincidere con quelle formate da Tarquinio Prisco e riconducibili ai \"sex suffragia\": in totale 18 centurie. Per l'acquisto dei cavalli l'erario stabil\u00ec uno stanziamento annuo di assi a centuria, mentre sanc\u00ec che fossero le donne non sposate a pagarne il mantenimento degli stessi con assi annui a centuria. Tale costo fu pi\u00f9 tardi trasferito alle classi pi\u00f9 ricche.\nAll'interno di una singola \"tribus\" vi erano delle \"gentes originarie\", ovvero una sorta di arcaici clan familiari romani che sarebbero esistiti al momento della nascita di Roma. Secondo lo storico Tito Livio, al tempo della fondazione di Roma sarebbe avvenuta la federazione di un gruppo di clan preesistenti sotto l'azione unificatrice di Romolo, a cui si aggiunsero (per le vicende conseguenti al ratto delle sabine) molte famiglie venute al seguito di Tito Tazio, realizzando la fusione del popolo romano con quello dei Sabini. Secondo Tito Livio le \"gentes originarie\" sarebbero state un centinaio, distribuite nelle tre antiche Trib\u00f9 dei \"Ramnes\", dei \"Tities\", e dei \"Luceres\". Secondo questa interpretazione Roma sarebbe sorta dall'integrazione di ben tre popoli: Latini, Sabini ed Etruschi.\nEt\u00e0 repubblicana.\nPi\u00f9 tardi (probabilmente in et\u00e0 repubblicana) alle \"trib\u00f9 urbane\" furono aggiunte anche quelle \"rustiche\". \u00c8, inoltre, verosimile che proprio la trib\u00f9 sia stata culla della consapevolezza politica della plebe, i cui magistrati, detti \"tribuni\", avevano come significato proprio \"uomini della trib\u00f9\". Non \u00e8 un caso che proprio dal termine \"tribus\" derivino il nome sia i tribuni della plebe, sia i tribuni militari.\nUna nuova organizzazione tribale, al di l\u00e0 di quella istituita prima da Romolo (le tre trib\u00f9) e ridisegnata da Servio Tullio (con le quattro trib\u00f9 urbane) risulta documentata solo a partire dal 495 a.C.. A questa data apparterrebbero ventuno trib\u00f9, le 4 urbane serviane (Collina, Esquilina, Palatina e Suburana) e 17 rustiche (Camilla, ecc.). I nomi delle antiche \"trib\u00f9 rustiche\" corrispondevano a quelli delle antiche \"gentes originarie\" esistenti o anche estinte, sulla base di distretti territoriali che in origine avevano rappresentato localit\u00e0 dove si trovavano le maggiori tenute delle casate gentilizie romane.\nNel IV secolo a.C. si stabil\u00ec che indipendentemente dalla loro collocazione territoriale, tutte le nuove conquiste fossero attribuite/iscritte a una trib\u00f9 esistente. Ci\u00f2 accadde ad esempio per Tuscolo assegnata alla trib\u00f9 \"Papiria\" o a Aricia assegnata a quella \"Orazia\".\nNel 241 a.C. le trib\u00f9 rustiche furono aumentate fino a 31 (per un totale di 35, comprese quelle urbane), a causa dell'aumentare della popolazione, dell'estensione della cittadinanza e della fondazione di nuove colonie, e rimasero tali fino all'et\u00e0 imperiale.\nDopo la guerra sociale dell'88 a.C. l'iscrizione alle trib\u00f9 fu estesa a tutti gli italici. Ma la partecipazione di tutti gli italici alle trib\u00f9 dette vita a una frammentazione e dispersione che rese complicato il lavoro dei \"centuriones\", fu cos\u00ec che nel I secolo a.C. le loro funzioni furono trasferite al nuovo istituto del \"municipium\", anche se la trib\u00f9 non fu abolita, continuando ad avere un ruolo nelle elezioni ad esempio dei \"concilia plebis tributa\" e dei \"comitia tributa\".\nLa condizione delle donne.\nA Roma la donna era considerata quasi pari all'uomo: entrambi i genitori avevano pari obblighi nei confronti dei figli e la donna poteva accompagnare il marito a una festa, a patto che mangiasse seduta e non sdraiata come era norma per gli uomini.\nIn et\u00e0 arcaica era sottomessa al padre e al marito, mentre verso la fine della Repubblica e in et\u00e0 imperiale le donne di condizione elevata potevano svolgere una vita indipendente, ottenere il divorzio e risposarsi, mentre quelle delle classi basse erano rimaste sotto la soggezione maschile, con eccezioni delle prostitute, che pur essendo al gradino pi\u00f9 basso (con l'eccezione delle donne schiave), avevano una discreta libert\u00e0. Una certa indipendenza avevano le donne sacerdotesse dei vari templi.\nNon mancarono tuttavia le limitazioni poste dal diritto romano alla capacit\u00e0 giuridica delle donne: esse non avevano lo ius suffragii e lo ius honorum, ci\u00f2 che impediva loro di accedere alle magistrature pubbliche. Anche per esercitare i diritti civili (sposarsi, ereditare, fare testamento) aveva bisogno del consenso di un tutore, di un uomo che esercitasse su di lei la tutela. I giuristi latini spiegavano le limitazioni alla capacit\u00e0 giuridica attribuendo alla donna romana qualit\u00e0 negative come l\"'ignorantia iuris\" (ignoranza della legge), \"imbecillitas mentis\" (inferiorit\u00e0 naturale), \"infirmitas sexus\" (debolezza sessuale), \"levitatem animi\" (leggerezza d'animo). Basti pensare che le donne romane non avevano diritto al nome proprio. Alla nascita infatti al maschio venivano assegnati tre nomi: il \"praenomen\" (p.es. Marco; in tutto erano circa una ventina), il \"nomen\" (p.es. Tullio) e il \"cognomen\" (p.es. Cicerone); e uno solo alla femmina, quello della gens a cui apparteneva, usato al femminile. La donna veniva considerata non come individuo, ma come parte di un nucleo familiare. Tra la fine del I a.C. e i primi anni dell\u2019impero nel diritto romano fu introdotto l'istituto del matrimonio \"sine manu, che\" determinava una maggiore indipendenza della donna, che, pur continuando a rimanere sotto la potest\u00e0 del padre, non ricadeva sotto quella del marito o degli uomini della famiglia acquisita. Nel campo del diritto privato era inoltre negata alle donne la patria potestas, prerogativa esclusiva del \"pater\", e conseguentemente la capacit\u00e0 di adottare.\nIl principio \u00e8 espresso per il diritto classico dal giurista romano Gaio nelle sue Istituzioni: \"Feminae vero nullo modo adoptare possunt, quia ne quidem naturales liberos in potestate habent\" (\"Le donne non possono affatto adottare, perch\u00e9 non hanno potest\u00e0 neanche sui figli naturali\"). Sempre da Gaio si apprende che alle donne, con l'eccezione delle Vestali, non era consentito in epoca arcaica di poter fare testamento. Tale ultima limitazione venne per\u00f2 abrogata gi\u00e0 in epoca repubblicana. Eva Cantarella (\"Passato prossimo. Donne romane da Tacita a Sulpicia,\" pp.\u00a0133\u2013146) afferma che, a differenza delle donne greche, la cui emancipazione rimase essenzialmente immutata fino all'ellenismo, la condizione delle donne romane sub\u00ec nel corso dei secoli cambiamenti assai profondi. Infatti, partendo da una totale mancanza di autonomia, all'et\u00e0 di Augusto raggiunsero un buon grado di emancipazione.\nConflitti sociali e secessioni.\nLe relazioni tra patrizi e plebei arrivarono talvolta a punti di grande tensione nell'et\u00e0 dell'alta e media repubblica, tali da portare i plebei ad abbandonare la citt\u00e0, portandosi dietro famiglia e beni mobili, e accampandosi sulle colline fuori dalle mura. Queste secessioni ebbero luogo nel 494 a.C. (secessio plebis), nel 450 a.C., e attorno al 287 a.C. Il loro rifiuto di continuare a cooperare con i patrizi port\u00f2 a cambiamenti sociali in ogni occasione. Nel 494 a.C., a soli quindici anni dalla fondazione della Repubblica, i plebei per la prima volta poterono eleggere due rappresentanti, ai quali diedero il titolo di tribuno. La \"plebe\" giur\u00f2 di tenere i suoi capi 'sacrosanti', cio\u00e8 inviolati, durante il mandato del loro incarico, e di uccidere chiunque avesse fatto loro del male. La seconda secessione condusse a un'ulteriore definizione legale dei loro diritti e doveri (la redazione delle Dodici Tavole della legge) e port\u00f2 il numero di tribuni a 10. Soltanto a met\u00e0 del IV secolo a.C. le magistrature furono aperte ai plebei. La terza secessione port\u00f2 alle \"Lex Hortensia\", che diede al voto del \"Concilium Plebis\" (Concilio dei plebei) la forza della legge - chiamato oggi \"plebiscito\".\nIl conflitto di classe interno, paradossalmente, favor\u00ec l'espansione esterna: la conquista di nuovi territori permetteva di distribuire nuove terre tra la plebe e di \"incanalare\" verso l'esterno le tensioni, stimolando la coesione sociale (non diversamente da quanto accadeva alle nazioni europee di inizio Novecento alle soglie della prima guerra mondiale). Questo contesto, unitamente alla spinta demografica, favor\u00ec la ripresa della Repubblica che avvi\u00f2 un processo di espansione e colonizzazione che l'avrebbe trasformata, in due secoli, nella prima potenza della penisola.\nCondizione di cittadino latino, \"Socii\" e regni \"clienti\".\nLatini.\nLa condizione di cittadino \"latino\" stava a met\u00e0 tra quella di \"civis romanus\" e quella di straniero. La parola \"latini\" inizialmente indicava semplicemente le popolazioni abitanti del \"Latium vetus\" (\"Latini prisci\"), popolazioni che erano vicine a Roma politicamente ed etnicamente. Una volta inglobate nell'entit\u00e0 romana, si ritrovarono presto in una situazione privilegiata rispetto alle altre popolazioni sottomesse: in particolare i latini potevano:\nAlle citt\u00e0 i cui abitanti godevano del \"ius Latii\" era riconosciuta l'indipendenza per quanto riguardava la politica interna, quindi eleggevano i loro magistrati e si autogovernavano; per\u00f2 erano vincolate alla politica estera romana ed erano tenute a fornire un contingente di soldati che combattevano a fianco delle legioni, ma in reparti diversi.\nCol passare del tempo, e con l'espansione del dominio romano ben oltre i confini del Lazio, il \"diritto latino\" venne riconosciuto e applicato anche a citt\u00e0 non laziali, e che non avevano abitanti di origine latina: il \"ius Latii\" pass\u00f2 allora a indicare una condizione giuridica e perse qualunque connotazione etnico-geografica; coloro che ne godevano (e che erano oramai divenuti troppo numerosi) persero per\u00f2 il diritto di votare a Roma.\nAltri privilegi erano legati alle sopraddette facilitazioni nell'ottenimento per merito della cittadinanza romana. Inoltre i latini che per qualsiasi motivo si trovassero a Roma nel giorno in cui si fossero riuniti i comizi potevano esercitare il diritto di voto (\"ius suffragii\").\nNel tempo lo \"status\" di latino stava genericamente a individuare una condizione di cittadinanza privilegiata, ma non quanto quella romana (ancora era inibito l'accesso alle cariche pubbliche): erano quindi latini anche gli abitanti delle colonie create da Roma (\"latini coloniarii\") e gli schiavi liberati in particolari circostanze.\nDopo la guerra latina e il conseguente assorbimento del \"Latium vetus\" nello Stato romano (338 a.C.) si vennero a configurare colonie di diritto romano accanto a quelle di diritto latino. Queste ultime erano assimilabili alle citt\u00e0 federate con la perdita della cittadinanza originaria per tutti i colonizzatori (romani o latini che fossero), ma con diritto di commerciare liberamente e contrarre matrimonio con cittadini romani.\n\"Socii\" italici.\nOltre 200 anni pi\u00f9 tardi fu la volta dei popoli italici, i quali gi\u00e0 dal tempo dei Gracchi, avanzarono le loro proposte d'estensione dei diritti di cittadinanza romana anche a tutti loro, fino ad allora solo \"Socii\". L'insuccesso di questa proposta port\u00f2 nel 91 a.C. alla cosiddetta guerra sociale, che una volta terminata (88 a.C.), port\u00f2 i popoli italici, a sud degli Appennini, la tanto desiderata condizione di cittadini romani.\nRegni/popoli \"clienti\".\nPer regno o popolo \"cliente\" si intendeva un regno o un antico popolo, che si trovasse nella condizione di \"apparire\" ancora indipendente, ma nella \"sfera di influenza\" e quindi di dipendenza del vicino Impero egemonico. Si trattava di una forma di moderno protettorato, dove il regno o il territorio in questione, era controllato (protetto) da uno pi\u00f9 forte (protettore).\nI Romani intuirono che il compito di governare e di civilizzare un gran numero di genti contemporaneamente era pressoch\u00e9 impossibile, e che sarebbe risultato pi\u00f9 semplice un piano di annessione graduale, lasciando l'organizzazione provvisoria affidata a principi nati e cresciuti nel paese d'origine. Nacque quindi la figura dei re clienti, la cui funzione era quella di promuovere lo sviluppo politico ed economico dei loro regni, favorendone la civilizzazione e l'economia. Cos\u00ec, quando i regni raggiungevano un livello di sviluppo accettabile, essi potevano essere incorporati come nuove province o parti di esse. Le condizioni di stato vassallo-cliente erano, dunque, di natura transitoria.\nUn \"re cliente\", riconosciuto dal Senato romano come \"amicus populi Romani\", di solito non era altro che uno strumento del controllo nelle mani della Repubblica, prima e dell'Impero romano, poi. Ci\u00f2 non riguardava solo la politica estera e difensiva, dove al re cliente era affidato il compito di assumersi l'onere di garantire lungo i propri confini la sicurezza contro infiltrazioni e pericoli \"a bassa intensit\u00e0\", ma anche le questioni interne dinastiche, nell'ambito del sistema di sicurezza imperiale.\nMa i Regni o i popoli \"clienti\", poco potevano fare contro i pericoli \"ad alta intensit\u00e0\" (come sostiene Edward Luttwak), come le invasioni su scala provinciale. Potevano dare il loro contributo, rallentando l'avanzata nemica con le proprie e limitate forze, almeno fino al sopraggiungere dell'alleato romano: in altre parole potevano garantire una certa \"profondit\u00e0 geografica\", ma nulla di pi\u00f9.\nSchiavit\u00f9 e guerre servili.\nIn ognuna delle fasi storiche di Roma si pu\u00f2 riscontrare il fenomeno della schiavit\u00f9. L'entit\u00e0 numerica e l'importanza economica e sociale della schiavit\u00f9 nell'antica Roma aument\u00f2 con l'espansione del dominio di Roma e la sconfitta di popolazioni che venivano sottomesse e molto spesso rese schiave. Soltanto a partire dal Tardo Impero con la conclusione delle guerre di conquista, l'ascesa al potere di imperatori non italici, la diffusione del Cristianesimo e la concessione della cittadinanza romana a molti popoli barbari (in seguito al loro arruolamento nelle legioni romane oppure al pagamento di tributi), il fenomeno della schiavit\u00f9 cominci\u00f2 a declinare e poi estinguersi progressivamente.\nIn lingua latina schiavo si diceva \"servus\" oppure \"ancillus\". Il titolare del diritto di propriet\u00e0 sullo schiavo era detto \"dominus\". Si ha notizia anche di schiavi posseduti da altri schiavi: in questo caso, formalmente, il primo schiavo (detto \"ordinarius\") non era propriet\u00e0 dell'altro (detto \"vicarius\"), ma faceva parte del suo \"peculium\", l'insieme di beni che il \"dominus\" gli concedeva di tenere per s\u00e9.\nTarda Repubblica e Alto Impero.\nNell'epoca del grande espansionismo romano (II-I secolo a.C.) agli schiavi non era garantito nessun basilare diritto, tanto che un padrone poteva uccidere uno schiavo nel pieno rispetto della legge (\"ius vitae ac necis\"). Nel I secolo a.C. vennero, per\u00f2, istituite le prime leggi a favore degli schiavi: la legge Cornelia, dell'82 a.C. proib\u00ec che il padrone potesse uccidere lo schiavo senza giustificato motivo e la legge Petronia, del 32, rimosse l'obbligo dello schiavo di combattere nel Circo se richiestogli dal proprietario. Comunque l'uccisione degli schiavi era un evento molto raro, dato che gli schiavi erano un bene molto costoso e capace di generare rendite. Tuttavia, in caso di grandi rivolte, come le guerre servili che funestarono l'et\u00e0 repubblicana, i Romani non esitavano a punire gli schiavi ribelli con crocifissioni di massa lungo le vie consolari, come monito per gli altri schiavi.\nLa situazione degli schiavi miglior\u00f2 soprattutto in et\u00e0 imperiale. Claudio stabil\u00ec che se un padrone non dava cure a uno schiavo malato e questi veniva ricoverato da altri presso il tempio di Esculapio, in caso di guarigione diventava libero, se invece lo schiavo moriva il padrone poteva essere incriminato. Il filosofo ispano-romano Lucio Anneo Seneca (non cristiano, di epoca neroniana, contrario anche ai giochi gladiatorii), esortava a non maltrattare e a non uccidere gli schiavi, anche se questo comportamento non comportava un'infrazione diretta della legge romana. Domiziano viet\u00f2 la castrazione; Adriano la vendita delle schiave ai postriboli, inoltre pun\u00ec i maltrattamenti inflitti dalle matrone alle loro schiave; Marco Aurelio garant\u00ec il diritto di asilo per i fuggitivi nei templi e presso le statue dell'imperatore.\nTardo Impero.\nLa quantit\u00e0 di schiavi venduti cominci\u00f2 a declinare progressivamente nel Tardo Impero soprattutto per la conclusione delle grandi guerre di conquista che avevano caratterizzato l'et\u00e0 repubblicana e i primi due secoli dell'Impero. Inoltre le persone cominciarono a servirsi di ogni risorsa legale o sociale per non essere fatte schiave.\nCon l'avvento del Cristianesimo, compreso il periodo paleocristiano, anche se si pu\u00f2 pensare il contrario, non si registr\u00f2 mai una chiara condanna della schiavit\u00f9 da parte dei Padri della Chiesa (anche se in effetti nel 217 d.C. divenne pontefice il liberto Callisto). Tuttavia, nonostante non sia mai stato proclamato un editto imperiale Abolizione della schiavit\u00f9, grazie alla decadenza dell'antica religione romana, alla protezione giuridica dello schiavo da parte della Chiesa e al movimento di emancipazione iniziato dagli imperatori pagani, le condizioni degli schiavi cominciarono a migliorare e la schiavit\u00f9 si estinse progressivamente.\nGuerre civili.\nNumerose furono poi le guerre civili romane, conflitti che insanguinarono dall'ultimo periodo della Repubblica fino al tardo periodo imperiale:\nDalla colonizzazione in Italia alla romanizzazione provinciale.\nCome aveva potuto una piccola potenza regionale ancora all'inizio del IV secolo a.C. diventare \"caput mundi\" nel giro di 500 anni? La spiegazione non sta solo nell'efficienza militare delle legioni o nella determinazione politica del Senato e del popolo romano. Fu soprattutto il consenso suscitato fra le genti non romane (italiche prima e provinciali poi) a rendere stabile il dominio di Roma per secoli e secoli. I \"socii\" italici si convinsero ad aderire alla causa romana dapprima dalla spartizione del successo in guerra, poi (dopo la guerra sociale) dalla partecipazione effettiva alla vita politica dell'Urbe. Per quanto riguarda, invece, il consenso nelle province (che a differenza dell'Italia erano sottoposte a \"tributum\"), \u00e8 interessante la definizione di Santo Mazzarino: \u00abL'impero romano era un'unit\u00e0 supernazionale, di cultura romano-ellenistica, il cui ideale era la \"pax\" affidata a un esercito permanente\u00bb.\nRoma non poteva pensare a un'occupazione permanente di tutti i territori conquistati: troppo grande era l'impero e troppo numeroso il personale necessario per un tale disegno. Fu perci\u00f2 necessario, gi\u00e0 in epoca repubblicana, fare ricorso all'elemento locale e in particolare alle classi elevate delle citt\u00e0: in cambio di una leale collaborazione (fiscale, innanzitutto), Roma rafforz\u00f2 ovunque il potere delle aristocrazie urbane, affidando ai pi\u00f9 ricchi il governo delle citt\u00e0 e del territorio.\nColonie romane.\nUna colonia romana era una comunit\u00e0 autonoma, situata in un territorio conquistato da Roma in cui si erano stanziati dei cittadini romani, legata da vincoli di eterna alleanza con la madrepatria. La pi\u00f9 antica fu \"Antium\" (oggi Nettuno e Anzio), fondata nel 338 a.C. Inizialmente servivano da avamposto per controllare un territorio che sarebbe stato ulteriormente colonizzato: in questo senso, il ruolo di Aquileia nell'espansione romana verso il nord est fu importantissimo. Verso la fine della Repubblica romana, le colonie servirono soprattutto da territorio abitabile dai proletari o dai veterani dell'esercito romano: in questo modo si riduceva la pressione demografica dell'Urbe.\nEsistevano due diversi tipi di colonie: quelle formate da cittadini romani e quelle di diritto latino. Nel primo caso gli abitanti avevano la cittadinanza romana, e quindi il riconoscimento di tutti i diritti, e un'amministrazione cittadina direttamente sotto il controllo di Roma. Nel secondo caso venivano istituite nuove entit\u00e0 statali, con magistrati locali, autonomia amministrativa e, in alcuni casi, con l'emissione di monete, ma comunque con l'obbligo di fornire, in caso di guerra, l'aiuto richiesto da Roma secondo la \"formula togatorum\". Gli abitanti delle colonie latine non erano \"Cives Romani Optimo Jure\", ma possedevano lo \"ius connubii\" e lo \"ius commercii\" secondo i diritti del \"Nomen Latinum\". Le colonie venivano fondate secondo il diritto latino sia come forma di controllo della diffusione della cittadinanza romana (in quanto considerata superiore a tutte le altre), sia per motivi pragmatici: non essendo direttamente governate da Roma come le colonie di diritto romano ma avendo magistrati propri potevano meglio e pi\u00f9 velocemente prendere decisioni per difendersi da pericoli imminenti.\nRomanizzazione.\nIl processo di \"romanizzazione\", cio\u00e8 l'assimilazione culturale e politica dei dominati entro il sistema romano, fu rapido ed esteso, comunque, soprattutto nei primi secoli dell'Impero. Il sistema economico e burocratico imperiale forniva, infatti, grandi opportunit\u00e0 di carriera non solo alle \u00e9lite aristocratiche, ma anche e soprattutto ai cittadini di rango equestre. Tale processo ebbe pieno successo come profondit\u00e0 e durata in Occidente (le province pi\u00f9 romanizzate furono la Gallia Narbonense, la Spagna e l'Africa), dove si affermarono la lingua e la cultura latina, fu invece minore in Oriente, dove la lingua greca e la cultura ellenistica rappresentarono un ostacolo insormontabile alla penetrazione della romanit\u00e0.\nLo strumento principale di diffusione attraverso il quale Roma esercit\u00f2 quell'opera di integrazione e di assimilazione delle province che assicur\u00f2 per alcuni secoli stabilit\u00e0 e compattezza all'Impero furono le citt\u00e0. Era nelle popolose citt\u00e0 dell'impero che risiedevano i ceti privilegiati, largamente integrati al sistema di potere imperiale. Erano le citt\u00e0 il luogo dove veniva distribuita e consumata la ricchezza prodotta dalle campagne. Erano le citt\u00e0, infine, il centro di diffusione dei modelli di comportamento della societ\u00e0 imperiale.\nIl segreto di Roma fu, quindi, la capacit\u00e0 di assimilare le diverse culture su cui dominava e di integrarle in un sistema coerente, che, per quanto ricco di diversificazioni, seppe dare il senso di una comune appartenenza.\nProvince romane.\nIl termine \"provincia\", dopo gli ampliamenti del territorio della Repubblica tra la fine del III e il II secolo a.C., pass\u00f2 gradualmente a significare non pi\u00f9 la sfera di competenza di un magistrato, ma il territorio sul quale questi esercitava i propri poteri.\nL'organizzazione dei nuovi territori annessi alla \"res publica\" romana, veniva normalmente realizzata dal generale che li aveva conquistati, per mezzo di una \"lex provinciae\" (\"legge della provincia\" per la \"redactio in formam provinciae\" o \"costituzione in forma di provincia\"), emanata sulla base dei poteri che gli erano stati delegati con l'elezione alla carica. La legge doveva quindi essere ratificata dal Senato, che poteva inoltre inviare delle commissioni di legati con poteri consultivi.\nLa legge stabiliva la suddivisione in circoscrizioni amministrative (spesso denominate \"conventus\") e il grado di autonomia delle citt\u00e0 gi\u00e0 esistenti. Non sempre tuttavia la legge seguiva immediatamente alla conquista, soprattutto per le province annesse in epoca pi\u00f9 antica.\nLe province erano governate da magistrati appositamente eletti (pretori) o da consoli o pretori di cui veniva prolungata la carica (\"prorogatio imperii\" o \"prolungamento del comando\": proconsoli e propretori), coadiuvati per l'amministrazione finanziaria da proquestori e da numerosi altri funzionari (\"cohors praetoria\").\nVita quotidiana nell'antica Roma.\nGiornata tipica dell'antico romano.\nMolto noto l'epigramma di Marziale che si lamenta di non poter dormire quanto vuole quando risiede a Roma. In vero i Romani avevano l'abitudine di svegliarsi molto presto, quasi prima dell'alba. Come accade in un villaggio di campagna, prima del sorgere del sole erano tutti in strada affaccendati in rumorose mansioni. I ricchi cercavano d'isolarsi dal rumore rifugiandosi negli ambienti della \"domus\" pi\u00f9 lontani dalla strada, ma anche l\u00ec un nugolo di schiavi, svegliati all'alba dal suono di una campana, muniti di secchi d'acqua, di strofinacci (\"mappae\"), di scale e pertiche con in cima spugne imbevute per raggiungere i punti pi\u00f9 in alto da pulire, di scope (\"scopae\"), sono affaccendati nelle rigorose e accurate pulizie della casa. Plinio il Giovane, memore di questi fracassi mattutini, si era fatta costruire la propria stanza da letto separata da un lungo corridoio dalle stanze dove trafficavano i servi.\nCalzatisi e vestitisi con un pratico \"amictus\", dopo aver bevuto un bicchiere d'acqua, i Romani erano pronti a dedicarsi ai loro affari. Quanto all'igiene della persona non se ne preoccupavano al mattino poich\u00e9 sapevano che a questa avrebbero dedicato molto tempo alla fine del pomeriggio recandosi al \"balneum\" pubblico o privato o alle terme pubbliche. La cura della persona era completata affidandosi al \"tonsor\", il barbiere, privato e costoso per i pi\u00f9 ricchi, o pubblico che nella sua bottega o all'aperto in strada, tagliava capelli e sistemava barbe.\nL'importanza di un potente era commisurata alla clientela che rumorosamente lo svegliava ogni mattina per la \"salutatio matutina\". Il \"dominus\" avrebbe perso in reputazione se non avesse ascoltato le lagnanze o le richieste di aiuto e non avesse risposto ai saluti della folla che lo attendeva dall'alba.\nUna rigida procedura regolava questo rito quotidiano della clientela. Il \"cliens\" poteva anche andare alla casa del \"patronus\" a piedi o in lettiga, ma obbligatoriamente doveva indossare la toga e non azzardarsi a chiamarlo confidenzialmente per nome, ma semplicemente \"dominus\", pena il ritorno a casa a mani vuote. Il turno per ricevere l'elargizione non veniva stabilito in base all'ordine di arrivo ma in base all'importanza sociale, per cui i pretori sopravanzavano i tribuni, i cavalieri i liberi e questi a loro volta i liberti.\nLe donne non partecipavano a questa assistenza quotidiana n\u00e9 come patrone n\u00e9 come clienti, salvo il caso di vedove che chiedevano per s\u00e9 quanto il \"patronus\" aveva fatto per il cliente ormai defunto oppure quando il cliente si portava dietro a piedi o in lettiga le mogli malridotte e presumibilmente malate per indurre il signore a pi\u00f9 generose donazioni.\nI Romani dividevano normalmente la loro alimentazione in tre pasti quotidiani che agli inizi erano chiamati \"jentaculum\", \"cena\", \"vesperna\" e quando quest'ultima spar\u00ec, fu sostituita dal \"prandium\". Raramente i Romani dedicavano molta attenzione ai primi due pasti che non erano mai molto nutrienti e il pi\u00f9 delle volte ne abolivano uno.\nI plebei di livello pi\u00f9 basso (schiavi, liberti e stranieri), passavano il tempo nella popina (plur. popinae).\nSvaghi: circhi, teatri e anfiteatri.\nFin dall'epoca di Romolo si celebravano giochi in onore del dio Conso (\"Consualia\") e corse di cavalli (\"Equirria\"), celebrati due volte all'anno nel Campo Marzio. Tarquinio Prisco riorganizz\u00f2 quelli che sarebbero stati i \"ludi Romani\" o \"magni\", facendoli diventare la festa pi\u00f9 importante della citt\u00e0, che cadeva attorno alla met\u00e0 di settembre. I \"Ludi\", pi\u00f9 in generale, erano un insieme di giochi \"gladiatorii\", naumachie, spettacoli teatrali e gare equestri, che si tenevano in particolari occasioni, religiose o politiche, e che potevano avere carattere privato o pubblico. Divennero essi stessi eventi religiosi, tanto da trovarli nel calendario romano redatto nel IV secolo da Furio Dionisio Filocalo, calendario conosciuto con il nome di Cronografo del 354.\nMolto probabilmente i Romani mutuarono l'usanza di organizzare corse dei carri dagli Etruschi, che a loro volta l'avevano mutuata dai Greci. Secondo una leggenda romana, il primo re di Roma, Romolo, si serv\u00ec dello stratagemma di organizzare una corsa di carri poco dopo la fondazione della citt\u00e0 per distrarre i Sabini. Mentre i Sabini si stavano godendo lo spettacolo Romolo e i suoi catturarono e rapirono le donne sabine.\nNell'antica Roma la principale struttura deputata a ospitare le corse dei carri era il Circo Massimo, situato nella valle tra il Palatino e l'Aventino, che poteva ospitare fino a spettatori. La costruzione del Circo Massimo risale probabilmente all'epoca etrusca, ma venne ricostruito attorno al 46 a.C. per ordine di Giulio Cesare, raggiungendo una lunghezza di circa 600 metri con un'ampiezza di circa 225 metri.\nLo svolgimento della corsa era molto simile e quello delle corse greche e la differenza principale era che in ogni giornata potevano tenersi dozzine di corse, e le manifestazioni si protraevano talvolta per decine di giorni consecutivamente. Una gara per\u00f2 si svolgeva sulla distanza di soli 7 giri (ridotti a 5 da Domiziano in poi). La pi\u00f9 famosa e migliore ricostruzione di una corsa di carri romana, nonostante non sia in effetti storicamente accurata sotto vari aspetti, si pu\u00f2 ammirare nel film del 1959 \"Ben-Hur\".\nI posti a sedere al circo erano gratis per i poveri, che in epoca imperiale avevano davvero poco altro da fare, dato che non venivano pi\u00f9 coinvolti in problemi politici o militari come avveniva invece in epoca repubblicana. I ricchi invece pagavano per disporre di posti a sedere all'ombra da cui si aveva una visuale migliore e, probabilmente, anche loro trascorrevano la maggior parte del tempo scommettendo sull'esito delle corse. Il palazzo dell'imperatore si trovava nei pressi del Circo Massimo e frequentemente andava egli stesso ad assistere alle gare.\nL'anfiteatro \u00e8 legato ai giochi gladiatori (combattimenti tra gladiatori variamente armati) e alle \"venationes\", ovvero spettacoli che comprendono animali, sia in forma di caccia pi\u00f9 o meno ritualizzata, sia in forma di combattimento in cui uomini o animali vengono variamente penalizzati. L'origine di questi giochi risale forse a giochi che si tenevano in occasione dei funerali, ampiamente documentati nell'antichit\u00e0. Nell'Italia meridionale (in particolare presso i Sanniti) sono descritti combattimenti anche cruenti in occasione delle cerimonie funebri. L'originario collegamento con funzioni religiose si attenu\u00f2 col passare del tempo.\nQuesti giochi godevano di una grande popolarit\u00e0, e affluivano spettatori sia dalle citt\u00e0 vicine, sia dalla campagna. L'anfiteatro pi\u00f9 grande, il Colosseo, poteva contenere fino a spettatori.\nDopo la diffusione del Cristianesimo i giochi furono osteggiati dalle autorit\u00e0 religiose per la loro disumanit\u00e0. Gi\u00e0 dal IV secolo alcuni anfiteatri iniziarono a essere demoliti (le pietre della \"summa cavea\" a Milano furono impiegati per le fondazioni della basilica di San Lorenzo nel IV-V secolo). La popolarit\u00e0 dei giochi dur\u00f2 nel tempo, eludendo sovente le proibizioni emanate dalle autorit\u00e0. Costantino li viet\u00f2 fin dal 326; sembra che a Costantinopoli l'interdizione fosse osservata, mentre nel 397 a Roma sono ancora citate le scuole di gladiatori (i \"ludi\"). Costanzo II li impose di nuovo, Valentiniano III decret\u00f2 la fine dei giochi, anche se gli ultimi che si tennero al Colosseo furono celebrati da un regnante barbarico Teodorico nel VI secolo.\nLa prima naumachia conosciuta \u00e8 quella organizzata da Giulio Cesare a Roma nel 46 a.C. per il suo quadruplice trionfo. Dopo aver fatto scavare un ampio bacino vicino al Tevere, nel Campo Marzio, capace di contenere vere biremi, triremi e quadriremi, ingaggi\u00f2 tra i prigionieri di guerra combattenti e rematori. Nel 2 a.C., per l'inaugurazione del tempio di Marte Ultore, Augusto diede una naumachia che riproduceva fedelmente quella di Cesare: la \"naumachia Augusti\". Come ricorda egli stesso nelle \"Res gestae\", fece scavare sulla riva destra del Tevere, nel luogo denominato \"bosco dei cesari\" (\"nemus Caesarum\"), un bacino dove s'affrontarono 3 000 uomini, senza contare i rematori, su 30 vascelli con rostri, e molte unit\u00e0 pi\u00f9 piccole.\nClaudio nel 52 diede una naumachia su un vasto specchio d'acqua naturale, il lago del Fucino, per inaugurarne i lavori di prosciugamento. I combattenti erano dei condannati a morte. Si sa in particolare da Svetonio che i \"naumachiarii\" (combattenti nella naumachia) prima della battaglia salutavano l'imperatore con una frase divenuta famosa: \"Morituri te salutant\". Una tradizione erronea se n'\u00e8 appropriata per farne una frase rituale dei gladiatori all'imperatore, mentre in realt\u00e0 viene attestata solo in questa occasione.\nTuttavia, in rapporto ai combattimenti fra truppe, le naumachie avevano la peculiarit\u00e0 di sviluppare dei temi storici o pseudo-storici: ogni flotta che s'affrontava incarnava un popolo celebre per la sua potenza marittima nella Grecia classica o l'Oriente ellenistico: Egizi e Fenici per la naumachia di Cesare, Persiani e Ateniesi per quella augustea, Siculi e Rodii per quella di Claudio. Inoltre, abbisognava di mezzi considerevoli. Questo fattore rendeva la naumachia uno spettacolo riservato a occasioni eccezionali, strettamente legato a celebrazioni dell'imperatore, sue vittorie e suoi monumenti.\nI primi teatri dell'antica Roma furono costruiti sull'esempio di quelli greci, nella direzione dell'intrattenimento. Pi\u00f9 tardi, alle prime rappresentazioni tipicamente di stampo ellenistico, seguirono anche quelle latine, spesso incluse nei giochi, accanto a combattimenti di gladiatori, ma soprattutto, sin dalle origini collegate alle festivit\u00e0 religiose. Sappiamo, infatti, che nel 364 a.C., durante i \"ludi Romani\" fu introdotta per la prima volta nel programma della festa una forma di teatro originale, costituita da una successione di scenette farsesche, contrasti, parodie, canti e danze, chiamati \"fescennina licentia\". Durante i fescennini si svolgevano canti travestimenti e danze buffonesche. Il genere, di derivazione etrusca, non ebbe mai una vera e propria evoluzione teatrale, ma contribu\u00ec alla nascita di una drammaturgia latina.\nLa provenienza di molti testi era di origine greca, in forma di traduzioni letterali o rielaborazioni (\"vertere\"), mescolate ad alcuni elementi di tradizione etrusca. Era anche d'uso la \"contaminatio\", consistente nell'inserire in un testo principale scene di altre opere, adattandole al contesto. Non di rado i testi erano censurati, impedendo riferimenti diretti alla vita civile o politica, mentre era esaltato il gusto della gestualit\u00e0 e della mimica. Il teatro era rivolto alla popolazione intera, e l'ingresso era gratuito.\nNel mondo greco-italico si assiste alla fioritura di spettacoli teatrali fin dal VI secolo a.C. nei quali prevale l'aspetto buffonesco. In Magna Grecia e Sicilia dalla fine del V al III secolo a.C. si diffonde la \"farsa fliacica\", commedia popolare, in gran parte improvvisata in cui gli attori-mimi erano provvisti di costumi e maschere caricaturali. Fissata in forma letteraria da Rintone di Siracusa, tutto quello che ne \u00e8 rimasto sono le raffigurazioni su vasi, ritrovate nei pressi di Taranto, il cui studio ha permesso solo una parziale ricostruzione del genere.\nL'atellana, farsa popolaresca di origine osca, proveniente dalla citt\u00e0 campana di Atella, fu importata a Roma nel 391 a.C.: prevedeva maschere ed era caratterizzata dall'improvvisazione degli attori su un canovaccio; quattro erano i personaggi fissi dell'atellana: \"Maccus, Pappus, Bucco\" e \"Dossennus\".\nLo spirito farsesco dei fescennini e delle rappresentazioni di musica e danza etrusche gener\u00f2 la prima forma drammaturgica latina di cui si abbia notizia: la \"satura\". Questo genere consisteva in una rappresentazione teatrale mista di danze, musica e recitazione.\nCon Livio Andronico e Gneo Nevio, il teatro latino comincia ad acquisire una fisionomia propria. Mentre Andronico rimane legato ai modelli della commedia nuova greca, Nevio propone drammi di soggetto romano, pi\u00f9 originali nel linguaggio e ricchi di invenzioni nello stile, arrivando a inserire in una sua commedia una satira rivolta a personaggi contemporanei come Publio Cornelio Scipione, che gli valse il carcere: la satira personale fu in seguito espressamente proibita dalla legge. Accanto alle commedie d'ambientazione greca, cominciano ad affermarsi le commedie di argomento romano.\nLa commedia romana ha grande somiglianza con il genere greco, con alcune innovazioni: l'eliminazione del coro (ripristinato in epoche successive nelle diverse trascrizioni) e l'introduzione dell'elemento musicale. La commedia 'greca' era chiamata \"fabula palliata\" (cos\u00ec chiamata dal \"pallium\", mantello di foggia ellenica indossato dagli attori), mentre la commedia ambientata nell'attualit\u00e0 romana era detta \"fabula togata\" (dalla \"toga\", mantello romano) oppure \"tabernaria\".\nNegli ultimi decenni della repubblica, si assiste a una grande crescita di interesse verso il teatro, che ormai non coinvolge pi\u00f9 solo gli strati popolari, ma anche le classi medie e alte, e l'\u00e9lite intellettuale. Cicerone, appassionato frequentatore di teatri, documenta il sorgere di nuove e pi\u00f9 fastose strutture, e l'evolvere del pubblico romano verso un pi\u00f9 acuto senso critico, al punto di fischiare quegli attori che, nel recitare in versi, avessero sbagliato la metrica. Accanto alle commedie, lo spettatore latino comincia ad appassionarsi anche alle tragedie.\nAll'allargarsi della popolazione di Roma, e con l'espandersi dell'Impero, la massa del popolo di Roma diventa sempre pi\u00f9 eterogenea, e le esigenze dello spettacolo romano cambiano. Commedia e tragedia decadono di importanza, e la preferenza viene accordata a composizioni pi\u00f9 accessibili e vicine al gusto di tutti. Ritorna in voga l'atellana, le farse, le oscenit\u00e0 e persino la satira politica.\nReligione romana.\nLa religione romana era l'insieme delle credenze e degli usi e costumi religiosi della \"Civilt\u00e0 romana\". Fu un fenomeno complesso, di non facile lettura sia per le variazioni che contraddistinsero la sua evoluzione nell'arco di dodici secoli sia per il suo carattere composito, dovuto alla confluenza di diversi sistemi religiosi (vedi sincretismo religioso) e alla variet\u00e0 delle pratiche cultuali.\nUna delle peculiarit\u00e0 della \"religione\" dei romani \u00e8 che essa \u00e8 inscindibilmente legata alla sfera civile, familiare e socio-politica. Il culto verso gli dei era un dovere morale e civico a un tempo, in quanto solamente la \"pietas\", vale a dire il rispetto per il sacro e l'adempimento dei riti, poteva assicurare la \"pax deorum\" per il bene della citt\u00e0, della famiglia e dell'individuo.\nAltre due caratteristiche salienti della religione romana possono essere individuate nel politeismo e nell'estrema tolleranza verso altre realt\u00e0 religiose. La ricchezza del pantheon romano \u00e8 dovuta non solo al grande numero di divinit\u00e0, siano esse antropomorfe o concetti astratti, ma anche al fatto che alcune figure divine fossero moltiplicate in relazione alle funzioni loro attribuite, come nel caso di Giunone.\nUna costante della religione romana fu anche la capacit\u00e0 di assimilazione nei confronti di altre religioni. Contestualmente all'espansione dell'Impero il pantheon romano si and\u00f2 arricchendo grazie all'importazione di divinit\u00e0 venerate dai popoli con i quali Roma entrava in contatto (vedi seductio).\nSecondo la tradizione, fu Numa Pompilio a istituire i vari sacerdozi e a stabilire i riti e le cerimonie annuali.\nTipica espressione dell'assunzione del fenomeno religioso da parte della comunit\u00e0 \u00e8 il calendario, risalente alla fine del VI secolo a.C. e organizzato in maniera da dividere l'anno in giorni fasti e nefasti con l'indicazione delle varie feste e cerimonie sacre.\nLa gestione dei riti religiosi era affidata ai vari collegi sacerdotali dell'antica Roma, i quali costituivano l'ossatura della complessa organizzazione religiosa romana. Al primo posto della gerarchia religiosa vi \u00e8 il \"rex sacrorum\", sacerdote al quale erano affidate le funzioni religiose compiute un tempo.\nLa mitologia romana, ovvero le narrazioni mitologiche dell'antica Roma, poteva essere suddivisa in tre periodi:\nDiritto.\nIl diritto romano rappresentava l'insieme delle norme che hanno costituito l'ordinamento giuridico romano per circa tredici secoli, dalla data della Fondazione di Roma (753 a.C.) fino alla fine dell'Impero di Giustiniano (565 d.C.). Infatti, tre anni dopo la morte di Giustiniano l'Italia fu invasa dai Longobardi: l'impero d'Occidente si dissolse definitivamente e Bisanzio \u2013 formalmente imperiale e romana\u00a0\u2013 si allontan\u00f2 sempre pi\u00f9 dall'eredit\u00e0 dell'antica Roma e della sua civilt\u00e0 (anche giuridica).\nIl diritto si divideva in:\nLa periodizzazione pi\u00f9 diffusa del diritto romano \u00e8 quella che distingue 4 differenti stadi evolutivi:\nEsercito.\nL'esercito romano fu l'insieme delle forze militari terrestri e di mare che servirono Roma antica, nella serie di campagne militari che caratterizzarono la sua espansione, dall'epoca dei sette re, alla Repubblica romana, all'epoca imperiale e fino al definitivo declino.\nL'esercito era composto, a seconda dell'epoca storica analizzata, da varie componenti: le legioni di cittadini romani; le truppe di alleati italici, quelle federate e ausiliarie di provinciali; la flotta ravennate, di Miseno oltre a quelle fluviali; e le guarnigioni di Roma (guardia pretoriana, le coorti urbane e quelle di vigili).\nCi furono numerose importanti riforme militari nel corso degli undici secoli di storia militare romana. Le pi\u00f9 importanti (in ordine cronologico) sono: quella augustea e quella costantiniana.\nMan mano poi che la Repubblica prima e l'Impero poi, ampliarono i confini, questi ultimi furono presidiati da un numero crescente di soldati e di postazioni militari. Tre furono i principali settori strategici a protezione dell'Impero romano:\nEconomia.\nEt\u00e0 regia.\nAll'inizio dell'et\u00e0 del ferro (IX secolo a.C.) l'economia dei popoli dell'Italia centrale era basata quasi esclusivamente sui prodotti della pastorizia e dell'agricoltura. Allevamento e agricoltura rappresentarono le attivit\u00e0 economiche principali anche nel periodo arcaico o monarchico (dall'VIII al VI secolo a.C.) della storia di Roma antica. Si trattava di un'economia di sussistenza: la destinazione dei prodotti era, infatti, l'autoconsumo familiare o tribale. Roma, tuttavia, si svilupp\u00f2 grazie alla sua posizione su un'area di frontiera, ovvero la via commerciale tra le citt\u00e0 etrusche e le colonie greche della Campania lungo la direttrice nord-sud, e la \"via del sale\" (via Salaria) tra la foce del Tevere e le comunit\u00e0 sabine e umbro-sabelliche dell'Appennino centrale lungo la direttrice ovest-est.\nIl Tevere costituiva nell'antichit\u00e0 la linea di demarcazione tra due aree con caratteristiche diverse, quella etrusca a nord del fiume e quella delle popolazioni latine a sud. Il sito dove nell'VIII secolo a.C. sorse Roma era economicamente strategico in quanto punto di incontro di vie commerciali che andavano in pi\u00f9 direzioni. In particolare, fu il controllo dei traffici legati a un prodotto importante come il sale, proveniente dalle saline alla foce del Tevere, a costituire il primo impulso per lo sviluppo economico di Roma: il sale passava, infatti, dalla citt\u00e0 per essere trasportato verso l'interno, nel territorio sabino, lungo il percorso della via Salaria, cio\u00e8 \"via del sale\".\nEt\u00e0 repubblicana.\nCome in gran parte delle societ\u00e0 del mondo classico, anche l'economia della Repubblica romana (dal V al I secolo a.C.) era essenzialmente, se non esclusivamente, basata sulla produzione e la distribuzione di prodotti agricoli (gran parte della produzione era, tuttavia, rivolta all'autoconsumo). La classe degli aristocratici (patrizi), che nell'epoca presa in esame corrispondeva anche al ceto sociale pi\u00f9 ricco, era costituita prevalentemente dai grandi proprietari fondiari, che seguivano personalmente la conduzione delle aziende agricole (ville rustiche). Solo nella tarda et\u00e0 repubblicana cominci\u00f2 ad affermarsi economicamente la classe sociale degli \"equites\", che traeva le proprie ricchezze non dall'agricoltura, bens\u00ec dal commercio, dalle industrie e dalla finanza (riscossione delle imposte e prestiti a interesse).\nMonetazione romana.\nQuando dal baratto si pass\u00f2 a un primo sistema monetario, il valore dell'unit\u00e0 monetaria, consistente in una certa quantit\u00e0 di rame o di bronzo (\"aes rude\"), fu stabilito pari a quello di una pecora o di un bue. In seguito l\"aes rude\" fu sostituito dalla prima moneta di bronzo, l\"aes grave\" o \"asse librale\" (perch\u00e9 inizialmente era del peso di una libbra circa). Con l'aprirsi di Roma al commercio estero (in particolare con la Magna Grecia), nel III secolo a.C. comparvero le prime monete d'argento, coniate inizialmente dall'alleata Cuma (che disponeva di una zecca), fino a quando Roma stessa cominci\u00f2 a battere moneta, producendo monete d'argento come il Denario e il Vittoriato, e d'oro come l'Aureo, che andarono ad affiancarsi a quelle di bronzo (Asse). Il \"Sesterzio\" durante la Repubblica era una piccola moneta d'argento del valore di 1/4 del \"denario\" (dopo la riforma monetaria di Augusto design\u00f2 invece una moneta di rame, o meglio in ottone, es. l'\"oricalco\"). Le monete pi\u00f9 preziose venivano utilizzate per le transazioni internazionali, quelle di minor valore, invece, per l'economia domestica.\nLa coerenza dell'insieme era assicurata da cambi fissi: un Aureo = 25 Denari = 100 Sesterzi = 400 Assi. Lo Stato per tutta la durata della Repubblica ag\u00ec con prudenza e saggezza nella regolazione delle coniazioni (quantit\u00e0 di monete emesse, loro peso e titolo).\nEt\u00e0 imperiale.\nNei primi due secoli dell'Impero romano lo sviluppo della sua economia si era basato essenzialmente sulle conquiste militari, che avevano procurato terre da distribuire ai legionari o ai ricchi senatori, merci da commerciare e schiavi da sfruttare in lavori a costo zero. Per questo motivo l'economia appariva prospera (\"secolo d'oro\"). In realt\u00e0 restava in una condizione di stagnazione, che divenne decadenza (declino della produzione agricola e contrazione dei grandi flussi commerciali) con la conclusione della fase delle grandi guerre di conquista (198 d.C., conquista di Ctesifonte, capitale dell'impero partico). L'Impero romano, infatti, da un lato si dimostr\u00f2 incapace di realizzare uno sviluppo economico endogeno (non dipendente dalle conquiste) e dall'altro di ovviare all'aumento dei costi della spesa pubblica (la vera radice della crisi fu l'incremento del costo dell'esercito e della burocrazia) con un sistema fiscale pi\u00f9 efficiente che oppressivo. La grave crisi che ne consegu\u00ec ne provoc\u00f2 gradualmente la decadenza, fino ad arrivare nel V secolo d.C. alla caduta della parte occidentale per opera di popolazioni germaniche.\nNella prima et\u00e0 imperiale l'impulso fornito dalla forte urbanizzazione e la sicurezza delle linee di traffico favorirono l'espansione del commercio terrestre e marittimo: a Roma, per esempio, si moltiplicarono le botteghe, le aziende commerciali all'ingrosso e al dettaglio, i depositi, i magazzini, le corporazioni di artigiani e trasportatori. I traffici commerciali si spinsero fino alle coste del Baltico, in Arabia, India e Cina per importare prodotti di lusso e di prestigio a prezzi astronomici (al valore della merce andava infatti aggiunto il costo elevatissimo dei trasporti e una lunga serie di dazi e pedaggi). Per quanto non paragonabile con i concetti moderni, ci fu un costante legame di importazione tramite carovaniere e il commercio marittimo con le regioni orientali, in particolare l'India e la penisola Arabica, da dove arrivavano incenso, profumi, perle, gemme, spezie, sete, carni e pesci rari, frutta esotica, ebano, unguenti. L'emorragia di monete in metallo prezioso per l'acquisto dei prodotti di lusso finir\u00e0, per\u00f2, per provocare nei secoli successivi gravi conseguenze a livello di bilancio commerciale.\nIl gigantesco apparato imperiale comportava costi crescenti. Augusto aveva diviso l'Impero in province senatorie i cui tributi finivano nell'erario (l'antica cassa dello Stato), a sostenere le spese correnti di quell'istituzione, e in province imperiali, le cui entrare alimentavano il fisco, la cassa privata dell'imperatore, cui toccavano gli oneri pi\u00f9 gravosi, rappresentati dall'esercito, dalla burocrazia e dalle sovvenzioni alla plebe urbana (distribuzioni di frumento o denaro) per evitare rivolte. Sotto i successori di Augusto si ingener\u00f2 confusione tra erario e fisco, a tutto vantaggio di quest'ultimo. Inoltre, per l'esercito era prevista una cassa apposita, l'erario militare, in cui si accantonavano i fondi per il pagamento dell'indennit\u00e0 ai soldati congedati. Il costo dell'esercito fu aggravato inoltre dall'uso invalso da Claudio in poi di gratificare i soldati con un donativo per assicurarsene la fedelt\u00e0 al momento dell'ascesa al trono e in situazioni delicate. Se si aggiungono alle spese necessarie e inevitabili gli sprechi nella gestione della corte, si capisce come lo stato delle finanze fosse in genere alquanto precario. La decisione di Augusto di consolidare l'Impero, assicurandogli confini naturalmente sicuri e compattezza interna, invece che di estendere le frontiere, dipese anche dal fatto che l'imperatore si era reso conto che le risorse erano limitate e non in grado di sostenere eccessivi sforzi espansionistici.. I successori, infatti, non si discostarono molto dalla linea augustea, a parte Traiano che port\u00f2 l'Impero alla sua massima estensione anche per assicurarsi le miniere d'oro della Dacia e il controllo delle vie carovaniere dell'Oriente: il beneficio fu comunque solo momentaneo. Alla lunga, la conclusione della politica espansionistica che fece mancare le usuali risorse del bottino di guerra, la diminuzione della moneta circolante (la produzione delle miniere era inferiore alla richiesta di metalli preziosi), la scarsit\u00e0 e quindi l'aumento del prezzo di mercato degli schiavi, resero le spese sempre pi\u00f9 insostenibili, mentre la pressione fiscale si rivelava inefficace. Lo Stato conosceva un solo mezzo di intervento che non aumentava ulteriormente la pressione fiscale: la svalutazione della moneta, tramite la riduzione di peso delle monete (il primo a operare in tal senso fu Nerone, al fine di poter meglio sostenere la sua personale politica di prestigio e di grandi spese). La conseguenza, evidente in tutta la sua drammaticit\u00e0 nel corso del Tardo Impero, sar\u00e0 un'inflazione galoppante.\nLingua.\nIl latino \u00e8 una lingua indoeuropea appartenente al gruppo delle lingue latino-falische. Veniva parlata a Roma e nel Lazio almeno dagli inizi del I millennio a.C. Il latino acquist\u00f2 grande importanza con l'espansione dello stato romano e in quanto lingua ufficiale dell'impero si radic\u00f2 in gran parte dell'Europa e dell'Africa settentrionale.\nDel latino arcaico (fino al III secolo a.C.) rimangono tracce in alcune citazioni degli autori e soprattutto in iscrizioni, che insieme alla comparazione con altre lingue affini consentono una ricostruzione di esso assai parziale. Solo frammenti restano anche dei testi letterari pi\u00f9 antichi, quelli di Livio Andronico, Nevio e Ennio, tutti risalenti al III secolo a.C., databili quindi circa cinque secoli dopo la mitologica fondazione di Roma (secondo Varrone avvenuta nel 753 a.C.). L'unica eccezione sono le commedie di Plauto, che costituiscono dunque la principale fonte per lo studio della lingua arcaica. Col II secolo a.C. la letteratura latina si svilupp\u00f2, e soprattutto con l'opera di Marco Porcio Catone il Censore nacque una prosa letteraria latina. La lingua aveva per\u00f2 ancora una certa rudezza, e non era priva di influssi dialettali.\nFu nel I secolo a.C., con l'estensione della cittadinanza romana agli Italici e i cambiamenti sociali che ne derivarono, che a Roma sorse la preoccupazione per la purezza della lingua. Anche sotto la spinta della speculazione linguistica greca, si avvi\u00f2 un processo di regolarizzazione della lingua. In questi tempi fiorirono letterati come Cicerone, che fu oratore e filosofo, oltre che politico (fu console nel 63 a.C., l'anno della congiura di Catilina); o come Catullo e i \"poetae novi\", che rivoluzionarono la lingua poetica. La scrittura non era ignota neppure a 'rudi' condottieri come Cesare, che fu ammiratissimo per il suo stile terso, e di cui restano due opere ancora studiate e apprezzate: \"La guerra gallica\" (\"Commentarii de bello Gallico\") e \"La guerra civile\" (\"Commentarii de bello civili\").\nI tempi erano ormai maturi perch\u00e9 la letteratura latina sfidasse quella greca, che allora veniva considerata insuperabile. Nella generazione successiva, sotto il principato di Augusto, fiorirono i maggiori poeti di Roma: Orazio, che primeggi\u00f2 nella satira e nella lirica, emulava i lirici come Pindaro e Alceo, Virgilio, che si distinse nel genere bucolico, nella poesia didascalica e nell'epica, rivaleggiava con Teocrito, Esiodo e addirittura Omero; e poi ancora Ovidio, maestro del metro elegiaco, e Tito Livio nella storiografia.\nCultura.\nLetteratura.\nLa letteratura latina viene suddivisa diacronicamente nei seguenti periodi:\nPeriodo arcaico (241-78 a.C.).\nLa cultura latina viene convenzionalmente divisa in due fasi principali: una fase anteriore all'influenza greca, iniziata con la guerra tarantina (272 a.C.), e un'altra fase posteriore a questo evento. La civilt\u00e0 romana, tuttavia, anche se posta in una zona marginale rispetto alla penisola greca e alle isole dell'Egeo, fu influenzata culturalmente dai greci fin dalla sua nascita: la civilt\u00e0 greca, infatti, manteneva il predominio culturale su gran parte della penisola italica e influenz\u00f2 in vari aspetti gli etruschi, popolazione italica che dominava politicamente il centro della penisola.\nI primi cinque secoli della storia romana furono caratterizzati dalla conquista dell'Italia centrale e meridionale, dalla creazione di istituzioni politiche, religiose e giudiziarie ma anche da una produzione letteraria anonima e tramandata oralmente, con scopi pratici e occasionali: per questo fu definita \"preletteraria\". Questa produzione consiste in forme poetiche abbozzate, senza alcun intento letterario, scritte in un latino \"rozzo e primitivo\"; la loro importanza \u00e8 dovuta all'influenza che esercitarono sulla letteratura posteriore, specialmente in determinati ambiti quali il teatro, l'oratoria e la storiografia.\nDi questo periodo si ricordano autori come: Livio Andronico, Gneo Nevio, Quinto Ennio, Marco Porcio Catone, Cecilio Stazio, Marco Pacuvio, Lucio Accio, Tito Maccio Plauto, Publio Terenzio Afro, Gaio Lucilio, Appio Claudio Cieco, Quinto Fabio Pittore e Quinto Claudio Quadrigario.\nPeriodo aureo o classico (78 a.C.-14 d.C.).\nIl periodo \"aureo\", chiamato anche \"classico\" o \"di transizione\" (dalla Repubblica all'Impero), dura dal 78 a.C. al 14 d.C. e viene suddiviso in \"periodo ciceroniano\" (o \"et\u00e0 cesariana\") e \"periodo augusteo\". Fu un'epoca in cui si presentarono grandi novit\u00e0, sia in ambito civile sia letterario: i grandi modelli della letteratura e dell'arte greca, infatti, vennero assimilati e rielaborati in modo tale da essere adeguati alla sensibilit\u00e0 e alla spiritualit\u00e0 del tempo: il contrasto tra \"vecchio\" e \"nuovo\" spesso si not\u00f2 \"anche nello spirito e nell'opera di uno stesso autore\".\nA questo periodo appartengono autori come: Lucrezio, Catullo, Cicerone, Sallustio, lo stesso Cesare, Marco Terenzio Varrone, Dionigi di Alicarnasso, Fedro, Gaio Giulio Igino, Orazio, Ovidio, Properzio, Strabone, Tibullo, Tito Livio, Virgilio e Marco Vitruvio Pollione.\nPeriodo imperiale o argenteo (14-550).\nLa letteratura latina nei primi due secoli dell'Impero attravers\u00f2 un periodo di grande splendore, grazie anche al mecenatismo degli imperatori (Augusto in primis) che finanziavano i letterati. Gli imperatori (in particolare Augusto) volevano usare la letteratura come propaganda, come mezzo per costruire il consenso. In cambio della protezione dei letterati, gli imperatori volevano in cambio essere esaltati nei componimenti encomiastici scritti da questi scrittori.\nIl periodo \"argenteo\" va dal 14 (anno della morte di Augusto) al 550 (\"Corpus Iuris Civilis\" di Giustiniano). In questo periodo i rapporti tra letterati e imperatori non sempre furono ottimi. Basti pensare alla vita del filosofo stoico Seneca che non ebbe mai buoni rapporti con gli Imperatori (Caligola lo voleva uccidere, Claudio lo esili\u00f2 (e Seneca si vendic\u00f2 prendendosi gioco di lui nella satira \"Apokolokyntosis\") e Nerone (che era stato pure suo allievo) lo condann\u00f2 a morte per aver congiurato contro di lui) oppure all'et\u00e0 di Domiziano. L'Imperatore Domiziano perseguit\u00f2 infatti letterati e filosofi, che furono ben felici quando il tiranno mor\u00ec e venne sostituito dai buoni \"princeps\" Nerva (96-98) e Traiano (98-117), che restaurarono l'antica libertas, ed esaltarono i due nuovi imperatori nei loro componimenti condannando invece la tirannia di Domiziano (per esempio Plinio il giovane nel Panegirico di Traiano e Tacito nella prefazione dell\"'Agricola\").\nUno dei primi esempi di letteratura encomiastica fu per esempio il celebre poema epico di Publio Virgilio Marone l\"'Eneide\". Esso, narrando la storia di Enea dalla distruzione di Troia all'arrivo nel Lazio e all'uccisione di Turno, celebra non solo le antiche e gloriose origini di Roma (saranno infatti i discendenti di Enea a fondare l'urbe) ma anche la famiglia di Augusto, la gens Iulia (il cui fondatore e nientemeno che Iulo (o Ascanio), il figlio di Enea e nipote della dea Venere). Il poema di Virgilio ebbe un successo incredibile, tanto che ancora oggi e uno dei poemi epici pi\u00f9 noti della storia. Altri esempi di letteratura encomiastica sono i panegirici, cio\u00e8 dei componimenti encomiastici che esaltavano degli Imperatori o altri personaggi illustri. Uno dei panegirici pi\u00f9 noti della letteratura latina \u00e8 il panegirico di Traiano scritto dal letterato Plinio il giovane.\nTuttavia i rapporti tra letterati e imperatori non sempre furono ottimi. Basti pensare alla vita di Seneca che non ebbe mai buoni rapporti con gli Imperatori (Caligola lo voleva uccidere, Claudio lo esili\u00f2 (e Seneca si vendic\u00f2 prendendosi gioco di lui nella satira \"Apokolokyntosis\") e Nerone (che era stato pure suo allievo) lo condann\u00f2 a morte per aver congiurato contro di lui) oppure all'et\u00e0 di Domiziano. L'Imperatore Domiziano perseguit\u00f2 infatti letterati e filosofi, che furono ben felici quando il tiranno mor\u00ec e venne sostituito dai buoni \"princeps\" Nerva (96-98) e Traiano (98-117) ed esaltarono i due nuovi imperatori nei loro componimenti (per esempio Plinio il giovane nel Panegirico e Tacito nella prefazione dell\"'Agricola\").\nMentre il teatro latino conobbe un periodo di decadenza (l'unico autore teatrale di rilievo fu Seneca con le sue tragedie), altri generi (come la satira e la storiografia latina) attraversavano un periodo di splendore. La satira, genere che si prendeva gioco con il \"risum\" delle persone che si comportavano male, attravers\u00f2 un periodo di grande splendore con grandi autori come Persio e Giovenale. Essi per\u00f2, piuttosto che fare attacchi personali (cosa alquanto rischiosa, in quanto le persone prese di mira, essendo potenti, potevano vendicarsi), condannavano per lo pi\u00f9 i vizi e non le persone, con lo scopo pedagogico di far capire al lettore di non seguire l'esempio delle persone viziate presenti nella satira.\nAnche la storiografia conobbe grande successo con autori come Svetonio, Tacito e Floro. La storiografia rientra in un certo senso nel genere encomiastico nel senso che narrando le conquiste territoriali fatte dai Romani nei secoli e nei decenni precedenti in questo modo si esaltava la grandezza di Roma. Ci\u00f2 non significa per\u00f2 che gli storiografi latini non critichino talvolta per il loro atteggiamento gli imperatori, soprattutto gli imperatori tiranni. Gli storiografi latini spesso si ispiravano alle opere di Sallustio, soprattutto per la selettivit\u00e0 degli avvenimenti da narrare.\nLa filosofia ebbe come suo maggiore esponente il filosofo stoico Seneca, mentre l'oratoria attravers\u00f2 un periodo di decadenza. Secondo l'oratore Quintiliano (autore tra l'altro dell\"'Institutio oratoria\", la formazione dell'oratore) ci\u00f2 era dovuto al fatto che non c'erano pi\u00f9 buoni insegnanti e che per riprendersi da questa decadenza bisognava ritornare a Cicerone, da lui considerato il pi\u00f9 grande oratore e in quanto tale il modello da prendere ad esempio. Per Tacito invece la decadenza dell'Oratoria era dovuta all'istituzione del principato. Infatti ci\u00f2 che alimentava la \"fiamma\" dell'oratoria erano le lotte politiche; ora che il potere era di uno solo e non vi erano quindi pi\u00f9 lotte politiche, l'oratoria necessariamente \u00e8 decaduta.\nUn altro genere importante della letteratura di quei tempi \u00e8 l'epistolografia. Tra le epistole pi\u00f9 celebri del periodo argenteo vi sono quelle di Seneca e Plinio il giovane. Le epistole di Seneca vennero scritte negli anni conclusivi della sua vita, quando, abbandonata la vita politica, decise di dedicarsi alla vita contemplativa, ed erano indirizzate a Lucilio, che, oltre a essere amico di Seneca, era anche governatore della Sicilia. Seneca in queste epistole tenta di insegnare a Lucilio come raggiungere la virt\u00f9, cosa che Seneca stesso, come afferma proprio nelle epistole, non \u00e8 ancora riuscito a raggiungere.\nIn questo periodo si diffuse pure il romanzo, che era un genere di origine greca. Il primo autore di romanzi di rilievo fu Petronio, che forse era l'arbitro dell'eleganza di Nerone. Egli scrisse il \"Satyricon\", un romanzo parodistico che narrava la storia d'amore pederasta tra Encolpio e Gitone parodiando in questo modo i romanzi greci che narravano spesso di storie d'amore. Altro autore di rilievo fu Apuleio, autore delle \"Metamorfosi\", un romanzo che narra la storia di un giovane che viene trasformato in asino e per tornare normale doveva mangiare un particolare tipo di rose.\nAlla fine del IV secolo, e per molti secoli a venire, Roma era ancora un prestigioso punto di riferimento ideale non solo per l'Occidente, ma anche per l'Oriente. Si ha quasi l'impressione che la sua perdita di importanza politica, definitivamente sancita gi\u00e0 in epoca tetrarchica, le avesse quasi assicurato un ruolo di simbolo \"sovranazionale\" di Impero al tramonto. Alcuni grandi uomini di cultura di origine greco-orientale sentirono questo richiamo e scelsero il latino come lingua di comunicazione. \u00c8 il caso dello storico greco-siriano Ammiano Marcellino, che decise, dopo un lungo periodo di militanza come ufficiale dell'esercito, di trasferirsi a Roma, dove mor\u00ec attorno all'anno 400. Nella Citt\u00e0 Eterna scrisse il suo capolavoro \"Rerum gestarum libri XXXI\", pervenutoci purtroppo in forma incompleta. Quest'opera, serena, imparziale, vibrante di profonda ammirazione per Roma e la sua missione civilizzatrice, costituisce un documento di eccezionale interesse, dato il delicato e tormentato momento storico preso in esame (dal 354 al 378, anno della battaglia di Adrianopoli).\nAnche l'ultimo grande poeta pagano, il greco-egizio Claudiano (nato nel 375 circa), adott\u00f2 il latino nella maggior parte dei suoi componimenti (la sua produzione in greco fu senz'altro meno significativa) decidendo di passare gli ultimi anni della sua breve esistenza a Roma, dove si spense nel 404. Spirito eclettico e inquieto, trasse ispirazione, nella sua vasta produzione tesa a esaltare Roma e il suo Impero, dai grandi classici latini (Virgilio, Lucano, Ovidio, ecc.) e greci (Omero e Callimaco). Fra i letterati provenienti dalle province occidentali dell'Impero vi era il gallo-romano Claudio Rutilio Namaziano, che nel suo breve \"De reditu\" (417 circa) rese un vibrante e commosso omaggio alla citt\u00e0 di Roma che egli era stato costretto a lasciare per tornare nella sua terra di origine, la Gallia.\nL'ultimo grande retore che visse e oper\u00f2 in questa parte dell'Impero fu il patrizio romano Simmaco spentosi nel 402. Le sue \"Epistulae\", \"Orationes\" e \"Relationes\" forniscono una preziosa testimonianza dei profondi legami, ancora esistenti all'epoca, fra l'aristocrazia romana e un'ancor viva tradizione pagana. Quest'ultima, cos\u00ec ben rappresentata dalla vigorosa e vibrante prosa di Simmaco, suscit\u00f2 la violenta reazione del cristiano Prudenzio che nel suo \"Contra Symmachum\" stigmatizz\u00f2 i culti pagani del tempo. Prudenzio \u00e8 uno dei massimi poeti cristiani dell'antichit\u00e0. Nato a Calagurris in Spagna, nel 348, si spense attorno al 405, dopo un lungo e travagliato pellegrinaggio fino a Roma. Oltre al gi\u00e0 citato \"Contra Symmachum\", \u00e8 autore di una serie di componimenti poetici di natura apologetica o di carattere teologico fra cui una \"Psychomachia\" (Combattimento dell'anima), una \"Hamartigenia\" (Genesi del Peccato) e un \"Liber Cathemerinon\" (Inni da recitarsi giornalmente).\nNel III, IV e V secolo la letteratura latina declin\u00f2, non cos\u00ec il pensiero giuridico, filosofico e teologico che diede i propri frutti pi\u00f9 alti in quel periodo. Fra i giuristi si ricordano Ulpiano, Papiniano e Giulio Paolo (inizi del III secolo) e, per ci\u00f2 che riguarda la teologia e la filosofia, i Padri della Chiesa San Girolamo, Sant'Ambrogio e Sant'Agostino, massima espressione del pensiero cristiano del primo millennio dell'era volgare. Agostino, avvicinatosi alla filosofia leggendo l\"'Ortensio\" di Cicerone e le opere di Platone a dei neoplatonici, cerc\u00f2 di conciliare la classicit\u00e0 pagana con il nuovo messaggio cristiano. Svilupp\u00f2 negli anni maturi un poderoso \"corpus\" dottrinario la cui influenza si \u00e8 fatta sentire in et\u00e0 medievale (Pietro Abelardo, Ruggero Bacone, Duns Scoto, ecc.), moderna (Martin Lutero, Giansenio, ecc.) e contemporanea (S\u00f8ren Kierkegaard in particolare). Il IV secolo \u00e8 anche il secolo di Ammiano Marcellino, un siro di madrelingua greca ma di espressione latina considerato il massimo storico romano di et\u00e0 tardo-imperiale.\nArte.\nSecondo la leggenda, la citt\u00e0 di Roma venne fondata il 21 aprile nell'anno 753 a.C. Alle origini della citt\u00e0 ebbe grande importanza il guado sul Tevere, che costitu\u00ec per molto tempo il confine tra Etruschi e Latini, nei pressi dell'Isola Tiberina, e l'approdo fluviale dell\"'Emporium\", tra Palatino e Aventino.\nNell'et\u00e0 protostorica e regia non si pu\u00f2 ancora parlare di arte \"romana\" (cio\u00e8 con caratteristiche proprie), ma solo di produzione artistica \"a Roma\", dalle caratteristiche italiche, con notevoli influssi etruschi.\nPresso l'emporio vicino all'attraversamento del fiume, il Foro Boario, \u00e8 stato scavato un tempio arcaico, nell'area di Sant'Omobono, risalente alla fine del VII-met\u00e0 del VI secolo a.C., con resti di et\u00e0 appenninica che documentano una continuit\u00e0 di insediamento per tutta l'epoca regia.\nSotto Tarquinio Prisco viene edificato sul Campidoglio il tempio dedicato alla triade capitolina, Giove, Giunone e Minerva, nella data tradizionale del 509 a.C., la stessa in cui viene collocata la cacciata del re e l'inizio delle liste dei magistrati. La data di fondazione del tempio poteva anche essere stata verificata dagli storici romani successivi grazie ai \"clavi\" i chiodi annuali infissi nella parete interna del tempio. I resti del podio del tempio sono ancora parzialmente visibili sotto il Palazzo dei Conservatori e nei sotterranei dei Musei Capitolini.\nLe sculture in terracotta che lo adornavano, altra caratteristica dell'arte etrusca, sono andate perdute ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti sul quale si aprono tre celle.\nTra le opere pi\u00f9 imponenti della Roma arcaica ci furono la Cloaca Maxima, che permise l'insediamento nella valle del Foro, e le Mura serviane, delle quali restano vari tratti.\nBisogna attendere il periodo tra la fine del IV e l'inizio del III secolo a.C. per trovare un'opera d'arte figurativa prodotta sicuramente a Roma: \u00e8 la nota Cista Ficoroni, contenitore in bronzo finemente cesellato col mito degli Argonauti (dall'iscrizione \"Novios Plautios med Romai fecid\", \"Novio Plautio mi fece a Roma\"). Ma la tipologia del contenitore \u00e8 prenestina, l'artefice di origina osco-campana (a giudicare dal nome), la decorazione a bulino di matrice greca classica, con parti a rilievo inquadrabili pienamente nella produzione medio-italica.\nL'arte romana repubblicana \u00e8 la produzione artistica che si svolse nei territorio sotto il controllo di Roma durante il periodo della Repubblica (convenzionalmente dal 509 a.C. al 27 a.C.).\nLo sviluppo militare, politico ed economico della Repubblica romana non coincise con lo sviluppo di una civilt\u00e0 artistica autonoma. Nel periodo repubblicano si possono distinguere almeno tre momenti artistici: un primo come continuazione della cultura arcaica, dove la produzione in citt\u00e0 non manifesta alcuna caratteristica stilistica propria; un secondo legato alla conquista della Grecia e all'arrivo di ingenti bottini di opere d'arte, che mise in crisi la tradizionale tradizione artistica romana innescando un tumultuoso dibattito; una terza fase a partire dall'et\u00e0 sillana quando comparvero ineluttabilmente caratteri propri e specifici dell'arte romana.\nL'arte augustea e della dinastia giulio-claudia (fino al 69) si svilupp\u00f2 verso un sereno \"neoclassicismo\", che rifletteva le mire politiche di Augusto e della \"pax\", finalizzato a costruire un'immagine solida e idealizzata dell'impero. L'arte dell'et\u00e0 di Augusto \u00e8 infatti caratterizzata dalla raffinatezza, dall'eleganza, adeguata alla sobriet\u00e0 e alla misura che Augusto aveva imposto a s\u00e9 stesso e alla sua corte. Ci\u00f2 signific\u00f2, come hanno messo in luce gli studi della seconda met\u00e0 del XX secolo, anche un'impronta accademica e un po' fredda, a causa della forte idealizzazione delle opere d'arte.\nDurante il principato di Augusto ebbe inizio una radicale trasformazione urbanistica di Roma in senso monumentale. Anche nelle arti figurative si recuper\u00f2, in particolare, la scultura greca del V secolo a.C. (Fidia, Policleto...) della quale restano numerose opere, ma questo interesse per il passato influenz\u00f2 anche l'architettura, l'artigianato prezioso e sicuramente (nonostante le esigue tracce), la pittura.\nOpere emblematiche di quest'epoca sono l'Ara Pacis, l'Augusto di via Labicana (con il principe come pontefice massimo) e l'Augusto loricato, quest'ultimo rielaborato dal Doriforo di Policleto. L'uso di creare opere nello stile greco classico va sotto il nome di neoatticismo.\nIn questo periodo, l'arte dei Flavi (arte flavia) si svilupp\u00f2 superando la pesante tutela dell'arte neoattica, che aveva appiattito le esperienze pi\u00f9 originalmente \"romane\" della tarda Repubblica favorendo un'imitazione fredda e idealizzata dei modelli dell'arte greca classica.\nGi\u00e0 all'epoca di Claudio e Nerone la scultura inizi\u00f2 a muoversi in maniera pi\u00f9 indipendente dalla tutela della prestigiosa arte ateniese, liberandosene quasi definitivamente sotto i Flavi. Non \u00e8 stato ancora completamente chiarito se l'arte flavia si mosse spinta da una nuova ispirazione autonoma o se invece cambi\u00f2 semplicemente modello, guardando a esperienze di altre citt\u00e0 ellenistiche, come quelle dell'Asia Minore, anche perch\u00e9 non \u00e8 ancora sviluppato lo studio delle forme artistiche delle citt\u00e0 greche in epoca romana.\nIn scultura si manifestarono due tendenze di maggiore evidenza: l'utilizzo di un chiaroscuro pi\u00f9 sfumato nel bassorilievo e l'uso di collocare le figure in uno spazio infinitamente aperto (rendimento spaziale, circolazione dell'atmosfera attorno alle immagini, ecc.).\nL'arte traianea (indicativamente dal 98 al 117), svilupp\u00f2 ulteriormente le innovazioni dell'epoca flavia, arrivando a staccarsi definitivamente dal solco ellenistico, fino a una produzione autonoma. I rilievi della Colonna Traiana furono uno dei capolavori non solo della civilt\u00e0 romana, ma dell'arte antica in generale. Con Traiano l'impero romano raggiunse la sua massima espansione. Ci\u00f2 signific\u00f2 una nuova condizione di benessere per la societ\u00e0 romana, che, sia a Roma sia nelle province, permise l'affermarsi di una vasta classe media, capace di esprimere le proprie esigenze e un proprio gusto anche in campo architettonico-artistico.\nL'arte adrianea (indicativamente dal 117 al 138), il classicismo greco, ripreso da Augusto e superato all'epoca di Traiano, torn\u00f2 nell'arte ufficiale, ma con un nuovo spirito, pi\u00f9 nostalgico, romantico, intellettualmente raffinato. I fenomeni artistici dell'epoca di Adriano furono per lo pi\u00f9 circoscritti, nella loro peculiarit\u00e0 stilistica, ai monumenti ufficiali o a quelli sorti nell'immediata influenza della corte imperiale, a differenza dei periodi immediatamente precedenti (epoca flavia e traianea), i quali interessarono invece pi\u00f9 strati sociali e un territorio pi\u00f9 vasto, per via delle mutate condizioni di vita della popolazione romana e provinciale. In questo periodo l'arte romana svilupp\u00f2 un recupero classicista, legato al gusto e agli interessi del solo sovrano, uomo estremamente colto e raffinato, artista dilettante (pittore e architetto), poeta, letterato, filelleno nel sentimento e nell'indirizzo politico.\nCon arte dei primi Antonini e arte nell'et\u00e0 di Commodo (cfr. dinastia degli Antonini, indicativamente dal 138 al 192), la scultura monumentale romana sub\u00ec una svolta stilistica, che \u00e8 stata definita \"barocca\": il marmo inizi\u00f2 a essere lavorato sempre pi\u00f9 col trapano corrente, creando solchi profondi e rilievi pronunciati e creando un chiaroscuro molto pronunciato: inizia a prevalere l'elemento coloristico su quello plastico, in un processo che fu ulteriormente sviluppato nell'arte tardoantica. Inoltre con Commodo la plasticit\u00e0 del rilievo si va dissolvendo a favore d'effetti ottici e illusionistici, mentre si tende a una nuova disposizione delle masse e viene accentuata l'espressivit\u00e0 soprattutto nelle teste e nei movimenti.\nL'arte severiana della dinastia dei Severi (indicativamente dal 193 al 235), e quella successiva dell'anarchia militare (almeno fino a Gallieno, mancando personalit\u00e0 in grado di dare un'impronta durevole all'arte ufficiale romana e accomunabile all'arte severiana), arrivarono a comprendere cos\u00ec tutta la prima met\u00e0 del III secolo. In questo periodo l'arte romana inizi\u00f2 il processo che port\u00f2 alla rottura dell'arte tardoantica, spartiacque tra arte antica e medievale. Alcune produzioni artistiche ufficiali videro la comparsa evidente di elementi tratti dall'arte plebea e provinciale, mentre in altri settori venne mantenuta in vita pi\u00f9 a lungo la forma tradizionale di derivazione ellenistica, come nel ritratto, che proprio in questo periodo fior\u00ec con capolavori di grande spessore psicologico.\nL'arte dioclezianea e della tetrarchia rappresent\u00f2 la produzione artistica all'epoca di Diocleziano e della sua tetrarchia (indicativamente dal 284 al primo decennio del IV secolo, quando Costantino I prese il potere e sconfisse i rivali ripristinando il sistema del sovrano unico). In questo periodo permasero alcune tendenze classicheggianti dell'et\u00e0 di Gallieno, come i rilievi attribuiti all\"Arcus Novus\" del 294 con figure di Vittorie e barbari (Firenze, giardino di Boboli). La vera novit\u00e0 fu la moltiplicazione delle capitali imperiali,che furono, quindi, abbellite di importanti monumenti, anche in una sorta di gara tra i vari imperatori. Diocleziano a Nicomedia, in Bitinia, fece erigere senza dubbio edifici monumentali, ma malauguratamente i loro resti sono insignificanti e non sono mai stati studiati adeguatamente.\nL'arte costantiniana, che si colloca nel IV secolo durante il dominio dell'imperatore Costantino I (indicativamente dal 312) al 337), rappresent\u00f2 l'affermazione dello stile plebeo nell'arte ufficiale anche prodotta da Senato, soprattutto a partire dal fregio dell'Arco di Costantino. Ma accanto allo stile \"plebeo\" sopravvive la corrente espressionistica del III secolo (uso del trapano, accentuato chiaroscuro) e prende il via una corrente classicismo aulico ispirata all'arte augustea, la cosiddetta \"rinascenza costantiniana\".\nL'arte teodosiana (indicativamente dal 379 al 450), svilupp\u00f2 una corrente classicheggiante, dai toni aulici e preordinati a una precisa etichetta che dettava forme e contenuti, ancora pi\u00f9 che nel precedente periodo dell'arte costantiniana. Le reminiscenze ancora presenti durante il regno di Anastasio I (491-518) sono considerate, forse erroneamente, uno stile \"tardo-teodosiano\".\nL'arte paleocristiana designa, invece, la produzione artistica dei primi secoli dell'era cristiana, compresa entro limiti di spazio e di tempo convenzionali: le testimonianze pi\u00f9 importanti risalgono in genere al III-IV secolo, poi si inizia a parlare anche di arte dei singoli centri artistici: arte bizantina, arte ravennate, ecc. L'arte paleocristiana comunque si situa nell'orbita di Roma imperiale e ha il suo momento di massimo splendore fra i primi decenni del IV secolo e gli inizi del VI secolo, fino al 604, anno della morte di papa Gregorio I, tanto che l'ideale cristiano assunse, ai suoi inizi, le forme offerte dall'arte della tarda antichit\u00e0. Una specifica iconografia cristiana si svilupp\u00f2 solo gradualmente e in accordo col progredire della riflessione teologica.\nArchitettura.\nI Romani adottarono il linguaggio esteriore dell'architettura greca, adattandolo ai propri scopi. La loro visione dello spazio era tuttavia radicalmente diversa da quella propria dei Greci e le forme architettoniche riflettono appieno queste differenze.\nLa differenza principale \u00e8 di carattere politico-sociale: la struttura greca era formata da una moltitudine di citt\u00e0-stato, spesso in conflitto tra loro; i Romani, invece, conquistavano i territori e li soggiogavano con il loro potere, per questo necessitavano di una serie di strutture pubbliche e di controllo (come le efficientissime strade romane o gli acquedotti).\nAl tempo di Silla le strutture lignee con rivestimento in terracotta di matrice etrusca, o quelle in tufo stuccato lasciarono definitivamente il passo agli edifici in travertino o in altre pietre calcaree, secondo forme desunte dall'architettura ellenistica, ma adattate a un gusto pi\u00f9 semplice con forme pi\u00f9 modeste. Gi\u00e0 durante l'ellenismo si era arrivati a sollevare gli elementi architettonici dalla mera funzione statica, permettendo un uso decorativo che dava grande libert\u00e0 agli architetti. Anche a Roma venne ripresa questa libert\u00e0, applicando a forme che non esistevano nel mondo ellenistico per funzione, tipo e tecnica muraria.\nAl tempo di Ermodoro e delle guerre macedoniche erano sorti i primi edifici in marmo a Roma, che non si distinguevano certo per grandiosit\u00e0. Lucio Licinio Crasso, parente del pi\u00f9 famoso Marco Licinio Crasso, era stato poi il primo a usare il marmo anche nella decorazione della propria abitazione privata sul Palatino nel 100 a.C.\nDopo l'incendio dell'83 a.C. venne ricostruito in pietra il tempio di Giove Capitolino, con colonne marmoree venute da Atene e con un nuovo simulacro crisoelefantino di Giove, forse opera da Apollonio di Nestore. Risale al 78 a.C. la costruzione del \"Tabularium\", quinta scenografica del Foro Romano che lo metteva in comunicazione col Campidoglio e fungeva da archivio statale. Vi si usarono semicolonne addossate sui pilastri dai quali partono gli archi, schema usato anche nel santuario di Ercole Vincitore a Tivoli.\nI templi romani sillani sopravvissuti sono piuttosto modesti (tempio di San Nicola in Carcere, tempio B del Largo Argentina), mentre pi\u00f9 importanti testimonianze si hanno in quelle citt\u00e0 che subirono meno trasformazioni in seguito: Pompei, Terracina, Fondi, Cori, Tivoli e Palestrina. Particolarmente significativo \u00e8 il santuario della Fortuna Primigenia a Palestrina, dove le strutture interne sono in \"opus incertum\" e le coperture a volta ricavate tramite gittate di pietrisco e malta pozzolana: queste tecniche campano-laziali definivano le strutture portanti della grande massa architettonica, mentre le facciate erano decorate da strutture architravate in stile ellenistico, che nascondevano il resto. Solo in un secondo momento anche le tecniche costruttive romane ebbero una forma stilistica che non richiedeva pi\u00f9 la \"maschera\" esterna, permettendo uno sviluppo autonomo e grandioso dell'architettura romana.\nSoprattutto in architettura si inizi\u00f2 a manifestare quell'atteggiamento tipicamente utilitario dell'arte: le forme greche venivano interpretate secondo gli scopi specifici degli edifici, arrivando a diventare un semplice ornamento. Un'altra notevole differenza col mondo greco \u00e8 nell'uso delle pareti: per i Greci la parete isodoma era innanzitutto strutturale; per i Romani, l'uso di mattoni e piccole pietre tenute insieme dalla malta (secondo un espediente pi\u00f9 rapido ed economico) rendeva la parete una mera struttura per separare gli spazi. In questo sta una sostanziale differenza tra architettura greca e romana: la prima era un'arte di ritmi scanditi (si pensi alla disposizione canonica degli elementi architettonici sul piano verticale del tempio greco), la seconda era arte degli spazi (spazi interni ma anche spazi tra edifici, si pensi ai complessi dei fori nelle colonie romane).\nL'urbanistica greca, intesa come rapporti tra edifici, nacque solo in epoca ellenistica (anteriormente gli edifici erano considerati come elementi a s\u00e9, completamente indipendenti rispetto agli edifici circostanti). Ma per i greci le relazioni tra edifici arrivavano a interessare le parti di un complesso, come singole masse individuali, mentre per i Romani esisteva anche il problema della vera e propria collocazione organica degli edifici nello spazio, come dimostra ad esempio il Foro di Pompei (100 a.C. circa), tra i migliori esempi superstiti di piazza romana circondata da eleganti portici e centrata prospetticamente sul tempio nel lato breve.\nAl tempo di Cesare si ebbe la creazione del sontuoso Foro e tempio di Venere Genitrice, ma fu solo col restauro del tempio di Apollo Sosiano nel 32 a.C. che Roma ebbe per la prima volta un edificio di culto all'altezza dell'eleganza ellenistica.\nCon il principato di Augusto ebbe inizio una radicale trasformazione urbanistica di Roma in senso monumentale. Nel periodo da Augusto ai Flavi si nota un irrobustirsi di tutti quegli edifici privi dell'influenza del tempio greco: archi trionfali, terme, anfiteatri, ecc. Nell'arco partico del Foro Romano (20 a.C. circa) nacque una forma ancora embrionale dell'arco a tre fornici. Risalgono a questo periodo i pi\u00f9 spettacolari edifici per spettacoli: il teatro di Marcello (11 a.C.), l'arena di Pola, l'Arena di Verona, il teatro di Orange e poco dopo il Colosseo (inaugurato da Tito nell'80 e poi completato da Vespasiano). Quest'epoca fu fondamentale per lo sviluppo di tecniche nuove, che permisero ulteriori sviluppi delle articolazioni spaziali. Lo stesso arco di Tito \u00e8 impostato secondo uno schema pi\u00f9 pesante e compatto dei precedenti augustei, che si allontana sempre di pi\u00f9 dall'eleganza di matrice ellenistica. Ma fu soprattutto con la diffusione delle cupole emisferiche (Domus Transitoria, Domus Aurea e ninfeo di Domiziano a Albano Laziale) e la volta a crociera (Colosseo), aiutata dall'uso di archi trasversali in laterizio che creano le nervature e dall'uso di materiale leggero per le volte (anfore). Inoltre venne perfezionata la tecnica della volta a botte, arrivando a poter coprire aree di grandi dimensioni, come la vasta sala (33 metri di diametro) del vestibolo domizianeo del Foro Romano.\nNella successiva epoca di Traiano, il suo principale architetto, Apollodoro di Damasco, complet\u00f2 la serie dei Fori imperiali di Roma, con il vastissimo Foro di Traiano, dalla pianta innovativa, priva di tempio all'estremit\u00e0. Ancora pi\u00f9 originale fu la sistemazione del fianco del colle Quirinale con i cosiddetti Mercati di Traiano, un complesso amministrativo e commerciale che si componeva di sei livelli articolati organicamente in uffici, botteghe e altro. La ricchezza ottenuta con le campagne militari vittoriose permise il rafforzarsi di una classe media, che diede origine a una nuova tipologia abitativa, con pi\u00f9 abitazioni raggruppate in un unico edificio, sempre pi\u00f9 simili alle ricche case patrizie.\nIl successore, l'imperatore Adriano, era appassionato di cultura ellenistica. Fece edificare, prendendo parte alla progettazione, Villa Adriana a Tivoli, grandioso complesso architettonico e paesaggistico le cui architetture riprendono ecletticamente modelli orientali ed ellenistici. Fece inoltre ricostruire il Pantheon di Roma, con la cupola perfettamente emisferica appoggiata a un cilindro di altezza pari al raggio e pronao corinzio, uno degli edifici romani meglio conservati e il suo mausoleo, ora Castel Sant'Angelo, al Vaticano. In scultura tipici della sua epoca sono i ritratti di Antinoo, suo giovane amante morto in circostanze misteriose e da lui divinizzato con un culto ufficiale per tutto l'Impero.\nA partire dalla crisi del III secolo, in architettura si affermarono costruzioni per scopi difensivi, come le mura aureliane o il Palazzo di Diocleziano (293-305 circa) a Spalato, provvisto di solide fortificazioni.\nScultura.\nGi\u00e0 nei periodi imperiali la scultura romana era in continuo progresso: i volti sono rappresentati con realismo al contrario dell'arte greca basata soprattutto sul corpo. Ancora a differenza dell'arte greca classica la scultura romana non rappresenta solo la bellezza ideale ma anche le virt\u00f9 morali.\nLe prime sculture arcaiche erano in terracotta e adornavano secondo una caratteristica dell'arte etrusca gli antichi templi romani. Sono andate perdute, ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti sul quale si aprono tre celle.\nIn epoca imperiale la scultura ebbe una grande produzione artistica, improntata a un classicismo finalizzato a costruire un'immagine solida e idealizzata dell'impero. Si recuper\u00f2, in particolare, la scultura greca del V secolo a.C., Fidia e Policleto, nella rappresentazione delle divinit\u00e0 e dei personaggi illustri romani, fra cui emblematici sono alcuni ritratti di Augusto come pontefice massimo e l'Augusto loricato, quest'ultimo rielaborato dal Doriforo di Policleto. L'uso di creare opere nello stile greco classico va sotto il nome di neoatticismo, ed \u00e8 improntato a un raffinato equilibrio, che per\u00f2 non \u00e8 esente da una certa freddezza di stampo \"accademico\", legata cio\u00e8 alla riproduzione dell'arte greca classica idealizzata e priva di slanci vitali. Solo durante la dinastia giulio-claudia si ebbe un graduale attenuarsi dell'influenza neoattica permettendo la ricomparsa di un certo colore e calore nella produzione scultorea.\nIn epoca Flavia, non \u00e8 ancora chiaro quanto fu determinante l'ispirazione al mondo ellenistico per superare la parentesi neoattica. In ogni caso nei rilievi nell'Arco di Tito (81 o 90 d.C.) si nota un maggiore addensamento di figure e, soprattutto, una consapevole disposizione coerente dei soggetti nello spazio, con la variazione dell'altezza dei rilievi (dalle teste dei cavalli a tutto tondo alle teste e le lance sagomate sullo sfondo), che crea l'illusione di uno spazio atmosferico reale.\nSotto Commodo si assistette a una svolta artistica, legata alla scultura. Nelle opere ufficiali, dal punto di vista formale si ottenne una dimensione spaziale pienamente compiuta, con figure ben collocate nello spazio tra le quali sembra \"circolare l'atmosfera\" (come negli otto rilievi riciclati poi nell'Arco di Costantino). Dal punto di vista del contenuto si assiste alla comparsa di sfumature simbolico-religiosi nella figura del sovrano e alla rappresentazione di fatti irrazionali. Questa tendenza \u00e8 evidente nella Colonna di Marco Aurelio che, sebbene ispirata a quella Traiana, presenta molte novit\u00e0: scene pi\u00f9 affollate, figure pi\u00f9 scavate, con un chiaroscuro pi\u00f9 netto e, soprattutto, la comparsa di elementi irrazionali (\"Miracolo della pioggia\", \"Miracolo del fulmine\"), prima avvisaglia di una societ\u00e0 ormai in cerca di evasione da una realt\u00e0 difficile, che di l\u00ec a poco, durante il successivo sfacelo economico e politico dell'impero, sarebbe sfociata nell'irrazionalismo anti-classico.\nLe sculture ufficiali, per quanto valide esteticamente, avevano sempre intenti celebrativi, se non addirittura propagandistici, che in un certo senso pesavano pi\u00f9 dell'astratto interesse formale. Ci\u00f2 non toglie che l'arte romana fosse comunque un'arte \"bella\" e attenta alla qualit\u00e0: la celebrazione imponeva scelte estetiche curate, che si incanalavano nel solco dell'ellenismo di matrice greca.\nSenza considerare l'architettura e soffermandosi soprattutto sulla scultura, appare chiaro che in questo settore dell'arte romana, la creazione \"ex-novo\", a parte alcune rare eccezioni (come la Colonna Traiana), non esiste, o per lo meno si limita al livello pi\u00f9 superficiale del mestierante. Manca quasi sempre una cosciente ricerca dell'ideale estetico, tipica della cultura greca. Anche il momento creativo che vide la nascita di una vera e propria arte \"romana\", tra la met\u00e0 del II secolo a.C. e il secondo triumvirato, fu dovuto in massima parte alle ultime maestranze greche e italiote, nutrite di ellenismo. Non a caso il fenomeno delle copie \u00e8 giunto fino a oggi in massima parte per la scultura.\nIl rilievo storico fu la prima vera e propria forma d'arte romana. Si svilupp\u00f2 nel tardo periodo repubblicano, nel I secolo a.C. e, come per il ritratto romano, si form\u00f2 dalla congiunzione del naturalismo ellenistico nella sua forma oggettiva, con i rilievi dell'arte plebea, una corrente legata sia alla mentalit\u00e0 civile sia al rito religioso dei Romani, e si ha cos\u00ec il suo lo sviluppo.\nDi questo stile i primi esempi che lo descrivono sono ben riassumibili nel piccolo fregio trionfale del tempio di Apollo Sosiano, semplice e incisivo, riferito appunto al trionfo di Sosio del 34 a.C., ma forse di esecuzione pi\u00f9 tarda del 20-17 a.C., simile anche a quello successivo dell'altare al centro dell'Ara Pacis. Per questo stile \u00e8 buon uso ricordare la formula \"ogni genere letterario per metro diverso\", quindi ogni genere corrisponde a uno stile diverso, causa la sua equit\u00e0 strutturale nel tempo.\nInteressante \u00e8 anche il fregio che doveva adornare un altare molto simile a quello dell'Ara Pacis, trovato sotto al \"Palazzo della Cancelleria\" e ora Musei Vaticani, la cosiddetta base dei Vicomagistri (30-50 d.C.): vi si legge di una processione per un sacrificio, dove si vedono gli animali, gli assistenti sacerdoti e i musicanti. Qui con lo scorcio delle trombe e la posizione dei suonatori di dorso, si ha uno dei pochi esempi di \"dilatazione spaziale\": il fondo non esiste, \u00e8 uno spazio libero, entro al quale le figure si muovono.\nPittura.\nLa pittura romana \u00e8 una delle scuole pittoriche che meglio si sono tramandate, nella generale rovina della pittura antica. I Romani assimilarono in larga parte dall'altissima civilt\u00e0 pittorica greca, imitandone i modelli e le tecniche e creando innumerevoli copie che, come \u00e8 successo per la scultura, spesso permettono di conoscere con una certa approssimazione gli originali.\nLa straordinaria conoscenza della pittura romana \u00e8 dovuta soprattutto alle uniche condizioni di preservazione delle citt\u00e0 vesuviane di Pompei, Ercolano e Stabia, dove sono stati ritrovati enormi quantitativi di pitture, soprattutto affreschi parietali. Le pitture pompeiane sono databili tra il II secolo a.C. e la data dell'eruzione, il 79 d.C.\nUn altro grande serbatoio di pitture romane sono i ritratti su tavola delle mummie di Fayyum in Egitto, databili tra la fine del I secolo a.C. e la met\u00e0 del III secolo d.C.. Ma la stessa Roma ha preservato alcuni notevoli esempi di pitture, spesso analoghe agli esemplari pompeiani ma pi\u00f9 antiche, confermando come i modelli venissero innanzitutto elaborati nella capitale e da qui si diffondessero nelle province.\nL'eredit\u00e0 della civilt\u00e0 romana.\nImpero bizantino.\nMentre l'Impero d'Occidente declin\u00f2 durante il V secolo, il pi\u00f9 ricco Impero d'Oriente continu\u00f2 a esistere per oltre un millennio, con capitale Costantinopoli. In quanto incentrato sulla citt\u00e0 di Costantinopoli, gli storici moderni lo chiamano \u00abImpero bizantino\u00bb, anche per distinguerlo dall'Impero romano classico, incentrato sulla citt\u00e0 di Roma. Tuttavia gli Imperatori bizantini e i loro sudditi non si definirono mai tali ma continuarono a fregiarsi del nome \u00abRomani\u00bb fino alla caduta dell'Impero, quando ormai non avevano pi\u00f9 nulla di romano, se non il nome, le aspirazioni irrealizzabili di grandezza e l'eredit\u00e0 diretta dell'impero romano. Il termine \u00abbizantino\u00bb \u00e8 molto pi\u00f9 recente, e fu coniato da Hyeronimus Wolff (1516-1580) per poi essere ripreso da Du Cange (1610-1688), quasi due secoli dopo la caduta dell'Impero (1453); il termine venne poi reso popolare dagli storici illuministi, che disprezzavano l'Impero.\nCome gli imperatori romani dell'Antichit\u00e0, gli imperatori bizantini si consideravano sovrani universali. L'idea che in tutto mondo vi fosse un solo impero (quello romano) e una sola Chiesa sopravvisse al collasso della parte occidentale dell'Impero. Bench\u00e9 l'ultimo serio tentativo di riconquista dei territori occidentali fosse costituito dalle guerre di Giustiniano I nel VI secolo, che vide l'effimera riconquista imperiale di Italia e Africa, essa continu\u00f2 a rimanere per secoli una delle aspirazioni degli imperatori bizantini. A causa delle costanti minacce sui fronti orientale e settentrionale, che costrinsero i Bizantini a trascurare la difesa delle loro province occidentali, i territori riconquistati da Giustiniano furono gradualmente perduti. Nonostante ci\u00f2, la loro aspirazione all'impero universale era riconosciuta dalle autorit\u00e0 temporali e religiose nell'Occidente, bench\u00e9 la sua effettiva restaurazione apparisse irrealizzabile. I re visigoti e franchi nel V e VI secolo riconobbero la superiorit\u00e0 gerarchica e morale dell'Imperatore, ricevendo in cambio titoli e cariche onorifiche prestigiose che garantivano una posizione nell'ordine mondiale percepito all'epoca. Fino alla met\u00e0 dell'VIII secolo l'Impero bizantino era considerato il legittimo \"Impero romano\" anche dagli europei occidentali. Fu solo in seguito all'alleanza del Papato con i Franchi, che sfoci\u00f2 nell'incoronazione di Carlo Magno a Imperatore dei Romani nel Natale 800, che coloro che fino a poco tempo prima nelle fonti occidentali erano definiti \"Romani\" diventarono \"Graeci\" e il loro impero \"Imperium Graecorum\".\nL'Impero bizantino cadde nel 1453, conquistato dagli Ottomani. Dando per vera la data tradizionale della fondazione di Roma, lo stato romano dur\u00f2 dal 753 a.C. al 1461, anno in cui cadde l'Impero di Trebisonda (ultimo frammento dell'Impero bizantino che sfugg\u00ec alla conquista Ottomana nel 1453), per un totale di 2214 anni.\nImpero carolingio e Sacro Romano Impero.\nOltre all'Impero bizantino, unico e legittimo successore dell'Impero romano dopo la caduta della sua parte occidentale, varie altre entit\u00e0 statuali ne rivendicarono l'eredit\u00e0, in contrasto con l'idea che in tutto mondo vi fosse un solo impero (quello romano) e una sola Chiesa. La prima fu il Sacro Romano Impero, inizialmente un grande progetto di ricostituzione dell'impero in Occidente, che fu fondato il giorno di Natale dell'800 allorch\u00e9 papa Leone III incoron\u00f2 il re dei Franchi Carlo Magno imperatore dei Romani. La seconda fu l'Impero ottomano. Quando gli Ottomani conquistarono Costantinopoli nel 1453, Maometto II stabil\u00ec nella citt\u00e0 la propria capitale e si autoproclam\u00f2 \"Qaysar-i-rum\", ovvero Imperatore romano. Maometto II comp\u00ec anche un tentativo di impossessarsi dell'Italia in modo da \"riunificare l'impero\", ma gli eserciti papali e napoletani fermarono l'avanzata ottomana verso Roma a Otranto nel 1480. Il terzo a proclamarsi erede dell'Impero dei Cesari fu l'Impero russo che, nel XVI secolo, ribattezz\u00f2 Mosca, centro del potere zarista, la \"Terza Roma\" (essendo Costantinopoli considerata la seconda).\nIn storiografia la disputa tra gli imperi rivali per il titolo di legittimo \"impero romano\" (o \"universale\") prende il nome di \"problema dei due imperatori\" (dal tedesco \"Zweikaiserproblem\"). Esso ebbe origine nel natale 800 allorquando il re dei Franchi Carlo Magno venne incoronato Imperatore dei Romani da Papa Leone III che attu\u00f2 cos\u00ec una \"translatio imperii\" dai Greci ai Germani. In seguito Ottone I, nel X secolo, trasform\u00f2 una parte del vecchio impero carolingio nel Sacro Romano Impero. I Sacri Romani Imperatori si consideravano, come i bizantini, i continuatori dell'Impero romano, grazie all'incoronazione papale, anche se da un punto di vista strettamente giuridico l'incoronazione non aveva basi nel diritto di allora; i bizantini per\u00f2 erano allora governati dall'Imperatrice Irene, illegittima agli occhi degli occidentali, tale da giustificare il \"colpo di mano\". Nel corso dei secoli, la disputa per il titolo imperiale avrebbe costituito uno dei principali punti di attrito nei rapporti diplomatici tra i due imperi, anche se raramente ebbe come conseguenza scontri militari, anche a causa della distanza geografica che separava i due stati. Nell'812, con il trattato di Aquisgrana, Bisanzio riconobbe all'Imperatore carolingio il titolo di \"Imperatore\" ma non di \"Imperatore dei Romani\". Il Sacro Romano Imperatore era considerato dai Bizantini l'imperatore (o re) dei Franchi e successivamente re di Germania, mentre le fonti occidentali attribuivano all'Imperatore bizantino il titolo di imperatore (o re) dei Greci o imperatore di Costantinopoli. A complicare la situazione, il titolo imperiale fu occasionalmente rivendicato dai sovrani bulgari e serbi, portando a conflitti militari con Bisanzio. In seguito alla caduta di Costantinopoli del 1453, che pose fine alla millenaria storia dell'Impero bizantino, a contendere il titolo di imperatore universale agli Imperatori del Sacro Romano Impero furono i sultani ottomani e gli zar di Russia.\nIl Sacro Romano Impero conobbe il suo periodo di massimo splendore nell'XI secolo quando, insieme al papato, era una delle due grandi potenze della societ\u00e0 medioevale nell'Europa occidentale. Gi\u00e0 sotto Federico Barbarossa e le vittorie dei Comuni, l'Impero prese la via del declino, perdendo il reale controllo del territorio, soprattutto in Italia, a favore delle varie autonomie locali. Comuni, signori e principati comunque continuarono a vedere l'Impero come un sacro ente sovranazionale dal quale trarre legittimit\u00e0 formale del proprio potere, come testimoniano i numerosi diplomi imperiali concessi a caro prezzo. Dal punto di vista sostanziale l'Imperatore non aveva alcun'autorit\u00e0 e la sua carica, se non ricoperta da individui di particolare forza e determinazione, era prettamente simbolica.\nNel 1648, con la Pace di Vestfalia, fu riconosciuta ai principi feudali la piena sovranit\u00e0 territoriale e il diritto di stringere alleanze, purch\u00e9 non fossero contro l'Imperatore. Il Sacro Romano Impero si era ormai ridotto a semplice confederazione di Stati \"de facto\" indipendenti. Esso continu\u00f2 comunque a esistere formalmente fino al 1806, quando l'imperatore francese Napoleone Bonaparte obblig\u00f2 l'Imperatore Francesco II a sciogliere il Sacro Romano Impero e a diventare Imperatore d'Austria.\nChiesa cattolica.\nAnche la Chiesa cattolica preserv\u00f2 certi aspetti dell'Impero romano. Per esempio la lingua latina oppure le divisioni territoriali della chiesa (diocesi), che esistevano gi\u00e0 nell'Impero romano.\nLa Chiesa, inoltre, conserv\u00f2 alcuni aspetti della civilt\u00e0 spirituale romana e li diffuse."}
{"id": "2458814", "revid": "2110845", "url": "https://it.wikipedia.org/wiki?curid=2458814", "title": "Pierre Grimal", "text": "Appassionato della cultura antica, si adoper\u00f2 molto per la promozione dell'eredit\u00e0 culturale della civilt\u00e0 romana, sia presso gli specialisti sia presso il grande pubblico.\nBiografia.\nAmmesso all'\u00c9cole normale sup\u00e9rieure de rue de l'Ulm nel 1933, terzo nel classificato nel concorso per l\"'agr\u00e9gation\" in lettere classiche nel 1935, fu membro dell'\u00c9cole fran\u00e7aise de Rome (1935-1937). In seguito esercit\u00f2 l'insegnamento del latino al Liceo di Rennes, quindi come professore di lingua e civilt\u00e0 latina all'Universit\u00e0 di Caen, all'Universit\u00e0 di Bordeaux e, infine, alla Sorbona per trent'anni.\nPubblic\u00f2 studi sulla civilt\u00e0 romana, tra cui numerosi libri della collana \u00abQue sais-je ?\u00bb (Presses universitaires de France), traduzioni in francese di autori latini classici (Cicerone, Seneca, Tacito, Plauto, Terenzio). Dopo il pensionamento, pubblic\u00f2 anche biografie e fiction storiche romanzate (\"M\u00e9moires de T. Pomponius Atticus\", \"M\u00e9moires d'Agrippine\", \"Le proc\u00e8s N\u00e9ron\"), destinate al grande pubblico.\nNegli ultimi anni della sua vita si batt\u00e9 per la salvaguardia dell'insegnamento umanistico nelle scuole secondarie.\nRiconoscimenti.\nPierre Grimal fu membro di due importanti istituzioni:"}
{"id": "2458815", "revid": "155634", "url": "https://it.wikipedia.org/wiki?curid=2458815", "title": "Palazzo Bembo", "text": "Palazzo Bembo \u00e8 un palazzo veneziano, situato nel sestiere di San Marco e affacciato sul Canal Grande, poco distante dal Ponte di Rialto e accanto a Palazzo Dolfin Manin.\nStoria.\nCostruito dalla famiglia patrizia dei Bembo nel XV secolo, fu rimaneggiato pi\u00f9 volte nei secoli, specie internamente, ma esternamente mantiene ancora l'originario assetto, se si eccettuano le forme del sottotetto.Oggi il palazzo \u00e8 sede di un'attivit\u00e0 alberghiera e di uno spazio espositivo di arte contemporanea.\nArchitettura.\nLa facciata di Ca' Bembo, esempio eccellente di unificazione tra pi\u00f9 corpi di fabbrica attraverso l'uso di vari espedienti tra cui la presenza di un poggiolo continuo, sfoggia un chiaro aspetto gotico veneziano, con i suoi tre livelli di finestre ogivali: di queste assumono particolare importanza le coppie di pentafore del piano nobile e del piano superiore, dall'aspetto semplice. I livelli sono separati da cornici lapidee scolpite in bassorilievo.\nAll'interno \u00e8 conservato uno scalone secentesco affacciato sulla corte interna che porta al piano nobile, dove sono presenti decorazioni risalenti allo stesso secolo, in stile barocco. Il portego, ossia il salone da ricevimento, si sviluppa in corrispondenza della polifora di destra."}
{"id": "2458817", "revid": "124123", "url": "https://it.wikipedia.org/wiki?curid=2458817", "title": "Cratete di Atene (filosofo)", "text": "L'intima amicizia di Cratete e Polemone \u00e8 stata celebrata nell'antichit\u00e0, e Diogene Laerzio ha trasmesso un epigramma del poeta Antagora, il quale tramanda che i due amici furono sepolti insieme.\nI pi\u00f9 illustri alunni di Cratete furono il filosofo Arcesilao, che gli succedette come scolarca, Teodoro l'ateo e Bione di Boristene.\nDegli scritti di Cratete non rimane nulla; Diogene Laerzio afferma che vertevano su argomenti filosofici, sulla commedia e che il filosofo compose anche orazioni, che pi\u00f9 verosimilmente sono da attribuire a Cratete di Tralles. Probabilmente scrisse anche monografie su argomenti diversi: astronomia, geografia ed etnografia; in pi\u00f9 uno scritto di dubbia attribuzione riguarda il dialetto antico: un'opera organizzata in almeno cinque libri, il cui contenuto probabilmente era sulla distinzioni tra termini asiani e attici. "}
{"id": "2458818", "revid": "63727", "url": "https://it.wikipedia.org/wiki?curid=2458818", "title": "Mercedes-Benz OM668", "text": "La sigla OM668 identifica un motore Diesel prodotto dal 1998 al 2005 dalla Casa tedesca Mercedes-Benz.\nProfilo e caratteristiche.\nIl motore \"OM668\" \u00e8 un motore specificamente progettato per equipaggiare la Classe A, una vettura dotata di un particolare tipo di pianale, detto \"a sandwich\", in cui \u00e8 ricavato uno spazio tra il pianale stesso ed il pavimento dell'abitacolo, spazio in cui il motore ed il cambio scivolano in caso di urto frontale. Tale innovazione, piuttosto costosa, ha richiesto quindi un motore specifico per essere efficace a tutti gli effetti. Per prima \u00e8 arrivata una famiglia di motori a benzina, la M166, dalla quale \u00e8 stato ricavato subito dopo il motore \"OM668\", un propulsore che condivide svariate caratteristiche con i motori \"M166\", a partire dai materiali utilizzati, per finire con la particolare inclinazione di 59\u00b0 in avanti del motore, appositamente studiata perch\u00e9 il motore stesso si trovi gi\u00e0 parzialmente \"guidato\" verso l'imboccatura della cavit\u00e0 tra pianale e pavimento ed in modo che il motore possa in caso di necessit\u00e0 infilarsi in tale spazio senza problemi n\u00e9 inceppamenti.&lt;br&gt;\nTra le differenze spicca il fatto che il motore \"OM668\" sia un bialbero anzich\u00e9 un monoalbero come i motori \"M166\". Inoltre il motore \"OM668\" \u00e8 sovralimentato e corredato di intercooler.&lt;br&gt;\nQueste sono le caratteristiche generali del motore \"OM668\":\nIl motore \"OM668\" \u00e8 stato prodotto in pi\u00f9 varianti, per la precisione quattro, che hanno trovato applicazione sui modelli a gasolio della Classe A W168 e del monovolume Vaneo, nato anch'esso sul pianale a sandwich della Classe A.&lt;br&gt;\nNel 2004 il motore \"OM668\" ha cominciato a cedere il passo al 2 litri turbodiesel OM640, che l'anno seguente lo avrebbe sostituito del tutto.&lt;br&gt;\nLa seguente tabella mostra le caratteristiche delle quattro varianti del motore \"OM668\":"}
{"id": "2458819", "revid": "92843", "url": "https://it.wikipedia.org/wiki?curid=2458819", "title": "Ecclesiae Unitatem", "text": ""}
{"id": "2458820", "revid": "838137", "url": "https://it.wikipedia.org/wiki?curid=2458820", "title": "Qatar Total Open 2008 - Doppio", "text": "Il doppio del Qatar Total Open 2008 \u00e8 stato un torneo di tennis facente parte del WTA Tour 2008.\nMartina Hingis e Marija Kirilenko erano le detentrici del titolo, ma la Hingis si \u00e8 ritirata ufficialmente il 1\u00ba novembre 2007 e la Kirilenko non ha partecipato quest'anno.\nKv\u011bta Peschke e Rennae Stubbs hanno vinto in finale 6\u20131, 5\u20137, 10\u20137, contro Cara Black e Liezel Huber.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2458824", "revid": "174925", "url": "https://it.wikipedia.org/wiki?curid=2458824", "title": "Cratete il Platonico", "text": ""}
{"id": "2458829", "revid": "1305772", "url": "https://it.wikipedia.org/wiki?curid=2458829", "title": "Ond\u0159ejov (Boemia centrale)", "text": "Ond\u0159ejov (in tedesco \"Ond\u0159ejow\") \u00e8 un comune della Repubblica Ceca facente parte del distretto di Praha-v\u00fdchod, in Boemia Centrale, situato circa 35 km a sud-est di Praga.\nOspita l'Osservatorio di Ond\u0159ejov, uno dei principali osservatori astronomici del paese, costruito nel 1898. "}
{"id": "2458833", "revid": "1869172", "url": "https://it.wikipedia.org/wiki?curid=2458833", "title": "ATP Tour 2007", "text": "L'edizione 2007 dell'ATP Tour \u00e8 iniziata il 1\u00ba gennaio con il Qatar ExxonMobil Open e si \u00e8 conclusa il 26 novembre con la finale di Coppa Davis.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con la International Tennis Federation (ITF)), il Tennis Masters Cup, i tornei dell'ATP Masters Series, dell'International Series Gold e dell'International Series.\nCalendario.\nDicembre.\n\"Nessun evento\""}
{"id": "2458837", "revid": "110157", "url": "https://it.wikipedia.org/wiki?curid=2458837", "title": "Varniai", "text": "Varniai (in samogitico Varn\u0113) \u00e8 una citt\u00e0 di circa 1310 abitanti nella Contea di Tel\u0161iai in Lituania. La citt\u00e0, menzionata per la prima volta nel 1314, era conosciuta con il nome di \"Medininkai\". Era sede vescovile della diocesi di Samogizia."}
{"id": "2458838", "revid": "109143197", "url": "https://it.wikipedia.org/wiki?curid=2458838", "title": "Giuseppe Perentin", "text": "Specializzato nelle lunghe distanze dello stile libero, fece parte della prima, storica generazione di nuotatori italiani capace di imporsi in campo internazionale, assieme a Emilio Polli, Paolo Costoli, Antonio Conelli tra la fine degli anni '20 e l'inizio degli anni '30 del XX secolo.\nPalmar\u00e8s.\nCampionati italiani.\n6 titoli individuali, cos\u00ec ripartiti:"}
{"id": "2458839", "revid": "25239561", "url": "https://it.wikipedia.org/wiki?curid=2458839", "title": "Pomponio Attico", "text": ""}
{"id": "2458841", "revid": "25239685", "url": "https://it.wikipedia.org/wiki?curid=2458841", "title": "Thomson Viper", "text": ""}
{"id": "2458845", "revid": "709565", "url": "https://it.wikipedia.org/wiki?curid=2458845", "title": "Anna Malle", "text": "Biografia.\nSecondo l\"'Internet Adult Film Database\", una delle sue prime apparizione fu in \"Dirty Debutantes\", Vol. 37, con Ed Powers. In questo video, dichiar\u00f2 di presentarsi con il nome \"Anna Malle\" per descrivere al meglio il suo stile sessuale. Ricevette un forte consenso dal pubblico e dalla critica, principalmente per l'energia e l'entusiasmo che metteva in ogni sua esibizione.\nSempre secondo l\"'Internet Adult Film Database\", ha recitato in 351 film, spesso con suo marito, Hank Armstrong, come co-protagonista.\nIn un'intervista descrisse se stessa come bisessuale.\n\u00c8 deceduta il 25 gennaio 2006 in un incidente stradale a Las Vegas, Nevada; non indossava le cinture di sicurezza."}
{"id": "2458847", "revid": "599013", "url": "https://it.wikipedia.org/wiki?curid=2458847", "title": "Rados\u0142aw Gilewicz", "text": ""}
{"id": "2458851", "revid": "155613", "url": "https://it.wikipedia.org/wiki?curid=2458851", "title": "Joseph Bonomi il Vecchio", "text": "Biografia.\nNato in Italia, si trasfer\u00ec in Inghilterra nel 1767 per lavorare con Robert Adam.\nQui spos\u00f2 la nipote di Angelika Kauffmann, una decoratrice che lavorava anch'essa per Adam.\nVerso il 1780 Bonomi lasci\u00f2 lo studio dei fratelli Adam e al 1782 risale la commissione di quello che fu probabilmente il suo primo lavoro indipendente: la decorazione della Long Gallery di Packington, nel Warwickshire, dove cre\u00f2 un ambiente decorato secondo il gusto pompeiano.\nMa la sua opera migliore resta la chiesa innalzata nel parco di Packington tra il 1789 ed il 1790, caratterizzata da un aspetto severo e spettrale che denuncia affinit\u00e0 con la coeva architettura rivoluzionaria di Claude-Nicolas Ledoux in Francia e Gilly in Germania. Si tratta di un edificio unico nel panorama inglese. L'esterno \u00e8 in puro laterizio ed \u00e8 alleggerito da grandi finestroni a lunetta semicircolare di derivazione termale. L'interno, nelle colonne doriche che sostengono le volte di copertura, sembra ispirarsi al Tempio di Nettuno a Paestum; probabilmente questa conformazione interna influenz\u00f2 diversi architetti, tra cui James Wyatt.\nDiscendenza.\nNel 1775 spos\u00f2 Rosa Florini, da cui ebbe, tra gli altri, Ignatius Bonomi (1787\u20131870), architetto, e Joseph Bonomi il Giovane (1796\u20131878), che divenne un eminente scultore, artista ed egittologo."}
{"id": "2458853", "revid": "404449", "url": "https://it.wikipedia.org/wiki?curid=2458853", "title": "Andrea da Grosseto", "text": "Biografia.\nNato a Grosseto nella prima met\u00e0 del Duecento, non molto si sa della sua attivit\u00e0 letteraria e della sua vita. Per molti anni si \u00e8 creduto che appartenesse ad una famiglia grossetana di zoccolanti di cognome Bento e che fosse diventato frate francescano nella chiesa di San Francesco, notizie ormai non accettate. Sappiamo che Andrea da Grosseto si \u00e8 trasferito a Parigi, dove ha insegnato la letteratura e le arti poetiche. Nel 1268 ha tradotto dal latino i Trattati morali di Albertano da Brescia. \u00c8 importante il suo contributo nella letteratura italiana, poich\u00e9 \u00e8 considerato da alcuni studiosi come il primo scrittore in lingua italiana. In una citt\u00e0 a carattere prevalentemente agricolo, in cui le lettere fiorirono solamente a partire dal XVIII secolo, \u00e8 probabile che Andrea fu influenzato dalle continue frequentazioni con la corte imperiale di Federico II di Svevia, il quale raggiungeva Grosseto ogni inverno dal 1243 al 1246, ospite degli Aldobrandeschi, per la caccia con il falcone in Maremma.\nLo studioso Francesco Selmi (1817 - 1881), che scopr\u00ec i manoscritti del letterato grossetano quasi per caso, mentre stava esaminando i Codici della Magliabechiana per uno studio su Dante, intu\u00ec l'importanza della scoperta e si preoccup\u00f2 di farla conoscere al pubblico e ad altri importanti studiosi e critici letterari. Lo stesso Selmi indag\u00f2 scrupolosamente per scoprire qualcosa di pi\u00f9 sulla sua vita e sulla sua carriera, ma con scarso risultato.\nControversie.\nNel corso del Novecento la figura di Andrea da Grosseto venne poi studiata da vari studiosi, come Gerolamo Macchi e Clemente Maria Fossi, che confusero per\u00f2 il letterato con un Beato Andrea morto nel XV secolo in odore di santit\u00e0 presso il Convento della Nave di Montorsaio. Tale confusione fu poi alimentata con la \"creazione\" del cognome \"Bento\", in realt\u00e0 errata lettura di quel \"Beato\".\nStudi pi\u00f9 recenti hanno poi rivelato che il letterato non fosse in realt\u00e0 quell'Andrea Bento zoccolante, appartenente all'ordine dei frati minori come diceva il Selmi e come molti altri studiosi teorizzavano. Secondo Laura Luzzetti Amerini il vero Andrea da Grosseto era laico e probabilmente padre, o perlomeno parente, di una certa Giovanna di Bartolo, come si legge in un documento notarile redatto a Grosseto nel XIV secolo.\nVolgarizzamento.\nFrancesco Selmi, con il sussidio del commendatore Francesco Zambrini, presidente della Commissione per i testi di lingua, e del professor Emilio Calvi della biblioteca Magliabechiana, inizi\u00f2 una indagine sui codici dei volgarizzamenti, per una corretta trasposizione da poter stampare e far leggere a tutti. Essendo alcuni codici del volgarizzatore grossetano danneggiati, si avvalse dell'aiuto della traduzione fatta da Soffredi del Grazia nel 1278, e dei testi originali latini di Albertano, tenuti nella Biblioteca Reale di Torino, consultabili dal Selmi sotto la supervisione del professor Gaspare Gorresio, prefetto della biblioteca, con il permesso del Ministero della pubblica istruzione. Dopo un accurato lavoro lo studioso riusc\u00ec a trascrivere tutti e tre i trattati, compreso il testo parzialmente mutilo, e a pubblicarli. \nIl Selmi espone le tre motivazioni principali che, secondo lui, rendono il cimelio di Andrea da Grosseto \u00abil pi\u00f9 ragguardevole documento in prosa letteraria della nostra lingua\u00bb: lo scritto porta la data certa del 1268, col nome dell'autore e il luogo di volgarizzamento, Parigi; il testo \u00e8 scritto in lingua italiana, senza infarcimento di ridondanze e costruzioni, parole e modi di dire tipici del vernacolo e del dialetto; la testimonianza che il volgarizzatore intese di valersi non del suo volgare grossetano, ma di un linguaggio generale \"italiano\", nazionale, definito per due volte \u00abitalico\u00bb. Quest'ultima considerazione \u00e8 stata per\u00f2 messa in dubbio dal filologo Cesare Segre, che non riusc\u00ec a trovare un effettivo riscontro di quanto sostenuto da Selmi nel testo da lui esaminato.\nUn'altra avventata ipotesi avanzata dal Selmi \u00e8 quella che Dante Alighieri avesse conosciuto e letto l'opera del volgarizzatore grossetano e che avesse da lui preso spunto per la stesura della propria opera in un volgare nazionale, comprensibile da tutti gli abitanti dell'intera penisola, portando a esempio il fatto che, in tutti i codici antichi della \"Commedia\" che ci sono pervenuti, si nota l'utilizzo di uno scambio delle lettere \u00abn\u00bb e \u00abr\u00bb all'interno dei verbi (per esempio \u00abpossoro\u00bb anzich\u00e9 \u00abpossono\u00bb), forma ortografica che \u2015 secondo Selmi \u2015 non sarebbe riscontrata in codici antecedenti al periodo di Dante, eccetto che nell'opera di Andrea da Grosseto: l'ipotesi da lui proposta \u00e8 quindi che il grossetano, seguendo una desinenza del suo vernacolo, avesse introdotto tale forma ortografica nell'opera scritta, e che Dante avesse quindi ripreso questo uso.\nOpere.\nAndrea da Grosseto ha tradotto dal latino al volgare italiano i \"Trattati morali\" di Albertano da Brescia, firmandosi e scrivendo data (1268) e luogo di lavorazione (Parigi).\nCuriosit\u00e0.\nA Grosseto, in piazza Baccarini, di fronte al Museo archeologico e d'arte della Maremma, \u00e8 stato posto un monumento ad Andrea da Grosseto, realizzato nel 1973-74 dallo scultore Arnaldo Mazzanti, sotto il quale sta scritto: \u00abAndrea da Grosseto, primo scrittore in lingua italiana. Dottore a Parigi, 1268\u00bb.\nSempre a Grosseto, gli \u00e8 stata dedicata la via di fronte alla chiesa di San Francesco in cui prese i voti, e nel loggiato del palazzo comunale \u00e8 ricordato con una lapide."}
{"id": "2458856", "revid": "287204", "url": "https://it.wikipedia.org/wiki?curid=2458856", "title": "Chicago Stags 1948-1949", "text": "La stagione 1948-49 dei Chicago Stags fu la 3\u00aa nella BAA per la franchigia.\nI Chicago Stags arrivarono terzi nella \"Western Division\" della \"Basketball Association of America\" con un record di 38-22. Nei play-off persero 2-0 nel primo turno con i Minneapolis Lakers."}
{"id": "2458860", "revid": "599013", "url": "https://it.wikipedia.org/wiki?curid=2458860", "title": "Jim Browne", "text": ""}
{"id": "2458866", "revid": "2212704", "url": "https://it.wikipedia.org/wiki?curid=2458866", "title": "Matusalemme (albero)", "text": "Matusalemme \u00e8 un pino dai coni setolosi (\"bristlecone pine\") della specie \"Pinus longaeva\" che si trova nelle White Mountains della California, nella contea di Inyo.\nLa sua germinazione \u00e8 stata stimata al 2832 a.C., per cui la sua et\u00e0 al \u00e8 di anni.\nQuesto ne fa il pi\u00f9 vecchio albero, e anche il pi\u00f9 vecchio organismo vivente non appartenente ad un genet, cio\u00e8 ad una colonia clonata.\nL'albero prende il nome dal patriarca Matusalemme, che visse secondo la Bibbia 969 anni.\nSi trova ad una quota di 2.900-3.000 metri nella \"Forest of Ancients\" delle \"White Mountains\", in una zona chiamata \"Methuselah Grove\", poco distante dal confine col Nevada. \u00c8 alto 8-9 metri, e la sua esatta ubicazione non \u00e8 stata resa nota per precauzione contro possibili vandalismi.\nUn esemplare ancora pi\u00f9 vecchio, chiamato Prometeo, aveva 4.844 anni quando fu abbattuto nel 1964.\nNella stessa zona esiste anche un esemplare morto di \"bristlecone pine\", ma ancora in piedi grazie alla sua resina. Si stima abbia vissuto 10.000 anni."}
{"id": "2458868", "revid": "1793900", "url": "https://it.wikipedia.org/wiki?curid=2458868", "title": "Palazzo Dolfin Manin", "text": "Palazzo Dolfin Manin \u00e8 un palazzo veneziano, situato nel sestiere di San Marco e affacciato sul Canal Grande, poco distante dal Ponte di Rialto e accanto a Palazzo Bembo, ospitante la filiale di Venezia della Banca d'Italia.\nStoria.\nPalazzo Dolfin Manin \u00e8 un edificio del XVI secolo, costruito nel 1536, ossia in concomitanza con la volont\u00e0 della nobile famiglia dei Dolfin di rinnovare la preesistente dimora veneziana. Cos\u00ec, a partire da due edifici di epoca medievale, fu innalzata la nuova struttura.\nPer la costruzione, iniziata nel 1536, furono spesi trentamila ducati, cifra all'epoca molto ingente, per un edificio ideato secondo i criteri della nuova architettura rinascimentale e che quindi doveva avere un'impronta di assoluta maestosit\u00e0 e modernit\u00e0.\nDal 1801 Palazzo Dolfin divenne dimora della famiglia Manin, a cui apparteneva il doge Ludovico Manin, per volont\u00e0 del quale il palazzo sub\u00ec importanti modifiche e ricostruzioni interne. Per queste modifiche fu richiesta la mano di Giannantonio Selva, che elimin\u00f2 il cortile interno, le botteghe che sorgevano nel sottoportico e sostitu\u00ec la scala d'ingresso con una pi\u00f9 sontuosa secondo lo stile neoclassico. Selva prevedeva di rifare anche la facciata, ma le pressioni dell'opinione pubblica del tempo, che avversavano la distruzione dell'elegante prospetto sansoviniano, gli fecero abbandonare l'idea.\nManin, di origini friulane, fu l'ultimo doge della Repubblica di Venezia: possessore di favolose rendite ma di carattere debole e poco decisionista, non seppe opporsi all'ultimatum di Napoleone e il 12 maggio 1797 accett\u00f2 la resa all'esercito francese. Manin visse ancora cinque anni segregato in casa e disprezzato dalla popolazione che non approv\u00f2 mai questo gesto.\nIl palazzo rimase propriet\u00e0 della famiglia Manin fino al 1867; da tale data pass\u00f2 alla Banca Nazionale del Regno e tuttora ospita la sede veneziana della Banca d'Italia. Alcuni restauri vennero eseguiti fra il 1968 e il 1971; un ulteriore restauro \u00e8 stato portato a termine nel 2002.\nDescrizione.\nEsterni.\nLa facciata, opera realizzata negli anni 1538-1547 del grande architetto Jacopo Sansovino (gi\u00e0 autore sul Canal Grande di Palazzo Corner), si caratterizza per il biancore della pietra d'Istria e per le ampie aperture a tutto sesto.\nIl portico del piano terra \u00e8 formato da sei arconi, ai cui sette pilastri di sostegno corrispondono le sette semicolonne ioniche e corinzie dei due piani superiori.\nI due piani nobili hanno la stessa forometria, costituita ai lati da una coppia di finestre, corrispondenti ciascuna a un arco del pian terreno, e centralmente da una quadrifora. L'aspetto del palazzo appare in questo modo rigoroso. In alto, la facciata \u00e8 chiusa da un ampio cornicione dentellato.\nInterni.\nGli interni erano di grande valore artistico per i lavori di Giambattista Tiepolo, che egli esegu\u00ec nel 1747, per le nozze di Lodovico Manin con Elisabetta Grimani (1748).\nIl palazzo ha un cortile interno, modificato pi\u00f9 volte nel tempo, nel quale si trova uno scalone che conduce ai piani alti."}
{"id": "2458879", "revid": "767487", "url": "https://it.wikipedia.org/wiki?curid=2458879", "title": "Bill Miller (cestista)", "text": ""}
{"id": "2458880", "revid": "422900", "url": "https://it.wikipedia.org/wiki?curid=2458880", "title": "Wolvercote Cemetery", "text": "Il Wolvercote Cemetery \u00e8 un cimitero nei pressi di Oxford, nel sobborgo di Wolvercote, in Inghilterra, lungo la Banbury Road. \u00c8 stato aperto nel 1889 ed \u00e8 diviso in aree separate dedicate alla sepoltura di ebrei, musulmani e cristiani. Vi sono seppelliti molti russi, polacchi e altri est europei che non appartengono alle parrocchie di Oxford. Il cimitero ha una cappella, un parcheggio e la toilette. Vicino alla cappella \u00e8 disposta un'area per la sepoltura delle salme cremate. Nel retro del cimitero vi \u00e8 inoltre un'area dedicata alle sepolture verdi e un'altra dedicata ai nati morti e ai bambini. Il cimitero viene ancora utilizzato e vi sono state seppellite pi\u00f9 di 15.000 persone.\nSepolture illustri.\nLe seguenti persone sono state seppellite al Wolvercote Cemetery; fra loro, molti sono stati accademici della Oxford University."}
{"id": "2458882", "revid": "486946", "url": "https://it.wikipedia.org/wiki?curid=2458882", "title": "Teoria perturbativa (matematica)", "text": ""}
{"id": "2458888", "revid": "124697082", "url": "https://it.wikipedia.org/wiki?curid=2458888", "title": "Emerico d'Ungheria (santo)", "text": "Biografia.\nEmerico nacque a Sz\u00e9kesfeh\u00e9rv\u00e1r nel 1000, o secondo altre fonti nel 1007, come secondogenito di Stefano I d'Ungheria e Gisella di Baviera. Fu l'unico dei tre figli della coppia a raggiungere l'et\u00e0 adulta. L'identit\u00e0 della moglie non \u00e8 certa: la tradizione pi\u00f9 diffusa vuole che sia Irene Monomachina, alcuni storici ipotizzano Patricissa di Croazia o Adelaide/Rixa di Polonia.\nLa sua educazione fu affidata, tra i 15 e i 23 anni, al vescovo di Csan\u00e1d, Gerardo, che ne forgi\u00f2 un carattere molto ascetico e spirituale. Destinato alla successione al trono del padre, che progettava una possibilit\u00e0 di coreggenza, non sal\u00ec mai al potere per la prematura morte avvenuta durante una battuta di caccia a seguito delle ferite procurate da un cinghiale. Venne sepolto nella Basilica dell'Assunta, costruita dal padre a Sz\u00e9kesfeh\u00e9rv\u00e1r.\nCulto.\nLadislao I d'Ungheria ne ordin\u00f2 l'esumazione il 5 novembre 1083 per la canonizzazione che avvenne congiuntamente a quella del padre e del suo educatore ad opera di papa Gregorio VII. A favore della canonizzazione contarono sia la sua vita pia quanto le guarigioni miracolose e le conversioni che la tradizione vuole essere accadute sulla sua tomba."}
{"id": "2458894", "revid": "767487", "url": "https://it.wikipedia.org/wiki?curid=2458894", "title": "Somewhere in Wrong", "text": "Somewhere in Wrong \u00e8 un cortometraggio muto del 1925 diretto da Scott Pembroke e Joe Rock. Prodotto da Joe Rock, ha come interprete Stan Laurel.\nIl cortometraggio fu distribuito il 30 gennaio 1925.\nTrama.\nIl barbone Stanlio, dopo essere andato al lago con un suo amico (Asher), si ritrova a mendicare nei pressi di una villetta rustica, che il suo proprietario (Leonard) sta per perdere a causa dei debiti.\nDopo un tentativo fallito di chiedere qualche spicciolo, i due scorgono un piatto di biscotti sul davanzale della finestra e cercano di afferrarlo, non senza pasticci e goffaggini a volont\u00e0.\nVerr\u00e0 scoperto dal contadino, ma al posto di essere cacciato via, viene ospitato e invitato a pranzare assieme alla figlia di lui.\nSuccessivamente viene assunto come agricoltore nella famiglia e partecipa a un gioco con le uova inventato da un ragazzo (King) insieme alla padrona.\nStan non sa che tra i due nascer\u00e0 una relazione.\nDi notte entra furtivamente in casa un ladro che cerca di forzare la cassaforte, senza riuscirci, anche perch\u00e9 Stan nel tentativo di inseguirlo si spara a un piede!\nIl mattino seguente Stan entra di nascosto in una casa, per arraffare qualche soldo cosicch\u00e9 possa aiutare le persone tanto gentili che lo hanno ospitato, mentre in casa entra l'ipotecario giunto per riscuotere i soldi, seguito da Stan col denaro rubato che gli dar\u00e0 per poi riprenderselo senza farsi scoprire.\nQuando torna, vede i due abbracciati, cos\u00ec decide di scriverle una lettera per dimostrarle il suo amore.\nPer\u00f2 quando apre la porta trova i due amanti abbracciati che si baciano con passione.\nOrmai al piangente Stan non resta che sedersi fuori dalla porta e mangiarsi i biscotti che stavano sul davanzale della finestra, sotto il triste sguardo di un cane."}
{"id": "2458896", "revid": "119429640", "url": "https://it.wikipedia.org/wiki?curid=2458896", "title": "Mircea II di Valacchia", "text": "Figlio primogenito di Vlad II Dracul, Mircea II discendeva per linea diretta da Mircea il Vecchio. Degli altri tre figli di Dracul noti alla storia, solo uno, Vlad l'Impalatore, era fratello di sangue di Mircea; gli altri due figli (Radu il Bello e Vlad il Monaco) erano nati dall'unione di Dracul con altre donne.\nBiografia.\nFino al 1436, anno in cui Dracul preso il potere in Valacchia, Mircea visse da esule al fianco del padre. Al momento del suo arrivo alla corte di T\u00e2rgovi\u0219te, Mircea doveva avere circa dieci anni. All'et\u00e0 di quindici anni (1442), il giovane Dr\u0103cule\u0219ti si vide insignito del titolo di voivoda. Vlad Dracul era stato precettato dal suo pericoloso alleato, il sultano dei turchi Murad II, che lo aveva convocato ad Adrianopoli. Temendo forse un tradimento, Dracul prefer\u00ec presentarsi all'appuntamento senza Mircea e lo lasci\u00f2 in Valacchia con i pieni poteri. Amichevolmente accolto da Murad, Vlad II venne tradito ed imprigionato a Gallipoli.\nLa situazione si fece presto difficile per il giovane voivoda Mircea.\nMentre suo padre era rinchiuso presso il sultano (1443), Giovanni Hunyadi, \"campione\" del re Ladislao d'Ungheria, attacc\u00f2 la Valacchia per ricondurla sotto la sovranit\u00e0 ungherese. Sconfitto, Mircea si diede alla fuga, mantenendo per\u00f2 un nutrito seguito. Hunyadi mise Basarab II, dei D\u0103ne\u0219ti, sul trono di Valacchia. A Gallipoli, Murad II forn\u00ec a Dracul armi e truppe per riconquistare il suo trono ma ad un prezzo molto alto: tributi, l'obbligo al \"Dev\u0219irme\" e la prigionia cautelativa dei giovani Vlad III e Radu.\nNell'ottobre 1444 Dracul, portatosi a Nicopoli, tent\u00f2 di convincere il giovane Ladislao d'Ungheria a desistere dalla crociata indetta da papa Eugenio IV per frenare l'avanzata turca in Europa. Lo storico polacco Callimachus racconta che Ladislao non si dissuase, e cos\u00ec Vlad II torn\u00f2 in Valacchia. Mircea II, comunque in accordo con Dracul, rest\u00f2 invece al campo crociato con un contingente di 4000 cavalieri valacchi. Mircea partecip\u00f2 alla Battaglia di Varna (10 novembre) e fu lui, dopo la pesante sconfitta cristiana, a guidare i superstiti crociati al sicuro oltre il Danubio. Nel frattempo, suo padre Dracul catturava il fuggiasco Hunyadi arrivando quasi ad ucciderlo poich\u00e9 riteneva ormai che Vlad e Radu, prigionieri del sultano, fossero morti.\nDopo la sconfitta di Varna, Mircea prosegu\u00ec nella sua lotta contro i turchi. Nel 1445, insieme agli uomini di Hunyadi e ai borgognoni di Waleran de Wavrin (zio del cronista Jean de Wavrin), riusc\u00ec a strappare agli ottomani la fortezza di Giurgiu, ordinando poi di trucidare la guarnigione catturata per vendicare il tradimento che aveva portato alla cattura di suo padre. Affiancata dalle truppe di Mircea, la flotta borgognona cinse infruttuosamente d'assedio Nicopoli. Raggiunti da Hunyadi, i crociati pianificarono le operazioni per sbarcare le truppe sulla riva turca del Danubio ma l'esercito del sultano le prevenne facendo terra bruciata dei dintorni. Temendo una campagna di logoramento, Hunyadi chiuse le operazioni: gli ungheresi si ritirarono, la flotta borgognona ripar\u00f2 a Costantinopoli e Mircea torn\u00f2 da suo padre.\nNel 1447, Hunyadi lanci\u00f2 l'ennesimo attacco alla Valacchia e ancora una volta sconfisse le armate di Vlad Dracul.: il voivoda fugg\u00ec mentre Mircea II venne consegnato ad Hunyadi dai boiari valacchi di T\u00e2rgovi\u0219te, che lo avevano tradito per ingraziarsi il sovrano ungherese.\nMircea II venne accecato con un ferro rovente e sepolto vivo. Suo padre venne catturato ed ucciso poco tempo dopo. Sul trono di Valacchia, Hunyadi rimise Basarab II. In risposta all'intromissione ungherese in Valacchia, il sultano liber\u00f2 Vlad III e lo risped\u00ec in patria in armi. Ben saldo al potere solo nel 1456, Vlad inizi\u00f2 una feroce crociata personale contro i turchi. Attu\u00f2 anche una dura vendetta contro i boiari responsabili della morte del padre e del fratello Mircea."}
{"id": "2458906", "revid": "574302", "url": "https://it.wikipedia.org/wiki?curid=2458906", "title": "Motion Picture Sound Editors", "text": "Il Motion Picture Sound Editors (MPSE nella forma abbreviata) \u00e8 un'organizzazione specialistica no-profit statunitense, costituita da esperti di montaggio sonoro e che ha lo scopo di promuoverne lo sviluppo e la notoriet\u00e0. Annualmente, la societ\u00e0 assegnata riconoscimenti noti come Golden Reel Awards, ossia statuette raffiguranti una figura alata che sorregge un frammento di pellicola, che premiano migliori montaggi sonori di ambito cinematografico e televisivo.\nGolden Reel Awards.\nL'associazione \u00e8 stata fondata nel 1953, nel medesimo anno in cui ha dato inizio alle cerimonie di premiazione dei Golden Reel Awards. I vincitori del premio sono selezionati tra montatori, esperti di sonoro ed autori di mixaggi\nAlcune delle categorie premiate sono:"}
{"id": "2458910", "revid": "170423", "url": "https://it.wikipedia.org/wiki?curid=2458910", "title": "Philadelphia Warriors 1948-1949", "text": "La stagione 1948-49 dei Philadelphia Warriors fu la 3\u00aa nella BAA per la franchigia.\nI Philadelphia Warriors arrivarono terzi nella \"Eastern Division\" con un record di 28-32. Nei play-off persero al primo turno con i Washington Capitols (2-0)."}
{"id": "2458911", "revid": "125198087", "url": "https://it.wikipedia.org/wiki?curid=2458911", "title": "Akira Kamiya", "text": "La sua vera fama gli viene dal lavoro nell'animazione: \u00e8 stato candidato 11 volte di seguito al premio di miglior voce maschile dell'anno, vincendo 10 volte. \nI suoi personaggi pi\u00f9 noti sono: Shutaro Mendo (\"Urusei Yatsura\"/Lam\u00f9), Shun Mitaka (\"Maison Ikkoku\"/Cara dolce Kyoko), Roy Fokker (Macross/Robotech), Kenshiro (\"Hokuto no Ken\"/Ken il guerriero), Ryo Saeba (City Hunter), Suguru Kinniku (Kinnikuman) e Kogoro Mori (\"Detective Conan\"). In \"Saint Seiya\" (I Cavalieri dello Zodiaco) interpreta Atlas della Corona dei \"saint\" di Apollo (nel film \"La leggenda dei guerrieri scarlatti\"), Algol di Perseus nella prima parte e Orion/Sigfried (Sigfrido) dei \"god warrior\" di Odino (saga di Asgard)."}
{"id": "2458912", "revid": "1409041", "url": "https://it.wikipedia.org/wiki?curid=2458912", "title": "Bologna Football Club 1960-1961", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1960-1961.\nStagione.\nIl Bologna nella Serie A 1960-1961 si classific\u00f2 al nono posto con 31 punti, gli stessi di Atalanta e L.R. Vicenza. All'ultima giornata di campionato (la 34\u00aa), il Bologna pareggi\u00f2 per 4-4 in casa contro la , eguagliando il record del pareggio con pi\u00f9 reti segnate della sua storia, stabilito in Serie A 1940-1941 in trasferta allo stadio Partenopeo contro il . Lo scudetto \u00e8 stato vinto dalla Juventus con 49 punti davanti al Milan con 45 punti. Sono retrocessi in Serie B il Bari con 29 punti, il Napoli con 25 punti e la Lazio con 18 punti.\nIn Coppa Italia battuto il Lecco 4-2 ai tempi supplementari, raggiunse gli ottavi di finale venendo sconfitta 3-0 dalla Roma. Vinse la Coppa Mitropa, superando nel doppio confronto finale lo Slovan Nitra: 2-2 in trasferta all'andata in Cecoslovacchia e 3-0 in casa al ritorno."}
{"id": "2458916", "revid": "767487", "url": "https://it.wikipedia.org/wiki?curid=2458916", "title": "Mixed Nuts (film 1922)", "text": "Mixed Nuts \u00e8 un cortometraggio muto del 1922 diretto da James Parrott e prodotto da Samuel Bischoff con Stan Laurel.\n\u00c8 stato creato riassemblando uno dei primi film di Stan Laurel, \"Nuts in May\" del 1917 ed aggiungendo spezzoni e scene dal film \"The Pest\" del 1922. Furono girate le sole scene necessarie per rendere ceorenti le trame dei due diversi film.\nIl cortometraggio prodotto nel 1922 fu proiettato nelle sale nel 1925.\nTrama.\nSecondo il montaggio dei due corti la storia dovrebbe essere cos\u00ec:&lt;br&gt;Stan Laurel \u00e8 un venditore di libri e il suo preferito fra tutti quelli che possiede \u00e8 la storia di Napoleone Bonaparte. Stan ne \u00e8 talmente attratto che finisce per impazzire e credere che lui stesso sia il famoso condottiero, con tanto di feluca. Dopo aver combinato tanti guai, Stan verr\u00e0 catturato e condotto in una casa di cura."}
{"id": "2458922", "revid": "729019", "url": "https://it.wikipedia.org/wiki?curid=2458922", "title": "Giardino Eram", "text": "Il giardino Eram \u00e8 un giardino persiano situato a Shiraz, in Iran.\nDetto in persiano \u0628\u0627\u063a \u0627\u0631\u0645, \"B\u0101gh Eram\", ossia \"giardino del paradiso\", \u00e8 un vasto giardino concepito durante il XX secolo che ospita al suo interno un palazzo, costruito nell'era Qajar da \"Mirza Ibrahim Khan\". Il complesso fu utilizzato dall'\u00e9lite feudale e dai capi della provincia di Fars, poi divenne di propriet\u00e0 dei reali dell'Iran.\nIl complesso pass\u00f2 sotto la protezione dell'universit\u00e0 di Shiraz durante il periodo di governo della Dinastia Pahlavi e fu utilizzato come scuola di Diritto, diretta da Arthur Pope e Richard Nelson Frye.\nAd oggi \u00e8 di propriet\u00e0 dell'universit\u00e0 ed \u00e8 aperto al pubblico come museo, protetto dall'Iranian Cultural Heritage Organization.\nOltre alla visita degli interni della casa Qavam \u00e8 possibile visitare in piccolo museo con alcuni reperti."}
